
PATROLOGIAE TOMUS LXXXIX.


TOMUS UNICUS.


PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXIX.
MAXIMA PARS AUCTORUM OCTAuI SAECULI.

TOMUS UNICUS.
uENIT SEPTEM FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page
OCTAuI SAECULI

ECCLESIASTICI SCRIPTORES

MAXIMA EX PARTE RECENSENTUR. QUORUM

OPERA OMNIA

NOuA ET, QUOD ANTEA PRORSUS INAUDITUM FUIT. COMMUNI EDITIONE DONANTUR, NOMINAQUE IN SUBIECTA SERIE EuOLuUNTUR NEMPE:

SERGIUS PAPA I,



IOANNES uI,



IOANNES uII,



S. ALDHELMUS,



CONSTANTINUS PAPA,



CEOLFRIDUS,



FELIX RAuENNATENSIS.



BENEDICTUS CRISPUS.



S. EGBERTUS,



GREGORIUS PAPA II,



S. uILLIBRORDUS,



GREGORIUS PAPA III,



S. BONIFACIUS MOGUNTINUS,



S. ZACHARIAS PAPA,



STEPHANUS PAPA II,



S. PIRMINIUS ABBAS,



CYPRIANUS MONACHUS,



S. CHRODEGANGUS,



S. PAULUS PAPA I,



ALANUS,



S. AMBROSIUS CADURCENSIS,



STEPHANUS PAPA III,



S. STURMIUS



S. AMBROSIUS AUTPERTUS.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS AUCTORUM QUORUM OPERA IN HOC LXXXIX TOMO CONTINENTUR.

Sergius papa I. 	col. 9
Ioannes papa uI. 	35
Ioannes papa uII. 	52
S. Aldhelmus. 	63
Constantinus papa. 	315
Ceolfridus. 	347
Felix episcopus Rauenn. 	357
Benedictus Crispus 	361
S. Egbertus 	377
Gregorius papa II. 	443
S. uillibrordus. 	535
Gregorius papa III. 	557
S. Bonifacius Moguntinus. 	597
S. Zacarias papa 	891
Stephanus papa II. 	957
S Pirminius. 	1029
Cyprianus monachus. 	1049
S. Chrodegangus. 	1053
S. Paulus papa I. 	1125
Alanus. 	1197
S. Ambrosius Cadurcensis. 	Ibid.
Stephanus papa III. 	1235
S. Sturmius. 	1257
S. Ambrosius Autpertus. 	1265





Main uolume text





ANNO DOMINI DCC.
SERGIUS I, ROMANUS PONTIFEX.





NOTITIA HISTORICA IN SERGIUM PAPAM.


 [a 5Kb] Sergius, natione Syrus, Antiochie regionis, ortus ex patre Tiberio in Panormo Sicilie, sedit annos XIII, menses uIII, dies [1 1Kb] XXIII. Hic ueniens Romam sub sancte memorie Adeodato pontifice inter clerum Romane Ecclesie connumeratus est. Et quia studiosus erat, et capax in officio cantilene [2 1Kb] priorum cantorum pro doctrina est traditus, et acolythus factus,  per ordinem ascendens, a sancte memorie Leone pontifice in titulo sancte Susanne, quod [3 1Kb] ad duas domos uocatur, presbyter ordinatus est. [b 72Kb] Hic tempore presbyteratus sui impigre per cemeteria diuersa missarum solemnia celebrabat. Post septennium uero defuncto beate memorie Conone apostolice sedis presule, ut fieri assolet, [4 1Kb] Romanus populus urbis in  duas partes diuisus est, et una quidem pars elegit Theodorum archipresbyterum; alia uero pars [a 2Kb] Paschalem archidiaconum. Et quidem Theodorus archipresbyter cum populo qui ei fauebat perueniens, interiorem partem patriarchii tenuit. Paschalis uero exteriorem partem ab oratorio sancti Siluestri, et [1 1Kb] basilicam domus Iulie, que super campum respicit, occupauit. Cumque unus [2 1Kb] alio locum non cederet, sed utrique [3 1Kb] immaniter perdurarent, ut unus alium superaret, inito consilio primates iudicum, et exercitus Romane militie, uel [4 1Kb] cleri plurima pars, et presertim sacerdotum, atque ciuium multitudo, [b 2Kb] ad sacrum palatium perrexerunt, et diu pertractantes, quid fieri deberet, qualiterue duorum altercantium electorum sopiretur [5 1Kb] contentio, Deo annuente, in personam  denominati Sergii [6 1Kb] uenerabilis tunc presbyteri concordantes se contulerunt, eumque de medio populi tollentes in oraculum beati Cesarii martyris Christi, [7 1Kb] quod est intra sacrosanctum suprascriptum palatium, introduxerunt, et exinde in Lateranense episcopium cum laudum [8 1Kb] declamationibus deduxerunt. Et quamuis fores patriarchii intrinsecus essent munite, et clause, tamen pars, que predictum uenerabilem uirum elegerat, quia et ualidior erat, preualuit, et ingressa est.

Quo ingresso unus e duobus electis, id est Theodorus archipresbyter illico quieuit ac se humiliauit. [c 3Kb] Et ingressus denominatum sanctissimum electum salutauit ac osculatus est. Paschalem uero nullo modo [9 1Kb] cordis duritia id facere sinebat, donec coactus, et  confusus, uolens nolens, suum dominum et electum ingressus salutaret. Qui etiam Paschalis clanculo non cessauit Rauennam suos mittere missos, promissaque pecunia uel aliis diuersis donis, Ioannem patricium, et exarchum, cognomento Platyn, cum suis iudicibus, nemine sciente Romam uenire persuadere. Qui sic abdite uenit, ut nec signa, nec banda cum militia Romani exercitus occurrissent ei iuxta consuetudinem in competenti loco, nisi a propinquo Romane ciuitatis. Qui dum uenisset, et omnes in personam Sergii sanctissimi inuenisset consensisse, illi quidem suffragari non ualuit. Ecclesie tamen beati Petri apostoli idem exarchus per eiusdem Paschalis  miseriam stipendium et damnum intulit,  [1 1Kb] quod ab eodem Paschali suprascripto exarcho promissum fuerat, id est, centum auri librarum a parte Ecclesie expetente, Sergio sanctissimo electo proclamante, quod neque promisisset dare, neque possibilitas dandi suppetat, et ut ad compunctionem animos uidentium commoueret, cantharos, et coronas, que ante sacrum altare et confessionem beati Petri apostoli ex antiquo pendebant, deponi fecit, et [a 2Kb] pignori tradi. Sed nec in hoc flexa est eiusdem exarchi duritia, donec centum, ut dictum est, [2 1Kb] librarum auri accepit. Et licet, ut [3 1Kb] prefatum est, Ecclesie Christi, [4 1Kb] ideo miserrimus Paschalis dispendium et damnum [5 1Kb] infixit, tamen Christo fauente Sergius  presbyter et electus in sede beati Petri apostoli [b 3Kb] Pontifex  ordinatus est. [a 1Kb] Predictus uero Paschalis non post multum tempus, et ab officio archidiaconatus pro aliquibus incantationibus, [1 1Kb] et lucis, quos colebat, uel sortibus, quas cum aliis [2 1Kb] respectoribus tractabat, Dei beatique apostolorum principis Petri  interueniente iudicio, priuatus est, et in monasterium retrusus, post quinquennium pre cordis duritia impenitens defunctus est.

[b 2Kb] Huius itaque temporibus [c 85Kb] Iustinianus imperator [d 12Kb] concilium in regia urbe iussit fieri, in quo et  [a 1Kb] legati sedis apostolice conuenerant, et decepti subscripserant. Compellebatur autem et ipse [1 1Kb] subscribere,  sed nullatenus acquieuit, pro eo quod quedam capitula extra ritum ecclesiasticum fuerant in eo annexa.  [a 3Kb] Que et quasi synodaliter definita, et in sex tomis descripta a tribus patriarchis, id est [1 1Kb] , Alexandrino, Constantinopolitano, et Antiocheno, uel ceteris [2 1Kb] consulibus, qui [3 1Kb] in tempore illic conuenerant, subscripta erant, manuque imperiali confirmata, [b 1Kb] missis in Lucellum, quod [4 1Kb] scebrum carnale uocitatur in hanc  urbem ad confirmandum, uel in superiori loco subscribendum Sergio pontifici, utpote capiti omnium sacerdotum, direxit. Qui beatissimus pontifex, ut dictum est, penitus eidem Iustiniano Augusto non acquieuit, nec eosdem tomos suscipere, aut [5 1Kb] lectione pandere passus est. [c 3Kb] Porro eos ut inualidos respuit,  atque obiecit, eligens ante mori, quam nouitatum erroribus consentire. Qui [a 1Kb] imperator Sergium [b 1Kb] magistrianum in spretum prenominati pontificis Romam mittens, Ioannem Deo amabilem Portuensem episcopum, seu [c 3Kb] Bonifacium consiliarium apostolice sedis, secum in regiam abstulit urbem.

[d 3Kb] Deinde Zacariam immanem suum protospatarium cum iussione direxit, ut predictum pontificem similiter in regiam deportaret urbem. Sed, misericordia Dei preueniente, beatoque Petro apostolo, et  apostolorum principe, suffragante, suamque Ecclesiam immutilatam seruante, excitatum est [e 1Kb] cor Rauennatis militie, ducatus etiam Pentapolitani, et circumquaque partium [1 1Kb] non permittere pontificem sedis apostolice in regiam ascendere urbem. Cumque ex omni parte multitudo [2 1Kb] militie conueniret, Zacarias [3 1Kb] spatarius perterritus, et trepidans, ne a turba militie occideretur, portas quidem ciuitatis claudi et teneri [4 1Kb] pontificem postulabat. Ipse uero in cubiculo pontificis tremebundus refugit, deprecans  lacrymabiliter ut sui pontifex misereretur, nec permitteret quemquam eius anime infestari. Exercitus autem Rauennatis ingressus per portam beati Petri apostoli, cum armis et [1 1Kb] turba in Lateranense episcopium uenit, pontificem uidere estuans, quem, fama uulgante, per noctem sublatum et in nauigium missum fuisse [2 1Kb] cognouerant. Dumque fores patriarchii tam inferiores quam superiores essent clause, has in terram, nisi uelocius aperirentur, mittere [3 1Kb] minarentur, pre nimia timoris angustia, et uite desperatione Zacarias spatarius sub [4 1Kb] lectum pontificis ingressus sese abscondit, ita ut mente excideret, et perderet sensum. Quem beatissimus papa confortauit, dicens ut nullo modo timeret. Egressus uero idem beatissimus pontifex foris basilicam domni Theodori  pape, apertis [5 1Kb] ianuis in sedem que uulgo appellatur sub Apostolis, generalitatem militie et populi qui pro eo occurrebant honorifice suscepit; datoque apto et suaui responso, eorum corda liniuit; quanquam illi zelo ducti pro amore et reuerentia  tam Ecclesie Dei, quamque sanctissimi pontificis, iam a patriarchii custodia [6 1Kb] non recesserunt, quousque denominatum spatarium cum iniuriis et contumeliis a ciuitate Romana foris [7 1Kb] depellerent. [a 1Kb] Nam et is qui illum miserat ipso etiam tempore est, Domino retribuente, regno priuatus. Sicque Ecclesia Dei imperturbata cum suo presule, Christo fauente, seruata est.

Hic beatissimus uir in sacrario beati Petri apostoli capsam argenteam in angulo obscurissimo [8 1Kb] iacentem et, ex nigredine transacte annositatis, nec si esset argentea apparentem, Deo ei reuelante, reperit. [b 3Kb] Oratione itaque facta, sigillum expressum abstulit, locellum aperuit, in quo interius plumaceum ex holoserico superpositum, quod stauracis dicitur, [9 1Kb] inuenit. Eoque  ablato, inferius crucem diuersis ac pretiosis lapidibus perornatam inspexit, [c 81Kb] de qua, tractis quatuor petalis, in quibus gemme clause erant mire magnitudinis, [d 1Kb] et ineffabilem portionem salutaris ligni dominice crucis inuenit. Que etiam ex die illo  pro salute humani generis ab omni populo Christiano die Exaltationis sancte crucis in basilica Saluatoris, que appellatur Constantiniana, osculatur ac adoratur. Hic fecit imaginem [1 1Kb] beati Petri apostoli, que est in parte mulierum. [a 6Kb] Hic fecit thymiamaterium aureum maius cum columnis, et cooperculo, quod suspendit ante imagines tres aureas beati Petri apostoli, in quo incensum et odor suauitatis festis diebus dum missarum solemnia celebrantur omnipotenti Deo opulentius mittitur. Hic disposuit in absida basilice suprascripte super sedem [2 1Kb] apallaream argenteam, pensantem singul. libras centum uiginti. Hic fecit in basilica suprascripta faros argenteos sex, [3 1Kb] pensantes  singulos libras triginta, qui sunt super trabes ad ingressum confessionis.

Hic fecit in circuitu altaris basilice suprascripte [4 1Kb] tetrauila octo, quatuor [5 1Kb] ex albis, et [6 1Kb] quatuor ex coccino. Hic, [7 1Kb] tectum et cubicula que circumquaque eiusdem basilice sunt, que per longa tempora stillicidiis et ruderibus fuerant [8 1Kb] disrupta, studiosius innouauit, ac reparauit. Hic musiuum, quod ex parte in fronte atrii eiusdem basilice fuerat dirutum, innouauit. Similiter et specula eiusdem ecclesie, [9 1Kb] que super sedem sunt, uel regios arcus maiores sunt, renouauit. [b 3Kb] Hic corpus beati Leonis probatissimi Patris, atque pontificis, quod in [10 1Kb] abdito  inferioris secretarii predicte basilice positum fuerat, facta diligentius tumba, in denominata basilica publico loco  reposuit, ac locum ipsum ornauit. Hic fecit patenam auream maiorem habentem [2 1Kb] gemmas ex albis, et in medio ex hyacinto, et smaragdo, crucem pensantem libras uiginti. Hic [3 1Kb] tectum et cubicula uniuersa in circuitu basilice beati Pauli apostoli, que longa per tempora uetustate confecta fuerant, studiosius innouauit ac reparauit. Similiter et trabes fecit de Calabria adduci, et que in eadem basilica uetustissimas inuenit renouauit. Hic [4 1Kb] imaginem [a 1Kb] apostolorum uetustissimam, que erat super fores eiusdem basilice mutauit. Hic fecit ambonem, et [5 1Kb] cyburium in  basilica sanctorum Cosme et Damiani, ubi et multa dona obtulit. [b 2Kb] Trullum uero eiusdem ecclesie fusis chartis plumbeis cooperuit atque muniuit. Hic cyborium basilice sancte Susanne, quod ante ligneum fuerat, ex marmore fecit, diuersa quoque cymilia aurea, et argentea, uel immobilia loca [6 1Kb] illuc condonauit. Hic basilicam sancte Euphemie, que per multa tempora fuerat detecta, cooperuit, et renouauit. Hic [c 1Kb] basilicam sancte Auree in [7 1Kb] ostiis, que similiter fuerat [8 1Kb] detecta, uel dirupta, cooperuit, suoque studio renouauit. [9 1Kb] Hic oratorium sancti Andree apostoli, quod [10 1Kb] ponitur Lauicana, a solo refecit.

[d 3Kb] Hic statuit ut tempore confractionis dominici  corporis Agnus Dei, qui tollis peccata mundi, miserere nobis, a clero et populo decantetur. [a 8Kb] Constituit autem, ut diebus Annuntiationis Domini, et Natiuitatis,  et Dormitionis sancte Dei Genitricis, semperque uirginis Marie, ac sancti Simeonis, [b 189Kb] quod Hypapantem Greci appellant, litania exeat a sancto Adriano,  et ad sanctam Mariam populus occurrat. Hic fecit in basilica sancti Laurentii martyris, que appellatur titulus Lucine, arcus argenteos quatuor. [a 4Kb] Huius temporibus [b 7Kb] Aquilegiensis Ecclesie archiepiscopus, et synodus, que sub eo congregata est, qui sanctum  quintum uniuersale concilium, utpote errantes, suscipere diffidebant, eiusdem beatissimi pape [1 1Kb] monitis atque doctrinis instructi, conuersi sunt, iidemque uenerabile concilium [2 1Kb] cum satisfactione susceperunt. Et qui prius sub erroris uitio tenebantur,  doctrina apostolice sedis illuminati, cum pace consonantes ueritati, ad propria [1 1Kb] relaxati sunt. Hic fecit coopertoria, uel uasa aurea, et argentea [2 1Kb] plura per diuersas ecclesias, ad usum et ornatum ecclesiarum Christi. Hic ordinauit Damianum archiepiscopum sancte Ecclesie Rauennatis, [3 1Kb] atque Clementem [4 1Kb] Frisonorum. Hic ordinauit [5 1Kb] Berechyaldum Britannie  archiepiscopum. Hic ordinauit per diuersas prouincias episcopos nonaginta septem. Fecit autem et ordinationes duas per mensem Martii, presbyteros XuIII, diaconos quatuor, qui etiam sepultus est ad beatum Petrum apostolum [6 1Kb] uI Idus Septembris, indictione [7 1Kb] Xu, Tiberio Augusto, et cessauit episcopatus mensem unum, dies uiginti.





SERGII PAPAE I EPISTOLA AD CEOLFRIDUM ABBATEM MONASTERII DIuORUM PETRI ET PAULI, QUOD EST AD WIRIMUNDAM ET INGERuUM, DE BEDA uENERABILI ROMAM TRANSMITTENDO.


 Sergius episcopus seruus seruorum Dei Ceolfrido religioso abbati salutem.

Quibus uerbis ac modis clementiam Dei nostri atque inenarrabilem prouidentiam possumus effari, et dignas gratiarum actiones pro immensis circa nos eius beneficiis persoluere, qui in tenebris et umbra mortis positos ad lumen scientie producit? Et infra. Benedictionis interea gratiam, quam nobis per presentem portitorem tua misit deuota religio, libenter et hilari animo, sicuti ab ea directa est, nos suscepisse cognosce. Opportunis ergo ac dignis amplectende tue sollicitudinis petitionibus arctissima deuotione fauentes, hortamur Deo dilectam tue religiositatis bonitatem, ut quia exortis quibusdam ecclesiasticarum causarum capitulis non sine examinatione longius innotescendis, opus nobis sunt ad conferendum  arte litterature imbuti, sicut decet Deo deuotum auxiliatorem sancte matris uniuersalis Ecclesie, obedientem deuotionem huic nostre hortationi non desistas accommodare, sed absque aliqua remoratione religiosum Dei famulum Bedam, uenerabilis monasterii tui presbyterum, ad limina apostolorum principum dominorum meorum Petri et Pauli amatorum tuorum ac protectorum, ad nostre mediocritatis conspectum non moreris dirigere, quem, fauente Deo, sanctis tuis precibus non diffidas prospere ad te redire, peracta premissorum capitulorum cum auxilio Dei desiderata solemnitate; erit enim, ut confidimus, etiam cunctis tibi creditis profuturum quidquid Ecclesie generali claruerit per eius prestantiam impertitum.





PRIuILEGIUM A SERGIO PAPA I AD HERONEM LINGONUM PRAESULEM DATUM.

 Sergius gratia Dei pontifex Romanus Heroni Lingonum presuli salutem et apostolicam benedictionem.

Quamprimum nobis attendendum, carissime, ne hostis malignus gregem Christi perturbet aliqua occasione; Diuionensium namque monachorum martyri Benigno sub regione Wlfechranni abbatis deuote famulantium reclamatio ad nos peruenit, clericos iam dicti castri ad se eorumque cemeterium trans ferre conari. Hoc, quia predecessoris mei Ioannis Benedicti utique successoris, contradicit decretis, auctoritate beati Petri et nostra prohibetur sub percussione anathematis. Nam sicut Gregorius olim predecessor  uester, adhortatu prefati martyris, monasterii ipsius constructor, utrisque uiuis sanciuit unum quo sanctus iacet concorditer cemeterium, ita nostre auctoritatis littere censuerunt corroborandum. Quique etiam a torrente qui utrumque Burgum diuidit auferre ab eo Burgo uel claustro aliquid, excepto abbate uel monachis, presumpserit, simili sententia se damnatum nouerit. Bene ualete. Data per manus Ioannis, bibliothecarii sancte sedis apostolice, anno pontificatus domini Sergii uniuersalis pape decimo, in sacratissima sede beati Petri apostoli, indictione undecima.




ANNO DOMINI DCCu
IOANNES uI, RONANUS PONTIFEX.





NOTITIA HISTORICA IN IOANNEM PAPAM uI,


 [a 8Kb] Ioannes uI, natione Grecus, sedit annos tres,  menses duos, dies duodecim. [1 1Kb] Fuit autem temporibus  [a 2Kb] Tiberii Augusti. Huius temporibus [b 1Kb] uenit Theophylactus cubicularius patricius, et exarchus Italie de parte Sicilie in urbem Romam. Cuius aduentum [1 1Kb] cognoscentes [c 1Kb] militia totius Italie tumultuose  conuenit apud hanc Romanam ciuitatem, uoleus prefatum exarchum tribulare. [2 1Kb] Pro cuius pontifex, ne affligeretur, persona sese [3 1Kb] medium dedit. Portas ciuitatis clausit, [d 2Kb] Sacerdotes apud fossatum, in quo in  unum conuenerant, misit, et monitis salutaribus tumultuosam eorum seditionem sedauit. Dum uero infames quedam persone capitulare aduersus quosdam Romane urbis habitatores fecissent, et prenominato exarcho, ut a propriis substantiis denudarentur, tribuissent, [1 1Kb] hi iuxta sui operis [2 1Kb] penam multati sunt.

[a 4Kb] Deinde uero, dum [3 1Kb] Cisolphus dux gentis Longobardorum Beneuenti, cum omni sua uirtute, in Campaniam ueniret, incendia, et depredationes multas exerceret, captiuosque non paucos cepisset,  et usque in locum qui Horrea dicitur fossatum [4 1Kb] fieret, nullusque exstitisset, qui ei potuisset resistere, denominatus pontifex, missis sacerdotibus cum apostolicis donariis, uniuersos captiuos de eorum manibus redemit, [b 1Kb] et illum cum suo hoste ad propria repedare fecit. Hic fecit in basilica beati Andree apostoli, que ponitur infra ecclesiam beati Petri principis apostolorum, ambonem nouiter. Hic super altare ecclesie sancti Marci coopertorium fecit, et in basilica beati Pauli apostoli inter columnas altaris dextera leuaque [c 5Kb] uela alba. Hic fecit [5 1Kb] ordinationem  presbyterorum seu diaconorum unam, id est, presbyteros nouem, diaconos duos. Fecit autem et per diuersa loca episcopos [1 1Kb] quindecim, [2 1Kb] qui  etiam sepultus est ad beatum Petrum apostolum, et cessauit episcopatus mensem unum, dies XuIII.



CAUSA WILFRIDIANA.






ANTONII PAGI OBSERuATIONES.

 Sedente Rome Ioanne uI papa, sancti Wilfridi causa uentilari iterum ab episcopis cepta. Exsulauerat ille a sede sua Eboracensi iam ab anno 692, et dudum Sergius papa eum restituendum decreuerat; sed Aldfridus Northumbrie rex, et Brithualdus Cantuarie archiepiscopus hactenus moras nectendo, pontificis iussa suspenderant: nunc uero pietatis speciem pretexentes, episcoporum concilium cogunt: eo Wilfridum uocant, conanturque eum, quem ui expulerant, uel blandimentis ad libitum suum inflectere, uel si non consentiret, opprimere. Rem gestam narrat Eddius in eius uita, cap. 44: Alfredo rege cum sancto Berthualdo archiepiscopo et totius pene Britannie episcopis congregata synodo in campo, qui dicitur Onestrefelda ; deinde legatis ad presentiam sancti Wilfridi episcopi missis, rogantibus  humiliter, ut eorum obtutibus dignaretur presentari, promittentes per nuntios suos statuta canonica de fraude antiqua rationem se reddituros, si ad illorum conuentum non negaret peruenire, etc. Postquam uero in locum ubi synodalis disputatio debuerit esse, conueniret; deinde non ita contigit, sicut ei promissum fuerat: sed multe et magne altercationum questiones ab eis exorte emerserunt, maxime ab illis pontificibus Ecclesiarum : cum uoluntate tamen Alfridi regis et consensu quorumdam abbatum id fecisse  non dubium habetur, qui pacem Ecclesiarum, auaritia instigante, nullatenus habere concupiuerunt, et multa falsa obiicientes, que nulla ratione ueritatis comprobare potuerunt; insuper secundum statuta et iussiones Theodori archiepiscopi censendum pontificem nostrum confirmauerunt, etc.

Wilfridus deinde multis et duris sermonibus eorum  pertinaciam obstinationis, quia per uiginti et duos annos apostolicam potestatem non timuerunt contentiose resistendo exercere, increpauit. Hinc habemus tempus quo celebrata est synodus Onestrefeldensis. Nam sub finem anni 679 episcopi Britannici in synodo sub Egefrido Northumbrie rege congregati ceperunt sese immorigeros exhibere preceptis apostolice sedis circa causam Wilfridi: Postquam, inquit Eddius, cap. 32, quedam difficilia sibi et sue uoluntati contraria lecta audiuerunt, contumaciter respuerunt, etc.; quare huiusce contentiose pertinacie annus 22 completus est sub finem anni 701, et hoc anno uere saltem habita hec synodus. Nec obstat quod dixerit in hac synodo Wilfridus, Nonne sine aliquo reatu suspicionis offendiculum faciam cunctis audientibus nominis mei diuulgationem, qua episcopi uocabulo, quamuis indignum, per 40 prope annos nuncupabar? Nam non solum qui 38 annos in episcopatu exegit, sed qui 35 aut 36, dici potest per 40 prope annos episcopum fuisse; nullum  enim annum determinatum signat hec locutio.

Gesta huius synodi sic narrare pergit Eddius: Unus ex ministris regis pontifici nostro ualde deuotus, quem ille a primeuo uagientis etatule incunabulo enutriuit, ex tentorio regis latenter erupit . . . dicens: Hac omnino fraude te moliuntur decipere, ut primitus per scriptionem proprie manus confirmes eorum tantummodo iudicium . . . ut postquam isto alligatus fueris districtionis uinculo, de cetero imposterum permutare nullatenus queas. Ita siquidem erit illorum iudicii apertio, ut quidquid in Ultra-Umbrensium aliquando terra possidere uisus fuisti, uel in episcopatu, uel in monasteriis, uel in qualibet re, cuncta dimittas; et si quid in Merciorum regno subsecutus eras sub Ethelredo rege, omnia reddendo archiepiscopo coacte relinquas, ab ipso donandum cui uult: et ad postremum temetipsum dotando, de tuo tu sanctitatis honore cum subscriptione degraderis . . . Ad ultimum dum diutius multis agnoscentibus causam celare non poterant, primo dixerunt  Sanctum famulum Dei omnibus  facultatibus spoliare taliter uelle, ut nec in Ultra-Umbrensium regno, nec in Merciorum minimam quidem unius domuncule portiunculam haberet. Huius autem iudicii inclementia ab archiepiscopo et rege diffinita, et ipsos iam inimicos horruit, dicentes impium esse, tam famosum uirum in circuitu nationibus absque ullo capitali crimine omnibus bonis suis priuare. Nouissimum uero aliquid humanius pertractantes censuerunt, ut monasterium tantummodo, quod construxit  in Rypis, et dudum cum omnibus ad illud pertinentibus, sancto Petro donans commendauerit, perceptumque priuilegium a sancto Agathone papa abbati familieque ibidem conuersate detulit; redderent in possessionem, ea tamen interposita dictione, ut propria manus conscriptione firmiter contestaretur, quod illic quietus consederet, septa monasterii absque licentia regis non transmearet, nec aliquid sacerdotalis officii attingeret; sed ut suum de semetipso  gradum honoris abiiceret, sub testimonio  confirmationis plurimum cogentes compulerunt.

Quo audito, sanctus Wilfridus episcopus noster constanter et intrepida uoce eleuata locutus erat, dicens: Qua ex causa me compellitis, ut tam lugubri calamitatis miseria in memetipsum gladium dire interfectionis, hoc est subscriptionem proprie damnationis, conuertam? . . . Sed de hac nouiter orta questione, qua me uos sanctitatis habitum uiolare estis conati, fiducialiter sedem appello apostolicam . . . . . Hec audientes archiepiscopus et rex dixerunt: Modo utique culpabilis factus a nobis notatus damnetur, quod magis illorum  quam nostrum eligit iudicium, etc. Post has sermocinationes, inquit Eddius, cap. 45, soluitur inutile concilium ex utraque parte, etc., noster autem sanctus pontifex pergens deuenit ad Ethelredum regem, denuntians ei cunctam dire locutionis infestationem, que a presulibus contra illius preceptum illata erat. Promisit autem rex se Romam nuntios proprios uel scripta premissurum,  et inimici sancti Wilfridi annuntiabant interim eum et socios a sorte fidelium esse segregatos, et uasa Dei quibus uescebantur, lauari prius, quasi sorde polluta, iubebant, antequam ab illis contingerentur, ait Eddius, cap. 46, qui cap. sequenti subdit, Wilfridum cum suis nauem ascendisse, et ad sedem apostolicam uenisse, primo uere scilicet, et mari aperto, ut coniicere licet.

Anno Christi 704 S. Wilfridi causa coram Ioanne papa examinata, accusationum capita excussa, isque innocens pronuntiatus. Baronius quidem Wilfridi protectionem Romanam, eiusque absolutionem in annum sequentem, quo Ioannes uII Ecclesiam Romanam administrabat, refert. uerum recte obseruat Malmesburiensis, lib. III de Gest. pontif. Angl., p. 266, Wilfridum iam septuagenarium mare transisse, Urbemque introiisse, ideoque hoc uel superiori anno, cum Wilfridus, teste Eadmero in eius uita, quod et ex Eddio etiam colligitur, natus sit anno 634. Eddius in eius uita, cap. 50, ait: Per plura spatia dierum  et mensium ab omni piaculo scelere degradandi pure perfecteque excusatus probabilis sanctus pontifex noster apparuit. Nam per menses quatuor, et septuaginta conciliabula sanctissime sedis, de fornace ignis examinandi  apostolica potestate hoc modo auxiliante purificatus  euasit; recitatumque breuiter, quia in sancto pascha, tertia die, ter beatissimi Agathonis synodus aduersum prauitates hereticorum cum CXXu orthodoxis episcopis constituta est: ex quibus unusquisque pro sua prouincia et ciuitate ueram fidem confessus est, et subscriptione sua confirmauit, . . . qui per 40 et 50 amplius annos Episcopatus officio fungebatur . . . et ideo digni sunt penas luere, in ima carceris angustia usque ad finem mortis incarcerati, accusatores scilicet eius, ut nonnulli dixere. Quibus ex uerbis aliqui perperam deduxere inde certo constare synodum Romanam sub Ioanne uI hoc anno absolutam fuisse. Nam hec locutio 40 et amplius annos non minus annum 41 currentem, quam  42 aut 43 designare potest. Sed alia mox momenta afferemus, quibus constabit hanc Synodum huic anno necessario alligandam esse.

Tandem Eddius cap. 50 refert sententiam absolutionis Wilfridi a Ioanne uI prolatam: B. Wilfridus, Deo amabilis episcopus, in quo nullam criminis per tot conciliabula nostra examinando tam diligenter obiectionem inuenimus, B. Petri apostoli et apostolorum principis auctoritate, qui habet potestatem soluendi ligandique, ab occultis delictis exsolutus sit. Tum, cap. 51, epistolam, seu decretum Ioannis pape ad Ethelredum regem Merciorum, et Alfridum Deirorum et Berniciorum, id est Northumbrie regem, scriptam producit, qua eosdem monet, Wilfridum fuisse absolutum, saltem prouisorie, donec, inquit Ioannes, ipse principales persone, de quibus contentio exorta est, presentes adfuerint , quas necesse erat, ut contentio finem accipiat, aduenire et consedere; et idcirco admonemus Berthualdum presulem S. Cantuariorum  Ecclesie, quem auctoritate principis apostolorum archiepiscopum ibidem confirmauimus reuerentissimum  ut synodum conuocet una cum Wilfrido episcopo: at concilio regulariter celebrato, Bozam  atque Ioannem  episcopos in Synodum faciat aduenire, uocesque partium audiat, ut hec causa synodaliter terminetur; et si non possit, ad hanc sedem apostolicam simul occurrant, ut ampliori concilio flagitetur ac decidatur, etc. Sed loco flagitetur, uidetur legendum, agitetur. Cum igitur Ioannes papa ad Ethelredum regem de absolutione Wilfridi, et de iis, que agenda restarent, litteras scripserit, isque anno Christi 704 regnum abdicarit, ut tam ex Beda quam ex auctoribus Anglicis supra citatis liquet, certum est, non tantum Ioanne uI  Romane Ecclesie presidente causam Wilfridi agitatam esse, sed etiam synodum ad eam decidendam coactam. hoc anno finem accepisse.

Beda, lib. u, cap. 20, uno tenore recitat, que contigere in causa S. Wilfridi; sed quia strictim et breuiter res narrat, non mirum si Baronius, destitutus quibus nunc abundamus subsidiis, discernere non potuerit, an synodus Romana, in qua Wilfridus absolutus, Ioanne uI aut Ioanne uII sedente, quoue  anno celebrata fuerit, et suspicatus sit, actum in ea de canonibus in Quini-sexta synodo ad sextam generalem adiectis; cum tamen certum sit, lecta quidem esse in synodo Romana anno 704 habita, quedam contenta in concilio Romano contra Monothelitas ab Agathone papa coacto, sed ea tantum que ad causam Wilfridi facerent, non uero ad Monothelitarum damnationem.





MONUMENTA CONTEMPORANEA.





I. Concilium sub Alfrido rege Nordanhymbrorum, et Berthualdo archiepiscopo Cantuarie habitum tempore Ioannis uI pape, anno Christi DCCI in quo Wilfrido archiepiscopo Eboracensi noue struuntur machinationes. Ille denuo appellans ad Iohannem papam, inimicos opprimit.


Iam Egfridus in bello Pictorum occubuerat, iam Theodorus in mortem uergebat, qui de peccato in Wilfridum commisso sanciatus conscientiam, ipsum et Erkenwaldum episcopum euocauit Londoniam: ipsis omnia peccata confessus, illo se potissimum permoueri scrupulo dixit, quod in sanctum commisisset, passus eum contra regulas spoliari, uel aperta instantia, uel occulta patientia. Et quia, inquit, finis mihi futuro anno imminet, sicut Deo prenuntiante cognoui, et frequens egritudo [Al., egritudo admonet], rogo te, sanctissime pontifex, ut benignus mihi commissum indulgeas, et sedem archiepiscopatus mei subeas: quippe qui sis omnium Anglorum in Romanis legibus peritissimus; ego Deo donante conabor, ut ueteres offensas recenti officiorum sedulitate deleam, reges et auctoritate et precibus amicos facturus. Placide ad hec, et ut uirum sanctum decebat, respondit Wilfridus: sed ut archiepiscopatum  sine maioris definitione concilii susciperet, non consentit [Al., consensit]. Totis ergo uiribus Theodorus exsurrexit, ut Wilfridus episcopatum reciperet, missis legatis et scriptis ad Alfridum regem Northumbrorum, qui Egfrido successerat, et sororem eius Elfledam abbatissam de Streneshalh, ut simultatibus retropositis incunctanter caritatem eius complecterentur. Cuius studii ut feruor patescat, epistolam, quam regi Merciorum Ethelredo direxit, hic ponam.





II.

Gloriosissimo et excellentissimo regi Merciorum Theodorus Dei gratia archiepiscopus in Domino perennem salutem.

Cognoscat, fili dilectissime, tua miranda sanctitas pacem me habere cum uenerando episcopo Wilfrido, et ideo, carissime, te admoneo, et in Christi caritate  precipio tibi, ut eius sancte deuotioni, quantum uires suppetunt, patrocinium, sicut semper fecisti, quandiu uiuas indulgeas, quia longo tempore propriis orbatus substantiis, multum inter paganos in Domino laborauit. Et idcirco ego Theodorus, humilis episcopus, decrepita etate, hoc tue beatitudini suggero, qui aapostolica, hoc, sicut scis, commendat auctoritas, et uir ille sanctissimus in patientia sua possedit animam suam, et iniuriarum sibi irrogatarum, mitis et humilis, caput suum sequens, medicinam exspectauit; et, si inueni gratiam in conspectu tuo, licet tibi pro longinquitate itineris graue uideatur, oculi  mei iucundam faciem tuam uideant, et benedicat tibi anima mea antequam moriar. Age ergo  taliter de illo prefato sanctissimo, sicut te deprecatus sum. Quod si patri tuo non longe de hoc seculo recessuro obedieris, multum tibi proficiet ad salutem.  uale.

uenienti ergo ad reges cum epistolis archiepiscopi Wilfrido, salutatio impertita, indultus fauor. Alfridus, qui eum quondam probe nosset, ad se sponte inuitato prius cenobium Heugsteldeim, hinc definitione concilii Eboracensem episcopatum, et Ripis monasterium liberaliter indulsit. Stetit hec amicitia inter eos uix annis quinque, quoad uirosa consilia, in finibus quorumdam confota, eruperunt in publicum; quibus preuentus rex Alfridus, monasterium Ripense possessionibus propriis mutilans episcopatum ibi constituere meditabatur, asserens decretis Theodori archiepiscopi consentiendum non primo et ultimo tempore prolatis; sed illis que mediis diebus  edicta discordia agitare noscuntur. Quibus infensus Wilfridus, ad regem Merciorum Ethelredum amicum suum discessit. Sub eo plurimo conuersatus tempore, Sexwulfo Licetfeldensi episcopo defuncto, episcopatum illum rexit, omnibus prouincialibus amandus iuxta et reuerendus: plurima machinamenta rege Alfrido et Berthwaldo archiepiscopo, qui Theodoro successerat, in Wilfridum struentibus et deterentibus.

Hoc tandem sedit, ut cum spe pacis pretenta uocarent ad concilium, ibi uel blandimentis ad libitum suum inflecterent, uel, si non consentiret, opprimerent. Ille doli nescius, et alios ex rectitudine animi sui metiens, ad concilium perrexit: sed longe aliud, quam sperauerat, expertus est. Siquidem cum eum  conuiciis et falsis obiectionibus criminum diu fatigassent, ad ultimum eum interrogarunt, si Theodori archiepiscopi decretis obedire uellet. Quorum ille nequitiam persentiens, callido responso frustratus est, dicens se libenter illis Theodori definitionibus obediturum, que sanctis canonibus consonarent. Deinde longa disputatione in ipsos inuectus, acriter et uere quod iam per uiginti duos annos preceptis trium apostolorum, Agathonis, Benedicti, Sergii, increduli, Theodori archiepiscopi decreta per dissensionem acta diligerent, quieuit, et iam Alfrido surgebant criste, adeo ut archiepiscopo diceret: Si precipis,  pater, opprimam eum per uiolentiam. Quod cum etiam inimicis displicuisset, ut tanti nominis uir, et qui eorum fiducia captus ad concilium uenisset, sustinere oppressionis preiudicium, alio itinere gradiendum putarunt. Itaque quasi pacifice suadere adorsi sunt, ut quia frequentissime dissensiones in Ecclesia Dei eius causa pullulabant, ipse uoluntate sua possessionibus et episcopatu cederet, et hanc renuntiationem scripto firmaret; hoc eius commendaret famam, hoc accumularet gloriam si priuatus mallet sub quiete degere, quam pro suo pontificatu, uel per se uel per alios procellas seditionum mouere.

Sensit pater in his minis [Al., nimis] implicitum negotium, et respondit, nichil eque ad cumulum infamie homini ualere, quam si se sua damnaret uoce.  Se primum fuisse, qui uerum Pascha in Northanimbria Scotis eiectis docuerit, qui cantus ecclesiasticos antiphonatim instituerit, qui sanctissimi Benedicti regulam a monachis obseruari iusserit, pro quibus omnibus nunc senem et septuaginta fere annorum pontificem hoc in munere recipere, ut cogatur seipsum scripto damnare. Nossent ergo se illud non facturum, quod esset sibi dedecus, calamitas subiectis, incommodum cunctis: quin potius, sedem apostolicam appellare, et si quis eorum ecclesiasticum conflictum presumeret, ea reuocare.

Iam ergo septuagenarius iterum labores, iterum Romam meditatur, nec diu moratus mare transiit, uiamque permensus Urbem introiit, sustinuitque  aliquantis diebus accusatores dum uenirent; qui, cum uenissent, illi causam suam epistolis, ipse quod ad se attinebat, hoc allegauit modo.





III.

Domino beatissimo uniuersali pape Ioanni Wilfridus supplex et humilis seruus seruorum Dei episcopus.

Cognoscat sanctitas uestra, quod perturbationibus nuper in Britannia ortis ex parte eorum qui, contra decreta beatissimi Agathonis pape illiusque successorum uenerabilium Patrum, sibimet episcopatum, et monasteria, terrasque cum omnibus facultatibus meis usurpabant, compulsus hanc sacrosanctam apostolicam sedem appellaui, contestans eos per omnipotentem Dominum, et beatum Petrum apostolum, ut si quis aliquam accusationem contra me haberet, ad uestram presentiam ueniret, sicut beatissimi  Sergii predecessoris uestri scripta decernebant: et ideo petitionem humilitatis mee gloriose presentie uestre offerendam curaui, ut uos largiflua pietatis beneuolentia confirmare dignemini, que a beatissimis antecessoribus uestris erga meam paruitatem decreta sunt; et si quis contra me accusator aduenerit, per uestram iussionem productus in medium, quod uoluerit obiiciat: et si quidlibet uel minimum obiectum non probabiliter cassauero, paratus sum seueritatem canonum experiri. Deinde rogo, ut litteras commendatorias de uestra celsitudine ad Ethelredum regem Merciorum adipiscar, ut omnia monasteria mea, que in eius sunt prouincia, quietem habeant ad Alfridum [Al., Alfrithum] regem Northanimbrorum  epistolam habeam, ut omnia mea mihi reddat. Quod si forte sibi graue uidebitur, ut episcopatum Eboracensem habeam, preuideat apostolica sedes, quis ibi habeatur episcopus: ego tamen monasteria duo in ea prouincia posita Ripis et Hagustaldele, que fundaui, non amittam. In fine quoque spondeo me omnibus decretis Brethwaldi [Berthwaldi] archiepiscopi pariturum, que contra predecessorum uestrorum fundatissima decreta erga meam paruitatem non fuerint. His cum accusatores a Berthwaldo archiepiscopo missi respondere iussi essent, hoc primum dixerunt: Esse crimen capitale, quod in concilio in Britannia congregato decretis Britowaldi archiepiscopi se non obediturum Wilfridus contumaciter dixisset. De hoc stans in medio pontifex se expurgauit,  ut diceret se sic non indefinite respondisse, sed his tantummodo pariturum, que contra canonum decreta non essent: esse autem contra regulas, ut ipse se sine ullo criminis obiectu adiudicaret.

Hec tam probabilis et facilis responsio cum letum plausum Romanis excitasset, iussi sunt accusatores domum redire, dicentibus episcopis, quod quamuis canonibus cautum esset, ut accusator primo accusationis capitulo decidens, ulterius ad aliorum tentamentum non assurgeret, se tamen pro reuerentia Brithwaldi archiepiscopi non defuturos, quin omnia per ordinem discuterent; factumque est ut quatuor mensibus septuaginta conciliabula coacta, uel propter hoc solum, uel hoc precipuum, finem gloriosum Wilfrido, ignominiosum accusatoribus habuerint,  Romanis maxima impensa mirantibus illorum impudentiam, illius eloquentiam, dum quidquid accusationum obiecissent, ille nullo excogitato responso, sed Dei et ueritatis fultus auxilio, quasi casses aranearum primo motu labiorum discuteret et subrueret; hoc pronius episcopi mirabantur causidicorum audaciam, quomodo ecclesiasticorum graduum immunes  presumerent accusare uenerandum senem septuaginta annorum pontificem, torrentem eloquentie: inter se ergo multum diuque grecizantes, tandem ad nostra uerba conuersi, damnarunt missos dignos carcere, missorem arguerunt stultitie, Wilfridum pronuntiarunt exsortem ab omni crimine.

Hic subiicerem quantum emolumenti cause illius  attulerit synodus Agathonis pape lecta, sed et illud, quod in Meldis ciuitate Francie ab oriente Parisii posita, cum domum rediret infirmitate pressus, uisione sanatus sit angelica, nisi Beda uenerabilis historicus dignus pro se sermonum sobrietate credi, narrationem preuertisset. Nos ab ipso omissa scripture perstricte inserimus. Quamuis igitur antistes rem obtinuisset, ambiebat tamen Rome remanere, senilem spiritum sub dominorum apostolicorum pedibus effusurus. Restitit pio uoto pontificis Ioannis ratio, qua diceret eum Anglie necessarium, ideoque iussit, ut quod supererat eui, non in peregrinis auris [oris] consumeret, sed patrie commodis impenderet, etc.





Iu. Ioannis pape uII Epistola ad Ethelredum regem.








u. Ioannis pape uII Epistola ad archiepiscopos, presbyteros et diaconos et uniuersos clericos per Anglorum patriam constitutos.







uI. S. Aldhelmi Schireburnensis episcopi Epistola ad Clerum Wilfridi.







uII. S. Aldhelmi Schireburnensis episcopi Epistola ad Wilfridum.







uIII. Concilium Romanum auctoritate Ioannis pape uII, ad instantiam Iustiniani imperatoris, pro canonibus sexte synodi confirmandis uel reprobandis, indictum, anno redemptoris DCCu, tempore Ioannis uII.


Qua occasione hec synodus Rome coacta fuerit indicat Anastasius supra in uita Ioannis uII, nimirum quia per epistolas et legationem ab imperatore Iustiniano petitum est, ut sancitos Constantinopoli canones Ioannes papa congregato concilio examinaret, et quos catholice discipline consentientes reperisset, reiectis ceteris, probaret et confirmaret. Indecenti postulato nichil pontifex detulit, et recte: nam inconueniens est et ualde indecorum, uel minimum approbare eorum que in pseudosynodo constituta fuerint. uide que dixi supra in uita Ioannis, uerbo Concilium. Hac eadem synodo Wilfridus, Eboracensis episcopus, postquam iam ante sub Agathone papa semel iniuste accusatus, in Romano concilio sub eodem Agathone Rome absolutus fuisset, ab Aldfrido rege secundo accusatus, secundo synodali iudicio Rome absolutus fuit. Hec, teste Beda, acciderunt  anno quarto ante obitum Wilfridi, adeoque anno Christi 705, tempore Ioannis pape uII. Nam cum testetur eumdem post hanc synodum quadriennio uixisse, anno redemptoris nostri 709, post obitum Osredi regis quarto, episcopatus sui anno 45 diem suum obiisse, negari non potest hanc synodum predicto tempore celebratam fuisse. Scribit enim Beda, lib. u, cap. 20, eumdem Wilfridum annis 45 episcopatum tenuisse; et rursum lib. III, cap. 26, affirmat primum annum sedis illius cum anno Domini 664 coincidisse; unde necessario infertur quod  ultimus sedis Wilfridi inciderit in annum Domini 709, qui est quintus post illam synodum finitam, qua illum a calumniis aduersariorum absolutum fuisse Beda lib. u, cap. 20, refert his uerbis:

»Post quinque annos, inquit, denuo accusatus ab eodem ipso rege, Aldfrido scilicet, et plurimis episcopis, presulatu pulsus est: ueniensque Romam, cum presentibus accusatoribus acciperet locum se defendendi, considentibus episcopis pluribus cum apostolico papa Ioanne, omnium iudicio probatum est, accusatores eius nonnulla in parte falsas contra eum esse machinatos calumnias. Scriptumque est a prefato papa regibus Anglorum Edilredo et Aldfrido, ut eum in episcopatum suum  facerent recipi. Iuuit autem causam absolutionis eius lectio synodi beate memorie pape Agathonis que quondam ipso presente in urbe atque in eodem concilio inter episcopos residente  acta est. Cum ergo, causa exigente, synodus  eadem coram nobilibus et frequentia populi, iubente apostolico papa, diebus aliquot legeretur, uentum est ad locum ubi scriptum erat: Wilfridus Deo amabilis episcopus Eboracensis ciuitatis, apostolicam sedem de sua causa appellans, et ab hac potestate de certis incertisque rebus absolutus, etc., que supra posuimus. Quod ubi lectum est, stupor apprehendit audientes: et silente lectore, ceperunt alterutrum requirere, quis esset ille Wilfridus episcopus. Tum Bonifacius consiliarius apostolici pape, et alii perplures, qui eum temporibus Agathonis pape ibi uiderunt, dicebant ipsum esse episcopum, qui nuper Romam accusatus a suis, atque ab apostolica sede iudicandus, aduenerat.

»Qui iamdudum, inquiunt, eque accusatus huc adueniens, mox audita et diiudicata causa et controuersia utriusque partis, a beate memorie papa Agathone probatus est contra fas a suo episcopatu repulsus: et tanto apud eum habitus est honore, ut ipsum in concilio quod congregarat episcoporum  quasi uirum incorrupte fidei et animi probi residere preciperet. Quibus auditis, dicebant omnes una cum ipso pontifice, uirum tante auctoritatis, qui per quadraginta prope annos episcopatu fungebatur, nequaquam damnari debere, sed ad integrum culpis accusationum absolutum in patriam cum honore reuerti.«





IX. [a 3Kb] Concilium ad fluuium Nidde in Northumbria, ab Osredo ibidem rege, et Berthwaldo archiepiscopo Cantuarie, monitu Ioannis pape uII anno Christi DCCu celebratum; in quo accepta Ioannis pape epistola, Wilfridus demum in archiepiscopatu suo Eboracensi confirmatur.


Postquam  de concilio sub Alfrido rege, et Berthwaldo archiepiscopo, anno gratie 701 perorasset Malmesburius, ad Niddense hoc concilium transiens, sic orditur: »Rediit igitur  et apostolicas epistolas regi Merciorum iam monacho Ethelredo attulit. Humiliter ille et genu flexo dignationem salutationis apostolice suscepit, et perlectis chartis. quod tenor earum iubebat, a Kenredo filio fratris Wlfarii, quem sibi regem suffecerat, compleri non grauate obtinuit. Erat enim et ille timore Dei plenus, sicut post quadriennium uoluntaria regni abrenuntiatione mundo approbatum est: nec segnius Brithwaldus archiepiscopus pacem non aspernanter ambiens in unanimitatem fraterne concordie accurrit. Exterritum minis apostolice sedis aiunt, legatis damnationem  suam grauibus querimoniis aggerentibus, quamuis Wilfridus eos iam adiudicatos exemisset.

Solus Alfrithus rex Northanimbrorum obstinatioris animi sententiam [Al., semitam] terens, peruicaciam tenuit. Nuntiis enim ad se ex parte Wilfridi directis serenum primo responsum retulit: sed deprauatus  maleuolorum consiliis, quibus extra suam dignitatem nimis indulgebat, redeuntes ad se die condicto tali sententia contristauit: se quidem legatorum personis, quod essent et uita graues, et aspectu honorabiles, honorem ut parentibus deferre: ceterum assensum legationi omnino abnuere, quod esset contra rationem homini iam bis a toto Anglorum concilio damnato propter quelibet apostolica scripta communicare. Sed nec ipse multo post in hac uita moratus est tempore. Statim enim, illis abeuntibus, acerba correptus ualetudine, ad mortem exercebatur. Amaritudo tormenti rationem olim in animo regali sopitam elicuit, et secundum prophetam, uexatio dedit intellectum auditui  . Intelligens enim se merito inobedientie plexum, promisit omnem emendationem facti Wilfrido exhibiturum, si sibi uiuenti adduci potuisset; nec cessauit, quantum ante preclusam uocem loqui potuit, idem promittere, et si ipse uoti effectu careret, heredem suum ut faceret adiurare: et ille quidem mature defunctus, apostolicas litteras se spreuisse sero indoluit, quarum minas effugere non meruit: quas, quia crebro commemoraui, hic abbreuiatas ponere fert animus, ut palam sit quanta miseria inuoluat mortales, quod illi uiri, quos sanctissimos celebrat antiquitas, Theodorus, Berthwaldus, Ioannes Bosa, nec non et Hilda abbatissa digladiabili odio impetierint Wilfridum Deo, ut ex ante dictis probatur, acceptissimum.«

Heddius in uita S. Wilfridi, cap. 58, quem Malmesburiensis sequitur, longiore filo acta huius synodi produxit, quem hic adiicere lubet.

»In primo anno Osredi regis Berctwaldus, Cantuariorum  Ecclesie et pene totius Britannie archiepiscopus, de austro ueniens, habens ex precepto apostolice sedis aquilonalium regem cum omnibus episcopis suis et abbatibus, et totius regni eius principibus, ad synodalem locum de causa B. Wilfridi episcopi diligenter inuitare; et ita factum est. Nam in unum locum iuxta fluuium Nid ab oriente congregati, rex cum suis, et tres episcopi eius cum abbatibus, nec non et beata Aelfleda abbatissa, semper totius prouincie consolatrix, optimique consiliatrix; Berctwaldus quoque archiepiscopus et Wilfridus episcopus simul in una die aduenerunt. Deinde sedentibus rege et episcopis cum principibus eorum in loco synodali, tali modo archiepiscopus loqui incipiebat: Oremus Dominum Deum nostrum, ut pacis concordiam in cordibus nostris per Spiritum sanctum indulgeat. Habemus enim, ego et beatus Wilfridus episcopus, scripta apostolice sedis paruitati mee per  nuntios directa, et per semetipsum similiter allata, ut ea in presentia reuerentie uestre recitentur humili prece deposcimus. Quibus uenerabiles domini licentiam dederunt; et coram synodo, omnibus audientibus, utriusque libri a principio usque ad finem legebantur. Post lectionem autem, cunctis tacentibus, Berectfridus, secundus a rege princeps, ad archiepiscopum dixit: Nos qui interpretatione indigemus, quid apostolica auctoritas dicat audire delectat. Et respondit ei archiepiscopus dicens: Iudicia apostolice sedis longo circuitu et ambagibus uerborum unum tamen intellectum de eadem utrique libri ostendunt, quorum breui sermone sensum tantum explicabo. Apostolica namque potestas, que primum Petro apostolo et principi apostolorum ligandi soluendique donata est, sua auctoritate de beato Wilfrido censuit, ut in presentia mea, licet indignus, et omnis conuentus, presules Ecclesiarum huius prouincie, antiquam inimicitiam pro salute animarum relinquentes, beato Wilfrido  episcopo in bono reconcilientur. Nam his cepiscopis meis e duobus ab apostolica sede iudiciis optio datur; utrum uoluerint, eligant, ut aut cum Wilfrido episcopo pacem plane perfecteque ineant, et partes Ecclesiarum, quas olim ipse regebat, sicut sapientes mecum iudicauerint, restituant; aut si hoc optimum noluissent, omnes simul ad apostolicam sedem pergerent, ibique maiori consilio diiudicentur. Si quis uero contemnens  neutrum ex his duobus implere uoluerit, sciat se, si rex sit aut laicus, a corpore et sanguine Christi excommunicatum; si uero episcopus aut presbyter , ab omni gradu ecclesiastice dignitatis degradari. Hec sunt iudicia apostolice sedis, breui sermone exposita. Episcopi uero resistentes, dixerunt: Quod predecessores nostri olim Theodorus archiepiscopus ab apostolica sede emissus, et Ecfridus rex censuerunt, et postea in campo qui Estrefeld dicitur, una nobiscum pene totius Britannie episcopi, suaque archiepiscopali presentia excellentissima  cum rege Alfrido iudicauimus, quomodo immutare quis ualeat? Interea autem beatissima Aelfleda abbatissa benedicto ore suo dixit: uere in Christo dico testamentum Alfridi regis in ea infirmitate, qua uitam finiuit, qui uotum uouit Deo et sancto Petro dicens: »Si uixero, omnia iudicia apostolice sedis, que antea renui audire, de beato episcopo Wilfrido, implebo. Si tamen diem obiero, dicite tamen heredi meo in nomine Domini, ut pro remedio anime mee iudicium de Wilfrido episcopo apostolicum repleat.« Hec ea loquente Berectfridus prefectus regis princeps respondens dixit: Hec est uoluntas regis et principum eius, ut mandatis apostolice sedis, et preceptis Alfridi regis in omnibus obediamus. Nam quando in urbe, que Bebbamburg dicitur, obsessi, et undique circumcincti in hostili manu angustiaque rupis lapidee mansimus, inito consilio inter nos, si Deus nostro regali puero regnum patris sui concessisset, que mandauit sancta apostolica auctoritas de S. Wilfrido episcopo adimplere Deo spopondimus: et statim post uota mutatis  animis inimicorum concito cursu omnes cum iuramento in amicitiam nostram conuersi sunt, apertis ianuis de angustia liberati sumus, fugatis inimicis nostris, regnum accepimus.

»Postquam hec uerba finita sunt, episcopi sibi mutuo separati ab aliis inire consilium ceperunt; aliquando cum eis archiepiscopus, aliquando uero sapientissima uirgo Aelfleda: et huius sancti concilii talis finis exstitit, ut omnes episcopi et rex cum suis optimatibus pure pacis concordiam cum sancto Wilfrido episcopo inierint, quam inter se usque ad finem uite conseruauerunt, reddentes ei duo optima cenobia, que in HRypis et in Hagustaldense cum omnibus reditibus suis. Et illa die omnes episcopi se inuicem osculantes et amplexantes, panemque frangentes communicauerunt; et gratias agentes Deo omnis huius beatitudinis, in pace Christi ad sua loca remearunt.«




ANNO DOMINI DCCuII.
IOANNES uII, ROMANUS PONTIFEX.





NOTITIA IN IOANNEM PAPAM uII.


 [a 5Kb] Ioannes uII natione Grecus, patre Platone, sedit annos II, menses uII, dies XuII. [1 1Kb] Fuit autem temporibus Tiberii Augusti et Iustiniani imperatoris, uir eruditissimus, et facundus eloquentia. Hic fecit oratorium sancte Dei Genitricis intra ecclesiam beati Petri apostoli, cuius parietes musiuo depinxit. Illicque  auri et argenti quantitatem multam expendit, et uenerabilium Patrum dextra leuaque uultus erexit. Hic restaurauit basilicam sancte Eugenie que longo tempore [2 1Kb] detecta atque dirupta fuerat. Laborauit autem et in cemeteriis beatorum martyrum Marcellini et Marci, Damasique sancti pontificis. [b 1Kb] Fecit  uero et imagines per diuersas ecclesias, quas quicunque nosse desiderat, [a 1Kb] in eis eius uultum depictum reperiet. Basilicam itemque sancte Dei Genitricis, que antiqua uocatur, pictura decorauit, illicque ambonem nouiter fecit, et super eamdem Ecclesiam  episcopium, quantum ad se [1 1Kb] constituere maluit, illicque [2 1Kb] pontificatus sui tempus expleuit. Hic fecit calicem aureum precipuum, pensantem libras uiginti, quem et gemmis preciosis decorauit.

[b 92Kb] Huius temporibus Aripertus rex Longobardorum  donationem patrimonii Atpium [1 1Kb] Gutiarum, que longa per tempora a iure Ecclesie priuata fuerat, ac ab eadem gente detinebatur, in litteris aureis exaratam iure proprio beati apostolorum principis Petri reformauit. Huius temporibus [a 1Kb] Iustinianus imperator a partibus [2 1Kb] Zacarie per loca Bulgarie auxilio Trebellii, Bulgarorum regis usque ad regiam urbem uemens, regnum proprium, de quo proiectus fuerat, adeptus est. [3 1Kb] Leonem [b 1Kb] etiam, et Tiberium, qui locum eius usurpauerant, cepit, et in medio [4 1Kb] circuli  coram omni populo iugulari fecit, et obtinuit principatum de quo antea tumultuose fuerat deiectus, qui illico ut palatium ingressus est, propriumque adeptus est imperium, [5 1Kb] tomos [c 4Kb] quos antea sub domno Sergio apostolice memorie pontifice Romam direxerat, in quibus diuersa capitula Romane Ecclesie contraria scripta inerant, per duos metropolitanos episcopos demandauit, dirigens per eos et sacram, per quam denominatum pontificem coniurauit ac adhortatus est ut apostolice Ecclesie concilium  aggregaret, et queque ei uisa essent stabiliret, et que aduersa renuendo [a 2Kb] excluderet. [1 1Kb] Sed hic humana fragilitate timidus, hos nequaquam [2 1Kb] tomos emendans per suprafatos metropolitas direxit ad Principem, post que non diu in hac uita durauit. Hic fecit episcopos per diuersa loca numero decem  et octo. [3 1Kb] Qui etiam sepultus est ad beatum Petrum Apostolum ante altare oratorii sancte Dei Genitricis, quod ipse construxit sub die 15 Calend. Nouembris, indictione sexta, Iustiniano Romanam Rempublicam gubernante, et cessauit Episcopatus mens. 3.





IOANNIS PAPAE uII EPISTOLA AD ETHELREDUM REGEM MERCIORUM, ET ALFRIDUM REGEM DEIRORUM, ETC. Berthwaldum archiepiscopum Cantuarie commonet ut synodum conuocet; Wilfridumque et aduersarios suos aut conuenire faciat, aut Romam accurrere.

*

 Dominis eminentissimis Ethelredo regi Merciorum, et Alfrido regi Deirorum, et Berniciorum, Ioannes papa.

De uestre quidem religionis accessibus gratia Dei  cooperante gaudemus, feruorem fidei cernentes in uobis, quam ex predicatione principis apostolorum, Deo uestros animos illuminante, percepistis, et efficaciter tenetis; et utinam gaudium nostrum meliorum excessus amplificet. Inextricabilis uero quorumdam dissensio nostros animos afficit, quam oportet corrigi, ne apostolicorum preceptorum preuaricatores, sed custodes esse inueniamini. Dudum enim sub apostolice memorie Agathone papa, cum Wilfridus episcopus pro sua causa sedem hanc appellasset; et accusatores a Theodoro, sancte Cantuariorum Ecclesie  archiepiscopo, hinc illuc mandato, et ab Hilda religiose memorie abbatissa missi, uenissent, episcopi tunc hic de diuersis partibus congregati rem regulariter quesierunt et definierunt, eamdemque  sententiam successores eiusdem pontificis predecessores nostri tenuerunt; sed neque Theodorus archiepiscopus obuiasse cognoscitur, qui nunquam postmodum aliquam huic accusationem demandauit. Nunc quoque eorum accusationes, qui contra Wilfridum episcopum huc de Britannia aduenerunt, et eius excusationes apud conuentum reuerendissimorum episcoporum qui hic inuenti sunt per dies aliquot fieri procurauimus, tam de epistolis anterioribus et modernis, quam que uerbialiter partes detulerunt, dum principales persone, de quibus contentio  omnis exorta est, hic non adfuerint, quas necesse est, ut contentio finem accipiat, aduenire.

Idcirco commonemus Berthwaldum archiepiscopum fratrem nostrum ut synodum conuocet una cum Wilfrido, et Bosam atque Ioannem in synodum  faciat conuenire, uocesque partium audiat, et consideret quid sibi inuicem partes ualeant approbare; et si quidem apud illam synodum potuerit rem determinare, gratum erit nobis. Sin autem, moneat eos ad sedem apostolicam accurrere, ut maiori concilio decidatur quod hactenus terminari non potuit. Sciat autem quod quicunque uenire contempserit, seipsum deiectioni submittit, nec hic, nec ibi pro episcopo amplius suscipiendus; uestra proinde regalis sublimitas faciat concursum, ut ea que Christo aspirante perspeximus perueniant ad effectum; quicunque autem cuiuslibet persone audaci temeritate contempserit, non erit a Deo impunitus, neque sine damno celitus alligatus euadet.


[Que infra narrantur, Epistole Ioannis a Mansi subiectas  unt.]

Defuncto ergo Alfrido, Edulfus quidam, tyrannidem meditatus, furorem quoque malesane mentis in Wilfridum euomuit, quasi in uecordiam Alfridi iuratus esset. Cum enim eum pontifex, quondam, recordatus amicum esse, non inconsultum estimaret adire, adeo stultus efferbuit, ut eum continuo de regno suo exire iuberet, ni omnibus suis exspoliatus eum dedecore eiici uellet. Sed enim post duos menses uita et regno priuatus, captiuo diademate moribundus humum pulsauit, proceribus regni filium Alfredi Osredum solio restituentibus: quorum et maximus fide et auctoritate Berthfridus submonitus a Berthwaldo archiepiscopo concilium in Northanimbria fieri consentit, ut tandem iusta Wilfridi causa placabilem  terminum acciperet; ibi ex preceptis apostolicis data est optio episcopis, ut aut Wilfrido in sua episcopatus sede cederent, aut Romam pro sua defensanda causa pergerent; qui his resultandum putaret exsors a communione fieret. Episcopis suo more obnitentibus, beatissima uirgo Elfleda, soror Alfridi, abbatissa, post Hildam de Streneshald, terminum negotio fixit, dicens: »Dimissis ambagibus, testamentum fratris mei, cui presens interfui, profero, quod si conualesceret, iussa se apostolice sedis incunctanter facturum promisisse, uel quod morte interueniente facere nequiret, heredi suo faciendum transmisisse cognoscitur.« Tum Berfridus [Berthfrithus] uerbis uirginis conglutinans sua: »Ego iussionibus pape  obediendum censeo, inquit, presertim cum eorum robori accedat et regis nostri iussio, et nostre necessitatis sponsio; namque dum nos post mortem eius inimicis urgentibus in Bebbaburb inclusi essemus, in obsessionis angusto, in uite periculo, uouimus Deo impleturos nos iussionem pape, si potuissemus euadere. uix uotum finieramus, et fateor  , statim certant obsequela, omnis in nostrum assensum accurrit prouincia. Puer regius in regem leuatus, hostis abactus, tyrannus exstinctus. Est igitur regie uoluntatis ut episcopus Wilfridus reuestiatur. His dictis emote dissensionum  nebule, serenitas pacis infusa; cucurrit episcopalis grauitas in amplexum, et concordibus animis quantum superfuit eui exegit.

Dimissis Wilfrido duobus cenobiis, Ripis et Hengesteldein, ille inconcussa pace potitus, post quatuor reditus annos, ut Michel archangelus predixerat, tentatus est eadem infirmitate, qua quondam in Meldis, tam ualide, ut subito sensu et uoce careret. Sed suis ad eum orantibus ut saltem ad diuisionem rerum suarum loquelam mereretur, resumpsit ingenue, ut et loqueretur continuo, et post dies salutis, uigore refuso, cuncta loca sua obiret [Al., ambiret]; tum, pro frequentibus morbis, uicine mortis non dubius, quidquid ante in aliquibus bonis tepidius fecisse uidebatur suppleuit, prepositos omnibus cenobiis  ordinauit, gazas in quatuor diuisit, unam, et eam optimam, portionem Romane dandam Ecclesie, cuius auctoritate cunctis semper iniuriis exemptus et honoribus restitutus fuerit, quod et per se implere quamuis annis grauis meditaretur, nisi ferrea quies cogitantem anticiparet; secundam pauperibus, tertiam cenobiorum prepositis delegauit, qua potentiorum amicitiam redimerent, qua contrariorum impetum refringerent; quartam illis qui, laborum suorum indiuidui comites, necdum terras quibus se sustentarent acceperant. Sic accepta licentia a Ripensibus, quos precipuo semper amore coluerat, et ceteris Northanimbris, ad colloquium Celredi regis Merciorum quo inuitabatur, simul ut et monasteriorum suorum, que in illa regione plurima per indulgentiam  regum instituerat, quietem procuraret, profectus est. Ibi ergo cunctis circuitis et auctis, exacto anno et semis postquam secundo proximi obitus fuerat admonitus, apud insulam Inundalum, languore irruente agitatus, extremum diem sibi sensit adesse, paucisque, quantum uires suppetebant, allocutus filios, sacramque benedictionem impertiens, omnis, ut uidebatur, expers angoris, finem iniuit, recensito iam a monachis psalterio usque ad illum uersum: Emitte spiritum tuum, et creabuntur , etc. Excessit anno etatis 76, episcopatus 46: uir pro iustitie merito multis iactatus periculis, quique in ipsis exsiliis non otio deditus, sed cenobiis et episcopatibus fundandis industrius esset; egregie factus ad  promerendam gratiam principum apud quos exsularet, idemque pro rigore iustitie compatriotis regibus odiosus. Reliquit cenobia quot nullus, que solus aggregauerat, multis diuidens heredibus. Corpus eius in Ripis portatum, et multa reuerentia conditum. Hec et hucusque Malmesburius.





IOANNIS PAPAE uII [a 1Kb] EPISTOLA AD EPISCOPOS BRITANNIAE



 Ioannes episcopus archiepiscopis, presbyteris, et diaconibus, et uniuersis clericis per Anglorum patriam constitutis.

Congregatis omnibus Anglorum proceribus, qui tunc ad beatum Petrum degebant apostolum, post alterutrarum partium congruas ratiocinationes, apostolice sententia usque adeo sedis preualuit, ut uoluntarie omnes Anglorum clerici sub ipsis uigiliis  sancti Gregorii laicalem et sinuosum, sed et cunctum habitum deponentes, talares tunicas secundum Romanum morem induerent. Huius rei gratia, quia et uos pari modo in sancte Ecclesie nostre corpore ueluti propria membra amplectimur, pro deponendis laicalibus uestimentis et sumendis clericalibus infulis secundum Romane Ecclesie morem auctoritate apostolica monemus.




ANNO DOMINI DCCIX.
S. ALDHELMUS, SCHIREBURNENSIS EPISCOPUS.






uITA S. ALDHELMI FARICIO AUCTORE.


Hanc, inquit Doctor Giles, legendam inter Acta Sanctorum editam contuli de nouo cum manuscripto qui in Mus. Brit. seruatur . Opus in isto codice breuiora capitula habet quam edit. impr.



PROLOGUS.


Sanctorum Patrum pia certamina studiose recolentes, triplici ratione factum esse arbitramur, quod scriptores eorum, subsequentium utilitati seruientes, ea summopere chartis commendarunt. Prima quidem et laudabilior exstitit ceteris, ut Deus, qui penas fidelibus quocunque modo pro se illatas in eorum corporibus patitur, quique uirtutem tolerantibus prestat, sua in maiestate laudetur. Secunda uero, quatenus sancti, qui tot sudores, ieiunia, uigilias, opprobria, atque algores spontanee a semetipsis siue ab inimicis perpessi sunt, a posteris uere fidei cultoribus magnifice celebrentur. Tertia autem subsequitur, ut nos illorum instrenui atque imbecilles successores, tanta eorum legendo uel audiendo uictoriosissima  gesta, mentis nostre oculos subleuando, sequamur horum inoffensa uestigia.

Unde nos fragiles idiote, qui nequaquam opera monachi, sed tantum indigne portamus nomina, sanctissimi Aldhelmi presulis ortum et uitam, miracula atque doctrinam, utcunque describere, fideliter tamen aggredimur. uerumtamen non ea tantum que per eum, summo Opifice prestante, uidimus magnalia,  sed et que curiose indagando, in multis reperimus barbarice atque Latine paginis assignata; quorum aliquam partem Romana priuilegia diuersorumque regum traditiones, sub multorum presulum abbatumue testimoniis inscripta, nostris adhuc testantur temporibus: necnon ea que a ueridicis et regulariter monastico ordine degentibus uel ab aliis diuerso ordine catholice conuersantibus, sepe audiuimus facta per merita serui sui, que ipsi aut corporeis oculis uiderunt, aut a primoribus suis, iam in celesti gaudio ante diuine conspectum clementie congaudentibus, frequenter audierunt; qui se uolumen ex uirtutibus eius lucido stylo dicebant legisse, sed Danorum tempore, cum adhuc Christi Ecclesiam persequerentur, perdidisse: qui omnia Deo nostro, illis ignoto,  dedicata, aut pedibus conculcabant, aut, ira superante rationem, igne concremabant, seu quocunque modo poterant annullabant. Multa etiam suorum factorum in scrinio, non multum post obitum eius facto, in quo beata eius ossa seruabantur, antiquiores Patres nostri argenteis laminis ad memoriam posterorum a primis patribus assignata uiderunt; et quia istud erat negligentia et uetustate iam pene consumptum,  presul quidam cum aliis Deo famulantibus in aliud, nouitatis causa, ad successorum memoriam, in quo adhuc uidentur, eadem transtulerunt.

Fuerunt quoque, post prima instituta sancti uiri, sui loci familiares amatores, sicut archipresul Dunstanus, de cuius sanctitate non dubitatur, et alii quamplures presules, quorum sacra ossa in eadem requiescunt basilica; qui si hec priorum relatu uera non crederent, illesa usque ad nostram memoriam absque dubio non relinquerent. De quibus studiose plura dimisimus, et eorum que uidebantur digna relatu, pro referentium auctoritate, partem decerpsimus: ea namque que nos ipsi in presentia sepe uidimus, ueram fidem preteritorum faciunt. Qua in re neminem nos accusare debere uidemus: quia beatum  Gregorium in Dialogorum libris itidem fecisse conspicimus: atque  Lucas quoque medicus, cuius laus per omnes Ecclesias  est in Euangelio; et Marcus, Alexandrinus patriarcha et Petri discipulus, nequaquam scripsere uisa, sed tantum audita, in Euangeliorum uoluminibus. Non, quod absit, ut nos in minimo illis quoque equiparemus, uel nostros illorumque relatores in animo conemur reddere similes; uerumtamen, quod maioribus in tam maximo opere licuit, in minimo nobis infimis et tamen fidelibus licuisse fideliter opinamur. Alios quoque multos diuinis paginis et Scripturis idem hoc egisse reperimus: tres uero tantum, quos supra posuimus, fidei integritate  catholicos, moribus et opere sanctissimos, imitari hac in re, quamuis longe incedendo, pro posse nostro cupimus.



CAPUT PRIMUM. Familia regia, studia, monachatus, et abbatis munus.

Ad sancti igitur Aldhelmi genealogiam flectamus ingenium, et pro posse nobis a Deo dato, ex qua sit ortus propagine, explicemus. Hic igitur regia stirpe descendit, a clarissimis natus progenitoribus, orthodoxeque religionis uerissimis indesinenter cultoribus: quibus tanto exstitit in fide lucidior et opere diuini cultus pretiosior, quantum rosa ex quibus oritur spinis, et flos lilii unde turgescit cespite proprio. Huius siquidem preclare sobolis Anglorum rex Ina sapientissimus, fulgens uita et moribus, bellis strenuissimus  et clarus uirtutibus, quantum attinet ad regiam sublimitatem, fuit principium. Istius nomen Primatis multum eximium, secundo loco fratrem fuisse Kenten, uirum probum, sanctitate lautum, honestate magnificum, antiquissimis Anglicane lingue schedulis sepius ex interprete legendo audiuimus. Qui apostoli precepta Pauli adimplere studens, uirtute non modica Deum pre omnibus metuens, in uxoris caste uiuebat copula. Is equidem non idcirco uxoris intrabat cubiculum, quo carnis, ut moris est quorumdam, exercere cuperet desiderium; sed ut, quemadmodum Samuelem Anna, talem generaret filium, qui, ut Scriptura docet, tota animi uirtute diligeret Dominum. uota denique eius Deus ex alto prospiciens, sicut de beatissimi Nicolai reuerendis  parentibus legitur, hunc sibi dedit filium, qualem huius nostri opusculi uobis monstrabit intentio; quem tempore congruo fidelium assuetudine Deo in ecclesia per sacerdotum manus deuote obtulit, catechumenumque fieri postulauit: cui non absque diuino nutu Aldhelmum nomen imposuit. Ald. enim, ut aiunt barbarice, Latine senex interpretatur; inde Aldhelmus quasi senex almus. uere enim, etsi iuuenis corpore, animo senili uiuebat et laudabili opere.

Post hec annis succedentibus puer ablactatur, et sacris litterarum studiis a genitore Christianissimo traditur. Qua in re futurorum prescius Deus illius tantopere aperuit ingenium, ut doctoris animus in seipso sepe miraretur nimium, quod tam facile caperet, tam acute retineret memoriter, que sibi ostendebat  per singulos dies. Mens namque eius, celesti rore perfusa, huius rei fuerat causa: quippe gratia Dei erat cum illo, illius scilicet, qui per propheticum dixit eloquium : Aperi os tuum, et ego adimplebo illud dogmate meo. Trium quippe proprietate linguarum, non solum uulgaritate rerum, uerum etiam litterarum dogmate, sanctissimus iste peritus exstitit. Miro denique modo gratie facundie omnia idiomata sciebat, et quasi Grecus natione, scriptis et uerbis pronuntiabat. Mirum namque non fuerat, quia et sancti Spiritus gratia sibi in eo habitaculum fecerat, et illius lingue binos doctores apprime peritos preclarissimus Ina rex, quem supra posuimus, ad confirmandam illius litteralem scientiam, ab Athenis conduxerat. Latine  quoque scientie ualde potatus riuulis, etiam proprietate partium aliquis eo melius nequaquam usus est post uirgilium: ita enim in antiquariis sue lingue legitur. Prophetarum exempla, Dauidis psalmos, Salomonis tria uolumina, Hebraicis litteris bene nouit, et legem Mosaicam. Musice autem artis omnia instrumenta, que fidibus uel fistulis aut aliis uarietatibus melodie fieri possunt, et memoria tenuit et in quotidiano usu habuit. Et ut paucis multa et grandia paruis constringamus, ne ea que dicimus tediosis uilescant, ut uir undecunque eruditissimus, plenus fuit scientia omnium rerum.

Sed quid moramur in paruis? Ad altiora stylum uertamus, ut quomodo iste sanctus uir a pueritia deguit  ostendere ualeamus; et qualiter in monastico habitu inter homines conuersando, et Paulum cum Antonio, eremitarum primos, imitando uixerit, pro nostri paruitate ingenii ostendamus. Monachus siquidem in Meldunensi ecclesia effectus, quam Eleutherius uir perfectus gubernabat suo studio: ita inter ceteros Dei famulos uir iste commorabatur; ut quanquam hominum uteretur aspectibus, semper mente interesset ciuibus angelorum. Hic autem precepta transcendens regularia, tali modulo presentis seculi fungebatur uita, quod omnia decora uisu et auditu dulcia corde castissimo uilipenderet, ueluti perituras feni quisquilias. Imitabatur hic religiosissimus Testamenti ueteris iustissimos Patres, in sua unumquemque animi sancta uirtute: Abraham scilicet, in  hospitalitatis reuerendo studio, atque in perseuerantia obedientie, que bonorum operum creditur perfectio; Ieremiam quoque, in solitariis degentem scrobibus, atque laudabili remotione a conspectu hominum; Iob quoque uirum summa uirtute laudabilem, in patientie feruore indesinenter assequitur, ne in eo  fieri posset quod alicubi legitur: »Omnis uirtus est uidua, quam fortis non firmat patientia;« in caritatis feruore Dauid, belligeri Goliath  uictorem typicum, quem sequitur iste, inuidie superando uitium: in castitate utriusque substantie Ioannem, charum Christo apostolum, quem cognouerat quodammodo hac etiam pietate plus aliis eidem Domino complacuisse. Ceterum in uere compassionis proposito, quem uir iste  sanctissimus sequebatur, nisi ipsum rerum omnium factorem, qui pro totius generis humani delicto, amare mortis gustauit poculum ad tempus? Ista sub breuitate, non ad fastidium alicuius, sed ad edificationem ideo ita transcurrimus, quia, sancto iuuante Spiritu, ad alia multa, sed tamen eiusdem uiri facta narranda uenire disponimus.

uir namque omnino Christo deditus, hoc sibi cum ceteris spontaneum inferebat martyrium, quatenus immensum triumphum sibi acquireret ex hoste nequissimo; si quando estuantis incentiua sentiret libidinis, armatus toto corpore inexpugnabili lorica fidei, et caput ornatus galea iustitie, spem accendens feruore celestis glorie, talem imponebat uerecundiam spiritui, carnalis nequitie administratori. uirginem  siquidem, secundum periture carnis spurcitiam admodum pulchram, in suo fecit castissimo stratu tandiu secum quiescere, donec in celum spiritu intento totum Psalterium diceret ex ordine; nec sic ei in aliquo poterat malignus spiritus obsistere. O uirum longe laudabilem, qui estuantis barathri, etsi interesset, nullatenus sensit uoraginem! Hic namque illud est honorabile lignum, de quo Salomonis uerba testantur, quia, secus aquarum fluenta plantatum, ad sancti Spiritus humorem protulit indeficientem radicem, conciuem scilicet angelorum uirginitatem, et non metuit exterius estum ab inimico sibi illatum, quia instrinsecus diuino rore fuerat plenarie irrigatum. Hic etiam est uir ille magnificus, de quo  Scriptura dicit: Beatus homo qui semper est pauidus. Ille uero precepta secutus diuina, lumbos suos castitate circumligauit eximia, tenens ardentes lucernas in manibus, intraturus cum Sponso ad nuptias spirituales atque celestes.

Quem Eleutherius antistes laudabilis uita et moribus, cuius facit mentionem Beda uenerabilis presbyter in Anglorum Historia ecclesiastica, dignum considerans sacerdotali officio, et per se rogando et alios fide catholicos hortando, ad tantum ordinem promouit. In quo uir Dei aliquandiu uictitans irreprehensibiliter ministerio, ab eodem presule pater monachorum meruit constitui in predicto Meldunensi cenobio. Quibus non sponte prepositus, quidquid assidue docebat pollenti eloquio, totum quasi bonus  pastor opere competenti ad effectum perducebat, sedulo cupiens referre lucrum de talento sibi a Deo commisso. Eo tempore illius prouincie populus, peruersus opere, quamuis subditus fidei nostre, ecclesiam non frequentabat, nec sacerdotum satis curabat imperium: quem uir blandus uerbis monens suauibus, et diuina sepe 

Ut autem monachorum norma Aldhelmus, tanti uiri, summe sedis rectoris, benigne functus contubernio;  et ut alter alterius, uti consuetudo est sanctorum Patrum, bene erat instructus colloquio, repedare ad propria, et ad prius statuit redire propositum. Tunc a sancto papa, ad suorum posterorum utilitatem, uti sine inquietudine debita Dei seruitia celebrare possent, hec que infra leguntur quesiuit sancta donaria; non auri uel argenti aut cuiusque metalli pondera, quia securus de crastino nullius nisi Dei querebat adminiculum. Petiit ergo edictum, summi Patris auctoritate sancitum, quatenus monasteria, que Deo annuente sollicita mente gubernabat, Meldunense scilicet, ubi inthronizatus fuerat  atque huic subditum aliud  in honore sancti Ioannis conditum super fluuium qui dicitur From, ab omni seculari seruitio redderet absoluta, episcoporumque cathedris, ordine, iussis et synodis. Et, si quando aliquo ordine ecclesiastico, uel etiam indigerent presbytero, a quocunque uellent illum facerent ordinari, catholico tamen existente episcopo; si autem religiosum abbatem obire contingeret, et ad alterius electionem uentum esset, illum quem religiosa congregatio seruorum Dei eligeret omnium communi consilio, hunc e uestigio promouendum. Iam tunc enim ambitio monachorum inoleuerat: iam non ut pastor per ostium, sed ut fur aliunde uolebat mercenarius intrare, ideoque diuine rei prouisor ista poscebat. Que tamen inhabitantium uitiis et ambitione quorumdam omnia mutata uidentur;  nam ad nichilum pene redacta religione, spretis apostolorum adhortationibus, que ipso continentur priuilegio, non solum in illo loco, uerum etiam in multis locis Anglie, inhonestati et turpibus lucris seruientes, sui et suarum rerum libertatem iusto Dei iudicio amiserunt. Sanctis etenim uiris et omni honestate preditis, ut ipse apostolicus in contextu sue orationis ait, talis libertas debetur et conceditur. Nam si proprie uoluntati seruientibus, et terrenis commodis inhiantibus, tanta libertatis facultas tribueretur, decor uite et sanctitatis habitus non modice deturparetur.

Que libertatis scripta sanctus iste ad pretitulata monasteria detulit, atque duobus tunc in Anglia regibus ostendit, Ine scilicet suo auunculo, regi Saxonum, et Ethelredo, regi Merciorum: que etiam  idem strenuissimi et Dei zelo repleti reges sua auctoritate sanciuerunt, quia incorruptibili auctoritate apostolica firmata cognouerunt: et cuiuscunque modi expeditionis siue belli turbatio inter confines fieret, loca supradicti Patris sanctitate et scientia reuerenda, libera ab omni statuerunt fore seruitio; et posteris suis itidem ea custodienda litteris, suis manibus impressis, reliquerunt. Sed occasio non tenendi succreuit: quia enim cereis figuris tantorum Patrum statuta non inuenerunt assignata, ideo non custodienda  amiserunt: quasi plus ualeret ad probationem, periture cere impressio, quam apostolica uel regum iure seruanda facta institutio. Nondum enim transmarina quorumdam Liburnis uecta fuerat astutia, neque toto orbe  quanquam transitura tantum adhuc debacchauerat auaritia; adhuc enim in mentibus multorum fidei regnabat integritas, nondum Deo dedita in tantum sibi affectabat humana cupiditas.

Post hec, reuoluto aliquanti temporis curriculo, dum sanctus uir in Meldunensi ecclesia, et temporali pace, et angelorum solatio frueretur; regnante Anglorum rege Osredo, anno dominice Incarnationis septingentesimo sexto, quidam Britonum nomine tenus presules heretizabant de paschali termino et de aliis pluribus ecclesiastice orthodoxitatis institutionibus. Quare Saxonum orientalis plage sancta synodus, uenerabilem Aldhelmum abbatem, et adhuc tantum presbyterum , pro sanctitatis sue reuerentia rogauit, librum componere egregium, quo maligna, que tunc supra modum pullulabat, heresis Britonum destrueretur. Quem Sanctus, ut erat sermone nitidus, sapientia refertus, et sanctitate conspicuus, argumentis plenus, et syllogismis preditus, liberalibus insuper scripturis et ecclesiasticis sententiis eruditissimus, et, ut Beda narrat, in omnibus prudentissimus, Isrelitarum repletus institutionibus, Aegyptiorumque, de hoc multis inuentionibus et sanctorum Patrum authenticis traditionibus, sed et carmine Pachomio abbati ab angelis tradito, et aliorum religiosorum dogmate satis aperto, supradictis hereticis transmisit, per quosdam domesticos fidei et satis ad  hoc fideles ministros. Ipse uero solus in afflictione positus orabat assidue ut Deus ab tante hereseos implicatione mentis illos dignaretur eripere; sicque ad dominice uere fidei regulam, et ipsos presules, et innumeram populi reuocauit multitudinem. Qua in re omnipotentis Dei magnam possumus considerare pietatis misericordiam, que sic sanctos suos, ubi, et quando et quomodo uult, plene iustificat, ut per eos, etiam absentes corpore, tanta operetur uirtutum insignia. Iste enim sanctus iter illuc pedibus haudquaquam fecerat, sed egregio enchiridione monitos, sedulaque oratione subleuatos, ad ueritatis reduxerat uiam. Imitabatur iste nimirum, gratia Dei plenus, et in hoc facto Apostolum, qui Corinthios et Galatas, Colossenses etiam a pseudo-apostolis preuentos  ad uere fidei statum per Epistolas reuocat; apostolus siquidem et in hoc negotio pater Aldhelmus exstitit, quia, sicut Petrus cum ceteris, sancto Spiritu monente, Paulum et Barnabam ad Dei opus segregauit, ita sancta synodus ad supradicta negotia hunc eligendo admouit.

Scripsit ergo Aenigmata, et de Laude uirginum geminato opere, prosa scilicet et carmine, librum eximium. Contexuit uero septiformem libellum, Noui ac ueteris Testamenti floribus, et de Septena supputatione, ex disciplinis collecta philosophorum, pertinente ad septiforme donum Spiritus sancti. Scripsit et de Admonitione fraterne caritatis uolumen unum. De insensibilium rerum natura, que secundum metaphoram sermocinari figurantur, composuit  alterum. De pedum regulis, metaplasmo, synalepha, scansione, et eclipsi uersuum. De metrica alterna interrogationis et responsionis uicissitudine, duabus litteris discreta. Scripsit et alia nonnulla, utpote uir undecunque doctissimus nam et sermone nitidus, et scripturarum  tam liberalium quam ecclesiasticarum erat eruditione mirandus. Hec de quodam antiquissimo codice, in eiusdem ecclesie armario reperto, in huius opusculi uolumine ponere dignum duximus.



CAPUT III. Miracula patrata, episcopatus, obitus, sepultura.

uir autem sanctissimus, dum clari operis monasterium quoddam Meldum ad honorem genitricis Dei  fabricaret, hoc pro eo uirgineus natus, ad sui laudem sueque genitricis honorem atque istius famam, declarauit mirabile factum. Denique cum ad templi huius alta fastigia diuersi machina instrumenti magne trabes leuarentur, quedam earum a bipennigeris reperitur minima, que tamen ad longitudinem aliarum studiose ab eis fuerat resecata. Sed omnipotens Deus ideo hanc, ut sibi placuit, decurtauit, quatenus in hoc etiam serui sui meritum hominibus notificaret. Tunc opifices pernimium tristes, quia hec participari secundo loco debebat initium, quid facerent dubii, ad sancti Patris huius concurrunt consilium. Quos ille, etsi mente anxius redderetur, de misericordia Dei confisus, benigne alloquitur: »Eia, fratres, ad ceterarum mensuram si lineata  fuerit discite, deque beate Dei genitricis auxilio deuote confidite; quia que lacte uirgo pauit hominem Deum, absque difficultate huius laboris nostrum potest adimplere desiderium.« Tunc audacter pergens ad stipitem, populum hortabatur, quo summo conamine trabem in superiora traherent, non hesitantes de longitudine illius. Mox plebs suffulta tanti Patris auxilio, corde deuoto Dominum interpellans, quam pater iussit continuo trabem leuat. Tum, diuina cooperante misericordia, pro famulatu serui sui, supportant eam iam longiorem ceteris, ad quarum mensuram prius fuerat incisa. In quo opere imitatus est beatum Donatum, Reatine urbis episcopum, qui calicem uitreum, paganorum impetu confractum sola oratione restaurauit; Patrem quoque nostrum, mire  sanctitatis uirum, abbatem Benedictum, qui longe positus magne molis saxum pia prece amouit a loco; ubi quidam fratres cenobium fundare satagebant. Illo denique modo rerum Creator, sed typo dispari, hanc elongauit, quo presulis Isrelitice plebis uirgam uirere fecit et fecundauit. Illa uero partum intacte uirginis prefigurauit: hec certe sanctitatem tanti uiri in immensum crescere astanti ecclesie prenotauit; illa fructus detulit et folia, hec patris Aldhelmi, que futura essent opera demonstrauit. De isthac autem re nunc ista sufficiant, quia transire animus cupit ad eiusdem alia.

Post hec uero decurso non multi temporis spatio, pater Berthwaldus, Cantuariorum pontifex, uir reuerendus uita et moribus, litterarum et ecclesiasticorum  scientia ualde eruditus, pro sanctitatis et uirtutum huius uiri magnitudine, litterarumque liberalium et diuinarum studiis et scientia, hunc secum, si quiret, sepius habere cupiebat; quem directis legatis ad se causa consiliandi de rebus ecclesiasticis uenire rogauit. Cui sanctus, ut erat mitis, libenter obediens, uenit ad eum, moratusque est quandiu ipse uoluit. Expletis ergo rite pro quibus ad eum uenerat negotiis, ad castrum disposuit ire Dorobernie: quod ideo Deus fecit, ut longinquis quoque terrarum partibus huius sancti uirtutum merita ostenderet. Cum secus portum sedens equo pergeret, quamdam nauem ad ripam maris mercatores uolebant appellere: sed nequaquam potuerunt, donec iste uir admirabilis  preciperet, etsi ternis uicibus hoc molirentur magno uirium conamine. Prius tamen illos modeste interrogauit, si quid deferrent quod foret utile quotidiano usui ecclesie; quem illi more superborum spernentes, quia uili tegmine tegebatur, etiam eum conspicere dedignabantur. Ceterum ille Deus, pro cuius amore seipsum ita uilem habitu reddiderat, exaltauit illum  in eorum presentia. Expletis enim sepe incassum multis conaminibus, tristes stabant et timidi, in inane lassatis uiribus. Tunc ex iis quidam nauclerus suos sic socios flendo alloquitur: »Spero equidem indubitanterque credo, illum quem in littore cernitis uirum, esse Christianissimum, cui nos inflati superbia, nec etiam uerbum fecimus; sic illius humilitate nostra retunditur  superbia, illius probitate nostra conteritur pertinacia. Quid uero nunc agamus nescio, nisi ut corde puro deprecemur ipsius misericordiam, quatenus deuotus suis precibus nobis placatus Deus concedat portus et littora.« Inito mox consilio, sanctum uirum consternatis mentibus suppliciter rogant, quod ad eos uenire eisque opem ferre suis orationibus non differat, eorumque inspicere scapham, officioque suo, si quid utile fuerit, accipere non recuset. Tunc Dei famulus, non illectus promisso ab iis munere, sed quia caritate cogebatur iis prestare auxilium, sagenulam ascendit, et eos continuo non dedignatus adiuit: statim autem ut sanctus ille nauiculam suo corpore ponderauit, turbatum prius mare, tranquillum ad nauigandum se prebuit. Sic Deum in seruo  laudando nautica multitudo intrauit portum cum letitia.

Mox illi offerunt sancto uolumen, ueteri ac Nouo Testamento compactum: sanctus uero oblationem non respuit, et suarum rerum maiora iis munera prebuit, quanquam nollent; ne  aliquis intelligeret actum esse pretio quod iis summa eius prebuerat deuotio. Quo uiso, eius prostrati pedibus, rogabant ut eos Deo suis precibus commendaret. O uirum caritate refertum, pietate plenum! qui beati Nicolai uestigia secutus, et nautas periculo liberauit, et quid Deus operaretur per suos adhuc in carne degentes fideles, alienigenis declarauit. Librum uero, bonitatis ope acquisitum, ad Meldunense cenobium detulit; quem ibidem fratres adhuc  positum, ob tanti uiri reuerentiam, digne custodiunt. In huius principio anathema scriptum, ne quis eum inde auferret, uidimus. Itaque uir iste Deo plenus in eodem loco uixit abbas eximius, donec per Berthwaldi manus impositionem, canonice ad episcopatus officium ductus est, quod hoc ordine uel causa gestum est.

Tempore Osredi, preclari Anglorum regis, Hedda, sanctissimus antistes, cuius uitam laudabilem Beda uenerabilis presbyter in Historia narrat ecclesiastica, defunctus uita, celestem migrauit ad gloriam. Cuius parochia, pre circuitus sui magnitudine, quia ab uno gubernari non poterat, ecclesiasticorum patrum regumque consilio diuisa est in duas:  cuius unam partem Daniel gubernauit, uir in multis strenuissimus; ad regimen uero alterius diecesis, primates, cleri et copiosa multitudo populi, quasi una uoce concordes, iuxta canonum antiqua precepta, sanctum hunc elegerunt Aldhelmum: cui hoc summopere suffragabatur, quod uocatus renuebat, attractus quantum poterat resistebat. Pater quippe Deo amabilis, nec ambitione est attractus, nec inobedientia tandem retractus; sed in utroque seruauit modum, nulla bonitate remota. uere in eo fuerat, quod Apostolus gentium Timotheo dixerat in Epistola: Oportet episcopum irreprehensibilem esse . In quo uno precepto ab Apostolo dato omnia subsequentia continentur, quamuis pro intellectu singula non nominentur. Iste namque, ut  de bonis prelatis ait sanctus Gregorius, sicut preerat in honoris culmine, ita precedebat sibi subiectos in omnium bonitatum amplitudine. Quidquid enim ore predicabat, prius opere sine elationis tumore premonstrabat. Qui dum episcopatum per annos quatuor strenuosissime rexisset, episcopii officio, monasteriis, que prouidente diuina clementia ante id officii gubernauerat, patres preponere uoluit. Ceterum pia congregationum multitudo, sub pio patre uictitans feliciter, respuit eo superstite alium preter eum habere patronum. Tunc uir sanctus, eorum benignissimam considerans uoluntatem, ponendoque alium, timens ordinis collidere stabilitatem, abbas, ut prius fuerat, iis remansit: atque Ina rege consentiente, et cepiscopo eius Daniele  testificante, ne aliquis ecclesiastice dignitatis uel secularis sublimis potentie, abbatem, preter quem pia conuentio fratrum eligeret, ponere auderet, priuilegium sanciuit cum anathemate, quod postea a totius Anglie synodo, eo id agente, laudatum, in Meldunensis ecclesie armario reposuit ratum; quod etiam usque hodie habetur; sed, ut superius dictum est, peccatis prepedientibus et prelatorum pigritia ingruente, ad tempus nobis irritum esse noscitur. Is sane impeditus rebus secularibus, in episcopio, ut mos est omnium , haud postea tantum ualuit in uirtutibus, quantum prius ualebat. uerumtamen merito ille sanctissimus uocatur, quanquam solitis non abundet uirtutibus; quisquis deuote sibi a Domino  commissum implet officium in omnibus; quod hic fecit pater iustissimus. Sed his ita relatis, ad eius gloriosum obitum referendum ueniamus.

In episcopio siquidem bis bino peracto annorum circulo, carnis infirmitate grauatus, conuocat gregem monachorum, catholicum clerum, et ferme omnem populum: pacisque unitatem et caritatis uinculum predicans, sine quibus nulla Deo placet Ecclesia, sicut bonus pastor oues suas Domino commendauit. Post hec rogat familiares sibi et fide domesticos, quatenus in cenobio Meldunensi, quod pre ceteris dilexerat, eius humaretur corpusculum. Sic facta Deo digna oratione, et diuinis armatus sacramentis, gloriosus migrauit a seculo: quem Michel cum cetu  suscepit angelico. Quo defuncto in Dunting uilla, ad quam pro salute eorum quos sub Dei tutela gubernabat perrexerat, ut pius pastor parochiam suam circumiens: utraque congregatio fidelium primum inter se modeste tantum cepit habere ligitium, quo tanti patroni corpus ad sepeliendum portaretur. Sed pars illa ratione preualuit ad quam idem se portari ad tumulandum precepit. In eadem uero uilla, in eo scilicet loco quo uite finem fecerat, lignea capella constructa fuerat; sed post eius obitum ibidem de Glastonia quidam religiosus monachus, lapide inciso, quoddam fecit oratorium: quod cum ad illius honorem dedicari faceret, anus quedam, que multo tempore proprio lumine orbata fuerat, luminis recepit uisum, atque ut iuuencula cepit uidere.  Eo autem tempore sanctus Egwinus, uigorniensis Ecclesie episcopus, uir quidem et ipse doctrina et opere probatissimus, Romam pergens orationis causa cum compedum uinculo, diuino  monitus alloquio, Meldunum presul uenit, ut defuncto pontifici debitum redderet obsequium. Quo ut dignum fuerat tumulato, iter inceptum peregit antistes ille sanctissimus, Romeque diuina uirtute soluta fuit illa catenarum circumligatio, sicut in eius uite legitur uolumine. Iste uero, apud Deum omnium inuocantium se aduocatus, celesti in solio sublimatus, precibus assiduis supradicti loci gregem regit sibi deuote subditum; plurimaque per eum ibidem prestantur beneficia, ad illius laudem, cui est honor et gloria per infinita secula seculorum.  Amen.



CAPUT Iu. Corpus sancti Aldhelmi eleuatum, et a sancto Dunstano in tumulo lapideo collocatum. Persecutio Danica. Miracula facta.

His igitur sub breuitate, etsi rusticiter, non tamen absque rei ueritate, de uita sanctissimi patris Aldhelmi, inclyti confessoris et orthodoxi presulis, secundum nostri ingenioli paruitatem rite transcursis, ad ea que per eum post illius obitum Dominus in eodem cenobio dignatus est operari miracula ueniamus. Tumulatus siquidem in ecclesia sancti Michelis archangeli, illi ecclesie quam pater fabricauerat contigua, iacuit usque ad tempus Edwii, fratris  Edgari regis, qui ante Edgarum infantie sue ignauia per deuia queque incedens, nulliusque probi uiri consilio fruens, et regnum dissipando diuisit, et ecclesiarum bona intestinis predonibus distribuit. Iste quoque cenobitas religiosos utriusque sexus a dominicis ouilibus segregauit, et lasciuientes guleque illecebris seruientes, philargyrieque inhianter lucra sectantes, non mores canonicos ut decoret diligentes, sed secularia desideria turpiter impudenterque cupientes, utriusque generis clericos in ecclesia collocauit. Misertus tamen omnipotens Deus Meldunensi cenobio, qui lucernam suam non diu latere sub modio, sed ut luceret omnibus, erigere uoluit super candelabrum; per clericos tunc ibi commorantes, supradictis tamen dissimiles, tantum thesaurum,  corpus scilicet illius, tam magnis adornatum uirtutibus, leuari fecit de sarcophago, et in locello honorifice collocari argenteo, ubi et quedam illius opera, de libro scilicet, et trabe, et puero, et casula, laminis auratis adhuc apparent insculpta.

Requieuere autem illius sanctissima ossa in supradicto feretro per aliquanti temporis spatium, quousque sanctus Dunstanus, diuina fauente clementia, archipresulatus Cantuariorum, suscepit infulam, et Danorum super Anglos furere cepit seuitia. Qui tanti uiri audiens opera et perinde eius crebra cernens miracula, cepit illud, posthabitis ceteris, excepto suo in quo inthronizatus, diligere cenobium, multaque ecclesiastico congrua seruitio ibidem ponere de rebus propriis, quarum plura usque  ad id temporis in cenobio habentur: in quibus etiam anathemata illius, ne quis ea eliminare ad Ecclesie damnum auderet, metrice inscripta uidentur. In organis scilicet, que ad tanti patris honorem archipresul dederat, hec sunt eneis litteris assignata carmina

Organa do sancto presul Dunstanus Adelmo,
Perdat hic eternum, qui uult hinc tollere, regnum.
In hydriola, quam , ut ministris altaris lympham funderet, fabricari fecerat, hec uidimus metrice scripta:

Hydriolam hanc fundi Dunstan mandauerat archi-
Presul ut in templo sancto seruiret Adelmo.
In campanula, que aurata in refectorio maiori mense preeminet, obrizeis figuris hoc impressum  uidimus:

Elysiam celi nunquam contendat ad aulam,
Qui ferat hanc nolam Aldelmi de sede beati.
Sed et alia ibi signa, que a beato Dunstano quadragenis libris empta fuere. Plura quoque dedit alia, que a nobis idcirco relinquuntur intacta, ne audientibus generent fastidia.

Tempore uero postmodum huius reuerendi antistitis, gens Danorum perfida uerique Dei adhuc inscia, cum multitudine classium insulam inuasit Britannie. Cuius feritate longe perterrita gens Anglie, sicut moris est timentium, summe Trinitati assidue deuota mente referebat hymnodiam, ut saluaret, quos redemerat, persistentes in fide catholica, de nimia crudelitate barbarorum; et sanctorum suis in  locis immota seruaret beata corpora, quorum precibus plebs adiuta fidelis, eiusque imperio subdita, crudelium hostium calamitatis sarcinam posset euadere. Tunc supradictus pontifex, iniquorum hostium cognoscens peruersitatem, et in carioris metalli specie eorum spurcam cogitans auiditatem, timensque ne auri argentiue in feretro existentis illecti amore, tanti patris reliquias pollutis manibus contingerent, et tractatas fede peius relinquerent, uel  si ecclesie ornatus tollerent, tantum thesaurum alicubi proiicerent, sanctissimum corpus reuerenter traxit de feretro, et in tumulo lapideo sericis linteaminibus inuolutum collocauit. Hanc autem translationem et, ut uerius dicam, fidelem  absconsionem sancti corporis, fecit tertio nonas Maii, ut multa testantur Martyrologia. uerumtamen Deus custos fidelium hoc peccatrici genti intulit improperium, per sui serui beati Aldhelmi meritum. Cum per totius Anglie regionem exercitus nefandorum hac illacque discurreret, tandem ad Meldunense cenobium peruenit, ubi indigenam populum, tanti pontificis defensione confidentem, auri copiam detulisse audiuerat. Qui, ut frendens leo per desertum discurrit, nullius fere timens occursum, cecus esuriei ardore, tantum querit quid deuoret, ecclesiam irrupit, ac usque ad sancta sanctorum uesanus accessit. Mox ut illorum quidam, accepto arcano, lapillos cupiuit pretiosos trahere e feretro, amisso lumine diuina ultione continuo cecidit in pauimentum.  Tunc ementati hostes ceteri, omnia que in monasterio erant, quanquam nolentes, fecerunt relinqui , atque uiam inhianter profugi arripuere. Sic quippe Deus locum illum liberauit a rabie fraudatorum prece sui famuli: magni enim apud Deum exstat iste sanctus meriti, qui  populum sibi charum a timore tanti eruit periculi. Hunc ergo et nos casto corde, pronis quoque exoremus uocibus, quatenus nos indignos uita et moribus, a peccatis expurgatos, apud Deum mente exaltatos, suis reddat precibus, quo cum eo post hanc uitam potiamur celica, Natum uidendo sedere Patris ad dextram, cui sit uirtus, honor et gloria cum Pneumate sancto per immensa secula.

 Post hec Danorum conuentus, Deo odibilis, immanitate scelerum, et Christiane fidei euacuatione, post uarios euentus bellorum in diuersis locis, post castellorum destructionem ac multarum euersionem urbium, omni undique ultra modum deuastata regione, tolerante Deo, ad tempus regnum habuit in sua peruersa ditione. Qua re attritis orthodoxitatis cultoribus, mendicitate opum corporumque multis tribulationibus, templa non frequentabantur assuetis ingressibus fidelium, nec monachorum uel sanctimonialium fidelium turma nocturnis siue diurnis utebatur synaxibus. Unde contigit sancti corpus diu pansare in tumulo, ubi a sancto Dunstano repositum fuerat, pontifice uirtutum congerie clarissimo: quod omnipotens Deus, quanquam uili lateret sub tegmine,  magnis adornabat uirtutibus. Sepe enim et diuersis temporibus multos utriusque sexus, uariis possessos languoribus, liberauit, que, ut facultas fuerit, et exinde memoria succreuerit, in suis locis ordinatius singula describentur; illa scilicet que per eum Deus fecit post destructam per predicatores Danorum seuitiam, et post deuictam per bellatores uiros illorum inuisam audaciam. Ea enim antiquorum memoria nulla tenuit, etsi magna forent que peregit Danorum inibi superstite perfidia, quia et bonorum uirorum eo tempore magna fuit inopia, et malorum, peccatis exigentibus, innumerabilis copia. Quod et multis contigit martyribus, quinetiam et quibusdam discipulorum, quos ipse summus Pastor et Dominus  premisit per ciuitates ante predicationis sue aduentum, quia tante persecutionis estus ingruerat, quod nulli eorum licuit chartis commendare actuum eorum sequentia. Apud Deum tamen eorum non minus exstat meritum, aut inter homines auctoritas, quia frequenter uident que per eos Deus ostendere dignatur haud minima facta, pro quibus prius non scripta fideli corde retinentur sine ambiguitate tradita. Et quia accedendum est ad istius sancti facta, supradictorum utique nequaquam minima, quanquam a Deo post multorum sint ostensa annorum curricula, de isthac re nunc ista in presenti sufficiant.

Tempore multo postquam Danorum atque Norwegensium crudelissimi reges deuastauere Britanniam,  nonnullas, ut moris est barbarorum hostium, pulchriores duxere uirgunculas. Inter quas quedam ualde nobilis, Helphildis nomine, cum captiua duceretur, cuidam primatum pulchritudinis causa ualde complacuit: qui legale, quod prius habuerat iuxta gentis sue morem, destituens coniugium, dum hac forte uteretur concubina, morte superueniente defunctus est. Hec uero orbata illius consilio, remansit inter alienigenas media. Ad quam Danorum archimandrita, cupiens quod subsequitur efficere, quia carebat liberis, etsi uxore superstite, una tantum ingressus nocte, genuit filium. Quo cognito, rex pietate motus, quia aduena erat; et amore geniture quam in ea fecerat illectus, ut eam seruaret, utque necessaria ei tribueret, uxoris iram caute metuens,  cuidam Deum timenti commendauit episcopo, qui a Domino capere retributionem ambiens, dominique sui beneuolentiam habere cupiens, usquequo puer ablactaretur, eam liberaliter fecit custodiri. Ablactato denique infantulo, rex ille obiit: hec uero nocte rapiens filium, fuge petiit latibulum, regine uiuentis adhuc incurrere timens periculum.

Peracto hinc septennio auditum est a multis, eam non procul esse in remotis partibus; tunc pro ea Dani misere, quo filium reduceret ut paterno frueretur solio. Quod et factum est, uerumtamen idem regulus, anno et semis in culmine regni transacto, hac luce defunctus est. Tunc Helphildis, desolatam se morte nati considerans, et preteritorum erumnam, et futurorum multam miseriam corde sepe uolutans,  stabiliuit si posset repedare ad propria, ubi per sanctorum Deo chara merita, iam iamque ad nichilum terrena reputans, celestem posset acquirere gloriam. uenit igitur ad natiuitatis solum, Britanniam, atque trium uillarum beneficium ex censu emit quem secum attulit. Hac ergo in pacis quiete longissime deguit, Deique timorem cum sanctorum reuerentia in arcano cordis indesinenter habuit.

uerumtamen, diuino tacta uerbere , membrorum eneruationem, quam  Greco uocabulo paralysin dicunt, per triennium passa est. Initium uero huius passionis taliter sibi euenisse dicebat. uouerat, priusquam remearet a Dania, se nunquam carnis comesturam alimoniam, quod illibate longe seruauerat. Ceterum, sacerdotum quorumdam bone conuersationis supplicata monitu, cum secum plures essent in conuiuio, ut semel tantum gustaret, eorum precibus uix inuita acquieuit, moxque diuina eam percussit ultio supradicte stimulo paralyseos. Miro equidem modo omnipotens Deus diuersa mentis intentione peccantes dissimilis pene grauat uinculo, et in omnibus suis factis se iustum iudicem et pium esse Dominum demonstrat. Ananiam namque et Sapphiram, quia cordis liuida intentione cecidere, irreuocabili sententia ferire non  distulit: hanc uero, quia inuita et quadam caritatis specie peccauit, ad tempus corrigere uoluit. Quibus exemplis quisque cauere debet, ut aut non uoueat, aut post uotum promissa persoluat, et qua intentione difficultatis que Deo obtulit postea non frangat. Hec igitur, sanctimonialium amicta uelamine, circumquaque in rhede uehiculo a suis satellitibus ad sanctorum patrocinia se deducere faciebat, uti per eorum sancta suffragia illius reuiuiscerent mortua membra. Attamen non ut eorum Deus Omnipotens quos semper glorificat suorum fidelium sperneret orationem, sed quo famam serui sui Aldhelmi sepius ostendendo miracula faceret sublimiorem, illam in infirmitatis periculo tandiu misericorditer detinuit, quousque Meldunense cenobium ueniret sicut disposuerat.  Denique cum ibidem in sancti istius festiuitatis uigilia, deuota mente Dei exspectans per serui sui meritum consolationem, prostrata, quia stare nequibat, iaceret, dumque religiosa monachorum cohors, post solemnes matutinos, consueto more, ad honorem sancte Marie Genitricis Redemptoris nostri hymnum decantaret, diuino mox tacta medicamine, sensit membra prius arida reuiuiscere, et propere sana surrexit, atque usque ad locum quo sanctissimum corpus fuerat sine ductore peruenit; que ab ipsa die quidquid potuit habere illius salutiferi sui ecclesie contulit, atque inibi carne defuncta in pace quieuit.



CAPUT u. Energumenus, contractus, et cecus sanati. Reuelatio corporis.


Accidit autem postea, cum ibidem sacras in nocte Ascensionis Domini celebrarent uigilias, longe admirabile factum. Nam eiusdem parochie quidam rusticus, peccatis illius exigentibus, fuerat correptus a demonio. Quem consanguinitate propinqui, qui cernebant furore agitari, et in Deum eiusque fideles blasphemias nonnullas spumanti ore proiicere, atque in eos eorumque uicinos, saxa, ignem, arma, denique quecunque furor ministraret insanus, capere, uinculis quidem ferreis manciparunt, ac sic sub solerti cura, in quantum illorum inurbanitas permittebat, die noctuque aliquantisper habuerunt. Tunc, inito consilio, per quos nouerant sapientiores, eumdem  circumquaque ad ea loca ubi audierant quorumdam sanctorum corpora requiescere, ut fuerat uinculis astrictus, festini satagunt perducere. uerumtamen Conditor rerum, qui quotidie suo more exaltat humiles et deponit superbe tumentes, hanc gloriam famulo suo reseruauit, humillimo Patri Aldhelmo. Cum igitur ad eius monasterium Melduni cum uesano uenissent, monachos fraterna caritate inibi uictitantes supplici uoce alloquuntur, ut Dei precarentur clementiam, quatenus super hunc energumenum, per serui sui Aldhelmi meritum, ostenderet assueta miracula. At monachi hoc eis salubre dedere responsum: »Hodie uigilia Ascensionis Redemptoris omnium est, qua carnem, de intemerata uirgine acceptam, et mortis passione glorificatam, portauit ad  celum, ubi Deus et homo, unus Christus, in dextera Dei sedens diiudicat, atque animarum languores sanat et corporum. Quapropter, karissimi fratres, in ecclesia pernoctate, ac intento corde sacras excubias celebrate, et sine ambiguitate credite quod ille qui eum in tantum sublimauit ut secum in celo gratulari faceret, ipse idem per eum quod queritis demonstrabit.« Astantibus ergo illis ante iconiam nostri Redemptoris nocturno officio, diuina infirmum tetigit misericordia, pro famuli sui merito. Nam possessorem sue fabrice cum competenti sibi expulit contumelia; ita sanum reddens infirmum, ac si fedi hospitis nulla eum unquam tetigisset molestia. Quo uiso, omnes qui aderant, quique auditis letitie uocibus aduenerant, sonantibus signis, deuotione  cordis et sono uocis, sempiterni Regis laudarunt magnalia.

Alio quoque tempore uir quidam eger, pedibus atque coxis adhesis cruribus, tantillum sibi quod erat itineris uix solo reptando manibus peragebat: qui tandem, labore defectus assiduo, quomodo Dei clementiam, ut sui misereretur, cuiusue sancti adminiculum, postularet, curiosa mente sedulo secum uoluebat. Tandem, per totius prouincie latitudinem fama uolante, cognouit quoniam in oratorio quod Christi ecclesia Anglice uocatur, omnipotens Deus solitas operaretur uirtutes, scilicet quod diuersorum oppressis languorum grauamine, ut pius humani generis restaurator, innumeras redderet sanitates. Illo igitur utcunque, quasi sine ullo uestigio, cepit  tendere gressum, ut sicut credulitatis fuerat compos, ita sanitatis quiret esse particeps. Consumpto denique aliquot dierum numero, etsi paruo itinere, uix equidem tandem ad Meldunense, quia in ipso eius itinere situm est, deuenit cenobium. Mox ut ueteranus idem monasterium ingressus est, sensit inesse sibi aliquod de membrorum torpore quasi lenitatis remedium. Pernoctauit igitur, mane die altero recessurus, quo eum compulerat intentio, nisi hic Deus, per sancti confessoris sui meritum, sue pietatis dignaretur prebere subsidium. Erat enim dies Sabbati in uesperis, et infra supradicti Patris octauas festiuitatis. Mane autem iam facto, et solis feruore roborato, primaque hora diei a congregatione fratrum ibidem  commoramium decantata, cum iam prepararetur processio in chorum, cum ceteris procedere uolentibus, sequi ut potuit, uenit infirmus; ubi tandiu orando iacuit, donec more solito per claustrum officinasque pergeret, ac unde ierat remearet fratrum congregatio. Cantante autem monachorum caterua, et multitudine laicali astante, diuina claudus mox attactus pietate, stupore magno quasi extra se factus, de loco in quo iacebat exsiliit sanus, ac si nulla unquam corporis sui sensisset detrimenta, atque ad sanctissimi corporis tumbam accurrit, ut quantulascunque posset Deo in seruo suo gratias referret. Quo uiso, omnes qui intererant, Dei omnipotentis, qui sancti sui prece talia fecerat, laudarunt magnalia. Is uero qui sanitatis ita habite utebatur remedio,  multis temporibus ad eiusdem sancti laudem in eo deguit monasterio; et adhuc isthic supersunt multi degentes in monastico habitu qui eum prius et postea bene nouerunt, quibus relatoribus nos ista scripsimus de eo, ad Redemptoris nostri gloriam atque sancti eius laudabilem memoriam.

Inter alia nonnulla, que pro serui sui meritis omnipotens Deus patefecit reuerenda opera, quoddam admirabile dictu, quod sequitur, ibi ostensum est miraculum. Tempore primi Willelmi Anglorum strenuissimi regis, atque Warrini abbatis eamdem Ecclesiam regulari moderamine gubernantis, in quadam insula que Wichland Anglice nuncupatur, quidam piscator morabatur, qui, necessitatis sue inopia coactus, quotidie per equora  piscando laborabat; et marinis periculis sepe se ingerendo, manu et arte uictum querebat. Quadam uero die, eo per mare uagante, confestim ex aduersa parte nebula quadam irruente, lumina oculorum, peccatis suis forsitan sic exigentibus, tali occasione amisit. Qui diu errans per deuia equorum, huc illucque alternantibus undis, tandem sociorum auxilio, qui in aliis nauiculis erant, adiutus, ad littora usque peruenit, atque, ductoris fretus adminiculo, ad consuetum rediit hospitiolum. Deinde cecitatis huius fama uolans hac illacque per prouinciam, amicorum frequentia, quorum auribus insonuit, curauit quam citius ad eum uenire, interrogans qualiter insperate orbitatis sibi contigisset aduersitas. Quibus, flebili uoce exorsus, omne quod sibi  acciderat ordine declarauit. Post hec ab eis querere cepit quid ageret, apud quem sanctorum sperarent eum misericordiam inuenturum. Sibi autem propinquorum mesta congregatio sic respondisse fertur: »Melius tibi, frater, consilium huius rei dare nescimus, nisi ut quam citius festines ad Christi ecclesie limina in Occidentali parte, ubi diuina miracula sepius fiunt; sicut enim populari rumore fertur, ibi diuersarum infirmitatum genera euacuantur; quo in loco omnipotentis Dei clementiam piis precibus tandiu efflagites, preteritorum peccatorum satisfactionem instanter promittas, eleemosynis quibus poteris malefacta tua redimas, donec te diuine potentie larga miseratio pristine sanitati incolumem  reddat.« His siquidem adhortationibus multoties ab amicis, quamuis rusticis, sapientibus tamen, bene monitus, ad monasterium, ubi diuersi debiles conuenerant, perrexit; qui tres annos illic infirmitate laborans deguit. Sed pius et misericors Pater, qui in momento quodcunque uult efficit, in tam longo tempore desiderium illius, misericorditer in eum operans, adimplere noluit. Prescius itaque quid futurum sit, cui etiam reseruaret gloriam laudis sue, sic etiam remorando sanitatis donum de malo faciebat prius bonum. Postremo nocte una in cubili suo prostratus, per uisum in somnis admonitus est quod ad Meldunensem ecclesiam, ubi serui sui Aldhelmi corpus requiescebat, gressum tenderet, ibique, Deo iuuante, ac sancti sui prece hoc exigente,  amissum tandiu lumen recuperaret. His dictis, a Deo premonitus, ad Meldunensem ecclesiam comite preeunte, est adductus in crastino. Illic quidem septem continuis diebus, uigiliis et orationibus, Dei misericordiam cum sanctorum suorum suffragiis deprecatur, ut qui uenerat peccatores saluos facere ad prioris luminis statum eum dignaretur adducere. Sustentabatur interim fratrum eleemosynis, qui sic desiderabat gratiam Domini. Septimo autem Dominico die, Redemptore nostro illi uolente misericordiam prestare, atque fidelis sui famam etiam et in hoc propalare , istius sancti precibus atque suffragiis aliorumque sanctorum ibidem quiescentium, uisum quem amiserat  ita recepit. Dum in Dominica die monachi more solito per claustra monasterii ad processionem irent, atque ad introitum ecclesie canendo rediissent, illo in medio templi ante crucifixum in orationibus iacente, tanta Spiritus sancti gratia super eum descendit, ut, cernentibus cunctis, sanguis ex oculis eius guttatim deflueret, et cadentibus squamis se iam uidere clamaret. Statimque consurgens, qui ante sine ductore ire nequiuerat, ad sepulcrum sancti solus uenire festinat; qui diu ibi pre gaudio flendo prostratus, tandem consurgens, illuc unde uenerat est reuersus. Hec uidentes omnes qui aderant Deo laudes deuote referebant, cui honor et gloria in secula seculorum. Amen.

Superius serie lectionis retulimus, sacratissima ossa  Patris nostri Aldhelmi, propter Danorum perfidiam, a reuerendo antistite Dunstano Cantuariorum infra marmoream tumbam honorifice, sericis indumentis, ligneis thecis, fuisse collocata; nunc autem quantum temporis inter utrorumque obitum presulum fuerit, quantumue post Dunstani dormitionem iacuere, qualiterue et a quibus sint eleuata, referre curamus. Fuerat uir iste a beato Eleutherio, Saxonum quarto episcopo, Melduni, in ecclesia apostolorum Petri et Pauli, abbas ordinatus, anno dominice Incarnationis sexcentesimo sexagesimo et circiter sexto, episcopus uero, anno eiusdem ueri Saluatoris in mundo secundum carnem natiuitatis septingentesimo ex quinto, a Blithwaldo successore Theodori, Cantuariorum  archipresule, uiro ecclesiasticis rebus ualente, honorumque morum honestate longe predito; defunctusque est anno septingentesimo nono; qui secundum hanc supputationem coniuncti fuerint quadraginta et tres, ex quibus quatuor irreprehensibiliter in episcopio uixit, sicut supra dictum est; reliquis in abbatis tantum ordine, non tamen unius tantum abbatie, sed multarum magister exstitit. Precessit equidem istius in Christo archiantistitis Dunstani obitum annis ducentis septuaginta nouem, et pausauere illius reuerende reliquie in loco ubi a Dunstano fuerant posite, post eiusdem archipontificis migrationem, annis nonaginta duobus, unde releuari hoc denique modo uidimus.

Preerat in eodem cenobio abbas Warinus, pluribus  rebus uir eruditus et monastice religiositatis doctrina preditus, qui uita et moribus pollentem gregem sibi commissum regebat monasticis traditionibus. Qui aliquantisper de corpore dubitans sanctissimo, indicit fideli congregationi triduanum agere ieiunium, psalmos deuote locis congruis decantare, omnibusque modis ante diuine conspectum clementie humiliari, quatenus omnipotentis Dei misericordia tanti presulis reliquias reperirent. Glocestrensium etiam religiosa congregatio, quia huic caritatis coniuncta fuerat uinculo, iubente illi Patre Serlone, religione monastica reuerendo, hoc idem fecit ieiunium, in diebus sanctum diem Pentecostes precedentibus. Tertia uero die supradicte solemnitatis, facto cum reuerentia matutinali officio, ad  sancti corporis ambo abbates timore pleni uenere tumulum. Cum quibus duo fratres, qui eis ad leuandum lapidem prebuere auxilium; quorum alter Hubertus nomine, uir et ille mire patientie, qui  cuiusdam infirmitatis grauabatur pondere, statim ut sensit sanctarum reliquiarum fragrantiam, in terra cum ceteris fixis genibus Dei omnipotentis laudauit clementiam, que sic sanctos suos glorificauit, ut et in celo a conciuibus angelicis spiritibus, et inter mortales honorentur corpora. Qui post orationis instantiam ut surrexit, bene sanum se sensit, sicut nobis sepius dixit, et nos ipsi cum multis testificamur, qui eum satis infirmum prius noueramus. Abbates autem recluserunt sarcophagum, et ita usque ad octauum diem, quo eius futura erat  festiuitas, dimisere intactum. In die autem eius festiuitatis, ascito ab abbate loci illius diecesis Osmundo orthodoxo episcopo, uiro humilitate, sapientia et sanctitate honorando atque laudabili, et religioso abbate Glocestrensi supradicto, cum multitudine cleri et magno populo, principum turba et cateruis militum, facta est eius secunda reuelatio, ex tumulo quo positus est ab archipresule Dunstano, et in feretro aurato honoranda per Dei seruos locatio: ubi ea die et deinceps, beneficiis illius, et aliorum ibi requiescentium sanctorum meritis, prestantur sanitatum dona multis, ad laudem et gloriam Domini nostri Iesu Christi, qui uiuit et regnat per omnia secula seculorum. Amen.





ALIA uITA S. ALDHELMI.
E CAPGRAuII LEGENDIS NOuIS ANGLIAE.

 Beatus Aldhelmus splendidissimo Anglorum genere oriundus, atauis etiam regibus est editus. Pater siquidem eius, nomine Kentenus, uir Deo deuotus, Ine regis West-Saxonum fuit germanus. Hic igitur Kentenus ex uxore sua filium genuit nomine Aldhelmum. Aldhelmus enim Anglice, Latine uetus galea interpretatur, quia galea salutis caput protectus, optimam de hoste in celum reuexit uictoriam. Puerilibus elapsus annis, liberalibus studiis traditus est; ubi adeo in breui refloruit, ut doctoribus quos Grecos et Latinos habebat preferendus estimaretur. In Meldunensi demum monasterio, modo Malmesbiria uocato, primo monachus, dehinc presbyter et abbas effectus, cibi potusque abstinens, uigiliis et orationibus uacabat. Fama enim eius multis preconiis illustrata  iam mare transierat, Alpes excesserat, et Romam penetrauerat. Qua incitatus papa Sergius scriptis eum asciuit et honorifice suscepit. Dum enim quadam die in Lateranensi ecclesia missam celebrasset, et casulam exuisset, porrexit eam retro se, ratus alicui ministrorum illam tradere. Sed quia seruientium defuit industria, diuina mox adfuit prouidentia. Confestim namque radius solaris per fenestram irrumpens casulam excepit et eam diu sustinuit. Casula  enim illa, ad miraculi memoriam, Meldunensem hactenus decorauit ecclesiam. Per idem tempus contigit Rome ut puer ex incesta matre incestoque patre editus famam apostolici lederet, quia enim, ut fieri solet, uulgaris opinio ex pontifice genitum crederet. Anxius Aldhelmus multa amicitia federatum sibi presulem tali federari infamia, puerum, nouem dies a natiuitate habentem, exhiberi precepit, imperatque in uirtute et in nomine Iesu Christi ut fateatur si Sergius incesti conscius habetur. Respondit infans absolutissimo sermone antistitem affinem criminis non esse, nichil illum commune cum secundo sexu habere. Aldhelmus itaque et ab amico pontifice depulit infamiam, et sibi accumulauit gratiam. Cum autem in cenobio suo ecclesiam sancte Marie construeret,  ima trabium necessaria curtior aliis inuenta fuit. Aldhelmus igitur, fusa ad Deum prece, trabem mox iuxta uotum elongatam inuenit. Ea tempestate a Berthwaldo archiepiscopo ad colloquium ascitum, eo iuxta littus maris transeunte, naute quidam ipsum uestibus sordidum contemnere et deridere non uerebantur. Et ecce contrario flante uento mare insurgit, hiems seuit, tempestas inualescit. Periclitantes ergo naute et mortis horam exspectantes, reatum suum  cum lacrymis confitentur, et sancti Aldhelmi suffragium inclamitant. At ille scapham ad inferendum auxilium conscendit, et mox ut sanctus lembum corpore suo pressit, ad omnem tranquillitatem se paratum mare prebuit, et nautas cum naue terre appulit. Hic autem uir sanctus multos conscripsit libros, utpote undecunque doctissimus, inter quos librum de uirginum laude et de Pugna septem principalium uitiorum, de Disciplinis philosophorum, de Admonitione fraterne caritatis, multosque alios composuit libros. Fecit quoque cenobium iuxta fluuium qui uocatur Frome, ubi adhuc stat ecclesia in honore sancti Ioannis Baptiste constructa, et apud Bradeford tertium construxit monasterium. Sed illa monasteria a Danis postea fuerunt deleta et destructa. Nusquam  enim a monasterio, nisi necessitate magna coactus, progrediens, pecuniarum minime auidus exstitit, sed omnia sibi erogata in usus utiles et pauperum expendebat; ut autem carnem suam fragilem domare posset, fonti qui proximus est monasterio, qui fons sancti Aldhelmi uocatur, se humero tenus immergebat. Ibi, nec glacialem rigorem curans, noctibus durabat psalterium totum decantans. Feminarum consortia non fugiebat; imo uel assidens uel cubitans aliquam detinebat, quousque, carnis tepescente lubrico, quieto et immoto discederet animo. Derideri se uidebat diabolus, cernens adherentem feminam, uirumque, alias auocato animo, insistentem cantando psalterium; et ualefaciebat sanctus mulieri, saluo pudore, illesa castitate. Sanctus enim Aldhelmus uice quadam  detulit secum de Roma altare ex marmore candido, habens in grossitudine sex pedes, in longitudine quatuor, in latitudine tres palmos. Hunc lapidem usque ad Alpes secum detulit camelus, et ibi propter prerupta uie concidit et ruina iumentum contriuit, et marmor in duas partes fregit. Quo uiso, Aldhelmus, fusa ad Deum prece et data benedictione, salutis uigorem animali reddit, et fractura lapidis, que non recta linea, sed quodam anfractu dissiliens crepuerat, statim se in solidum compegit: in miraculi tamen memoria adhuc cicatrix scissure ostenditur, sanata quidem miraculo, sed curioso tamen perspicua oculo. Lapis ille modo dicitur esse in quodam canonicorum prioratu nomine Britonum in Somersetana prouincia. Processu tandem temporis West-Saxonica  plaga in duos episcopatus diuisa exstitit, et Daniel Wintonie preficitur, et Schireburnie Aldhelmus  subrogatur, post Heddam episcopum, qui utrique prouincie presidebat. Aldhelmus uero in senectute bona, plenus uirtutibus et sanctitate, migrauit ad Dominum octauo Kalendas Iunii, et in monasterio suo Meldunensi, id est Malmesbury cum magno honore sepelitur. Cuius obitum sanctus Egwinus diuinitus prenoscens, in quodam suo scripto sic ait: »Post duos annos Aldhelmus, religiosus episcopus, migrauit ad Dominum; quod ego per reuelationem agnoscens, conuocatis fratribus, excessum uenerandi patris eis aperui; concitoque gradu ad locum ubi sacrum corpus iacebat quinquaginta fere millibus ultra Meldunense monasterium positum deueni, et ad sepulturam adduxi, et honorifice sepeliui, mandans ut in quocunque loco sacrum corpus in asportatione  pausauerat, sacre crucis signacula erigerentur. Manent adhuc omnes cruces, nec ulla eorum uetustatis sensit iniurias, quarum una in claustro monachorum uideri usque hodie potest. Cum enim in quadam ualle, dum uiueret, ad predicandum pergeret, et sermonem ad plebem faceret, forte baculum fraxineum quo utebatur terre fixit, et interim per Dei uirtutem miram in magnitudinem excreuisse succo animatus, cortice indutus, foliorum et frondium decorem emisisse dicitur. Obiit autem anno Domini septingentesimo nono, ab anno quo factus est abbas tricesimo quarto, et episcopatus sui anno quinto. Post ducentos quadraginta annos post obitum eius, scilicet anno Domini nongentesimo quadragesimo nono, eleuatum fuit corpus eius sacrum de terra et in scrinio cum  magno honore collocatum. Narrat enim Beda, libro quinto, capitulo octauo decimo, quod Aldhelmus, in ecclesiasticis rebus et scientia Scripturarum nobiliter instructus, scripsit, iubente synodo sue gentis, librum egregium aduersus errorem Britonum, quo uel Pascha non suo tempore celebrabant, uel alia perplura ecclesiastice castitati et paci contraria gerebant, multosque eorum ad catholicam dominice Pasche celebrationem huius libri lectionem perduxit. Scripsit et de uirginitate librum eximium, quem, in exemplum Sedulii, geminato opere et uersibus hexametris et prosa composuit. Scripsit et alia nonnulla, utpote uir undecunque doctissimus, nam et sermone nitidus, et Scripturarum, ut dixi, tam liberalium quam ecclesiasticarum erat eruditione mirandus.  Hec Beda





EXCERPTA DE S. ALDHELMO.





Ex Bede Hist. Eccles. u, 18.


Anno dominice incarnationis septingentesimo quinto, Alfridus, rex Northanhumbrorum, defunctus est, anno regni sui uicesimo necdum impleto; cui succedens in imperium filius suus Osredus, puer octo circiter annorum, regnauit annis undecim. Huius regni principio antistes Orientalium Saxonum Hedda celestem migrauit ad uitam; bonus quippe erat ac iustus,  et episcopalem uitam siue doctrinam magis insito sibi uirtutum amore quam lectionibus institutus exercebat. Denique reuerendissimus antistes Pechtelmus, de quo in sequentibus suo loco dicendum est, qui cum successore suo Aldhelmo multo tempore adhuc diaconus siue monachus fuit, referre est solitus, quod in loco quo defunctus est, ob meritum sanctitatis eius, multa sanitatum sint patrata miracula, hominesque  prouincie illius solitos ablatum inde puluerem propter languentes in aquam mittere atque huius gustum siue aspersionem multis sanitatem egrotis et hominibus et pecoribus conferre; propter quod frequenti ablatione pulueris sacri fossa sit ibidem facta non minima.

Quo defuncto, episcopatus prouincie illius in duas parochias diuisus est: una data Danieli, quam usque hodie regit; altera Aldhelmo, cui annis quatuor strenuissime prefuit: ambo et in rebus ecclesiasticis et in scientia Scripturarum sufficienter instructi. Denique, Aldhelmus, cum adhuc esset presbyter et abbas monasterii quod Maildufi urbem nominant, scripsit, iubente synodo sue gentis, librum egregium aduersus errorem Britonum, quo uel Pascha non suo tempore  celebrant, uel alia perplura ecclesiastice castitati et paci contraria gerunt, multosque eorum qui Occidentalibus Saxonibus subditi erant Britones ad catholicam  dominici Pasche celebrationem huius lectione perduxit. Scripsit et de uirginitate librum eximium quem in exemplum Sedulii, geminato opere, et uersibus hexametris et prosa, composuit. Scripsit et alia nonnulla, utpote uir undecunque doctissimus: nam et sermone nitidus et scripturarum, ut dixi, tam liberalium quam ecclesiasticarum erat eruditione mirandus. Quo defuncto, pontificatum pro eo suscepit Forthere, qui usque hodie superest; uir et ipse in Scripturis sanctis multum eruditus.





Ex Will. Malms. De Regg.

Fecit duo monasteria: unum sibi, alterum sorori. Sororis cenobium appellatur Berekingum in latere Londonie ad octo milliaria situm. Ibi illa Ethelberga uocata, habuit coherentes sibi sanctitatis et pietatis  socias Hildelidam proximo loco successorem, ad quam exstat emissus beatissimi Aldhelmi de uirginum laude Codex.





SANCTI ALDHELMI SCHIREBURNENSIS EPISCOPI EPISTOLAE, SIuE EIUS OPERUM PRIMA PARS. 



EPISTOLA I. ALDHELMI AD GERUNTIUM. [1Kb]


Domino gloriosissimo, occidentalis regni sceptra gubernanti, quem ego, ut mihi scrutator cordis et rerum testis est, fraterna caritate amplector, Geruntio regi, simulque cunctis Dei sacerdotibus per Domnonia conuersantibus, Aldhelmus, sine meritorum prerogatiua abbatis officio functus, optabilem in Domino salutem.

Nuper cum essem in concilio episcoporum, ex tota pene Britannia innumerabilis Dei sacerdotum caterua confluxit, ad hoc presertim congregata, ut pro Ecclesiarum sollicitudine et animarum salute ab  omnibus decreta canonum et Patrum statuta tractarentur, et in commune, Christo patrocinium prestante, conseruarentur. His igitur rite precatis, omne sacerdotale concilium, meam paruitatem pari precepto et simili sententia compulerunt, ut ad uestre pietatis presentiam epistolares litterarum apices dirigerem, et eorum paternam petitionem, salubremque suggestionem, per scripte stylum intimarem, hoc est, de Ecclesie catholice unitate et Christiane religionis concordia, sine quibus otiosa torpescit, et merces futura fatiscit. Quid enim prosunt bonorum operum emolumenta, si extra catholicam gerantur Ecclesiam, etiam si aliquis actualem rigide conuersationis regulam  sub disciplina cenobii solerter exerceat, aut certe, cunctorum mortalium contubernia declinans, in squalida solitudine remotus contemplatiuam anachoreseos peragat uitam? Igitur ut certius uestra sagacitas animaduertere queat pro quibus causis mea mediocritas scripta direxerit, compendiose et breuiter enucleabo. Auditum namque et diuersis rumorum relatiuis compertum nobis est quod sacerdotes uestri in catholice fidei regula, secundum Scripture preceptum, minime concordent, et per eorum simultates et pugnas uerborum, in Ecclesia Christi graue schisma et crudele scandalum nascatur, quod Psalmographi sententia testatur dicens: Pax multa diligentibus nomen tuum, et non est in illis scandalum. Pacem quippe religionis pia concordia copulat,  sicut caritatem dira contentio contaminat. Nam ad unitatem fraternitatis recte fidei sectatores Psalmista hortatur, inquiens: Deus qui habitare facit unanimes in domo. Domus uero hec, secundum allegoriam, Ecclesia per totos mundi cardines diffusa intelligitur. Heretici namque et schismatici ab Ecclesie societate extranei, per contentionum argumenta, in mundo pullulantes, et, ueluti horrenda zizaniorum semina in medio fecunde segetis sata, dominicam messem maculant. Sed huiuscemodi altercationis opprobrium apostolica compescit buccina. Qui uult, inquit, contentiosus esse, nos talem consuetudinem non habemus, nec Ecclesia Dei, que  non habet maculam aut rugam. Pacem namque, Catholicorum matrem, et filiorum Dei genitricem esse, euangelica promulgant oracula: Beati pacifici, quoniam filii Dei uocabuntur. Unde Domino et Saluatore nostro a summo celorum fastigio descendente, ut chirographum protoplasti deleret, et mundum pace suquestra reconciliaret, angelica cecinit melodia: Gloria in excelsis Deo et in terra pax hominibus bone uoluntatis. Et Psalmista: Fiat, inquit, pax in uirtute tua, et abundantia in turribus tuis. Denique rumor Ecclesie fidei contrarius longe lateque percrebuit, quod sint in prouincia uestra quidam sacerdotes et clerici tonsuram sancti Petri apostolorum principis pertinaciter refutantes, seque tali excusationis apologia pertinaciter defendentes uiuunt, quod  auctorum et precessorum suorum tonsuram imitentur, quos diuina illustratos gratia fuisse grandiloquis assertionibus contestantur, qui si a nobis sollicite sciscitentur quis primus auctor rasure huius et tonsure exstiterit, omnino aut ueritatem ignorando, aut falsitatem dissimulando obmutescunt. Nos autem, secundum plurimorum opinionem, Simonem magice artis inuentorem huius tonsure principem fuisse comperimus, quia qualem quantumque necromantie fallaciam contra beatum Petrum fraudulenter machinaretur, certamen apostolorum et decem libri Clementis testes sunt; nos, inquam, secundum sacrosanctam Scripture auctoritatem, de tonsura nostra ueritatis testimonium perhibentes, diuersas ob causas Petrum apostolum hunc ritum sumpsisse  asserimus primitus ut formam et similitudinem Christi in capite gestaret, dum, pro redemptione nostra crucis patibulum subiturus, a nefanda Iudeorum gente acutis spinarum aculeis crudeliter coronaretur; deinde ut sacerdotes ueteris et Noui Testamenti in tonsura et habitu discernerentur; postremo ut idem apostolus suique successores et sequipede ridiculosum gannature ludibrium in populo Romano portarent, quia et eorum barones et hostes exercitu superatos sub corona uendere solebant. Ceterum in ueteri Testamento tonsure signum a Nazareis, id est, sanctis, ni fallor, sumpsit exordium. Est enim regale et sacerdotale stemmatis indicium. Nam tiara apud ueteres in capite sacerdotum  constituebatur. Hec bysso retorto rotunda erat quasi sphera media, et hoc significatur in parte capitis tonsa. Corona autem latitudo aurea est circuli que regum capita cingit. Utrumque itaque signum exprimitur in capite clericorum, Petro dicente: uos estis genus electum, regale sacerdotium. Hoc ritu tondendi et radendi ut uitia resecentur signatur, et crinibus carnis nostre quasi criminibus exuamur.

Est autem altera crudelior animarum pernicies, quod, in sacrosancta paschali solemnitate, CCCXuIII Patrum regulam non sectatur, qui in Niceno concilio decennouenalem laterculi circulum per ogdoadam et hendekadam usque ad finem mundi recto tramite decursum sagaci solertia sanxerunt. Et a decima  quarta luna usque ad uigesimam primam supputationis seriem, et paschalis calculi terminum tradiderunt, quem anticipare et transgredi contra ius et fas illicitum fore censuerunt. Porro isti secundum decennem nouennemque Anatolii computatum, aut potius iuxta Sulpicii Seueri regulam, qui LXXXIu annorum cursum descripsit, decima quarta luna cum Iudeis paschale sacramentum celebrant, cum neutrum Ecclesie Romane pontifices ad perfectam calculi rationem sequantur. Sed nec uictorii paschalis laterculi curriculum, qui DXXXII annorum circulis continetur, posteris sectandum decreuerunt. Erat namque genus quoddam hereticorum apud Orientales, quod tessareskaidekatitai uocatur, id est, quartadecimani, eo quod quarta decima luna cum Iudeis  Christum blasphemantibus, et margaritas Euangelii ritu porcorum calcantibus Pasche solemnitatem peragunt, et ob hoc alieni a beata orthodoxorum sodalitate inter schismaticorum conciliabula infeliciter reputantur, quod beatum Augustinum in libro de nonaginta heresibus scripto commemorasse memini. Illud uero quam ualde a fide catholica discrepat, et ab euangelica traditione discordat, quod ultra Sabrine fluminis fretum Demetarum sacerdotes, de priuata propria conuersationis munditia gloriantes, nostram communionem magnopere abominantur, in tantum, ut nec in Ecclesia nobiscum orationum officia celebrare, nec ad mensam ciborum fercula, pro caritatis gratia, pariter percipere dignentur: quin imo fragmenta ferculorum et reliquias epularum  lurconum canum rictibus et immundis deuorandas porcis proiiciunt. uascula quoque et phialas aut arenosis sablonum glareis, aut fuluis fauillarum cineribus expianda purgandaque precipiunt. Non salutatio pacifica prebetur, non osculum pie fraternitatis offertur, dicente Apostolo: Salutate uos in osculo sancto, nec manibus lomentum, aut latex cum manutergio exhibetur, neque pedibus ad lauacrum peluis apponitur, cum Saluator, sindone precinctus discipulorum pedes abluens, normam nobis tradiderit imitandi, dicens: Sicut ego feci, ita et uos facite aliis. Ast uero si quilibet de nostris, id est, Catholicis ad eos, habitandi gratia, perrexerint, non prius ad consortium sodalitatis sue asciscere dignantur,  quam quadraginta dierum spatia in penitendo peragere compellantur. Et in hoc hereticos infeliciter imitantur, qui se Katharos, id est mundos nuncupari uoluerunt. Heu! heu, pro tantis erroribus! potius quam Euax! Euax! lacrymosis uocibus et querelosis singultibus lugubriter ingeminandum reor, et totum hoc contra Euangelii precepta secundum Phariseorum inanes traditiones agere noscuntur, Christo ueraciter astipulante : ue uobis, Scriba et Pharisei, qui mundatis quod foris est calicis et paropsidis. Nam Dominus cum publicanis et peccatoribus conuiuia celebrasse describitur, ut uerus medicus purulentis animarum uulneribus diuine pietatis medicamina et celestis clementie cataplasma componeret. Idcirco peccatorum consortia, Phariseorum  more, minime despexit, sed potius illam peccatricem pollute uite piacula lugubriter deflentem, et Dominicos pedes fusis lacrymarum imbribus humectantem, ac solutis et laxis cincinnorum crinibus tergentem solita clementia misericorditer refocillauit dicens : Remittuntur illi peccata multa, quia dilexit multum.

Que cum ita se habeant, propter communem celestis patrie sortem et angelice sodalitatis collegium, subnixis precibus et flexis poplitibus uestram fraternitatem adiurantes suppliciter efflagitamus, ut ulterius doctrinam et decreta beati Petri contumaci cordis supercilio et proteruo pectore non abominemini, et traditionem Ecclesie Romane propter prisca priorum statuta uestrorum nequaquam tyrannica  freti pertinacia, arroganter aspernemini. Petrus namque Dei Filium beata uoce confessus audire meruit : Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum; et quodcunque ligaueris super terram, erit ligatum et in celis, et quodcunque solueris super terram, erit solutum et in celo. Si ergo Petro claues celestis regni a Christo collate sunt, de quo peta ait:

Clauiger ethereus, portam qui pandit in ethra;
quis Ecclesie eius statuta principalia spernens, et doctrine mandata contemnens, per celestis paradisi portam gratulabundus ingreditur? et si ipse potestatem ligandi atque monarchiam soluendi in celo et in terra felici sorte et peculiari priuilegio accipere  promeruit, quis paschalis festi regulam et tonsure Romane ritum refutans, non potius se strictis nexibus inextricabiliter obligandum quam absoluendum clementer ullatenus arbitretur? Sed fortasse quilibet strophosus librorum lector, ac sagax scripturarum disceptator tali se excusationis clypeo defendat, et talis apologie parma protegat: Ego, inquiens, utriusque Instrumenti precepta sincera fide ueneror, ac sancte Trinitatis unam essentiam, unamque substantiam, et trinam personarum substantiam corde credulo confiteor, Dominice Incarnationis sacramentum, et passionis patibulum, ac resurrectionis tropeum uoce libera per populum predicabo. Supremum uiuorum et mortuorum examen, quando singulis quibusque pro meritorum diuersitate dispar retributio  equissimis iudicii lancibus trutinabitur, diligenter denuntiabo, et huius fidei priuilegio in Catholicorum cetu glomeratus sine aliquo infelicitatis obstaculo connumerabor. Sed huius excusationis propugnaculum, sub quo se delites cere confidunt, apostolice castigationis balista solo tenus dirutum conquassare et confringere nitar. Ait namque Iacobus, matertere Domini filius: Tu credis quia unus est Deus, et quia per ironiam duodecim tribubus in dispersione gentium constitutis loquebatur, statim subiunxit: Bene facis; et demones credunt et contremiscunt, quia fides sine operibus mortua est. Fides nempe catholica et fraterne caritatis concordia inseparabiliter pari tramite tendunt, sicut predicator egregius et uas electionis  eleganter attestatur : Si nouerim omnem prophetiam, et omnia mysteria, si habeam fidem, ita ut montes transferam, et si tradidero corpus meum ut ardeam, caritatem autem non habeam, nichil mihi prodest. Et ut breuis sententie claustello cuncta concludantur, frustra de fide catholica inaniter gloriatur, qui dogma et regulam sancti Petri non sectatur. Fundamentum quippe Ecclesie et firmamentum fidei principaliter in Christo et sequenter in Petro collocatum nequaquam ingruentibus tempestatum turbinibus nutabundum uacillabit, ita Apostolo promulgante : Fundamentum aliud nemo potest ponere preter id quod positum est, quod est iehsu Christus. Petro autem ueritas ita priuilegium sanxit Ecclesie : Tu es Petrus,  et super hanc petram edificabo Ecclesiam meam.



EPISTOLA II. ALDHELMI AD OSGITHAM SOROREM. [1Kb]

Dilectissime atque amantissime sorori, et mihi sincero caritatis affectu uenerande, Aldhelmus supplex, indigno abbatis uocabulo functus, in Domino salutem.

Cognoscat uestra almitas de baptismo sororis me interrogasse pontificem, qui licentiam dedit baptizari illam sanctimonialem, sed tantum clam et latenter. Saluto te diligenter, Osgitha, ex intimo cordis cubiculo, subnixis precibus obsecrans, ut assidua Scripturarum meditatione mentem tuam occupare non  desistas, quatenus Psalmographi sententiam compleas dicentis : In lege eius meditabitur die ac nocte. Et idem Psalmista hoc item testatur dicens : Quam dulcia faucibus meis eloquia tua! et reliqua. Orationum uero mearum ut memores sint omnes sorores, per Christum suppliciter obsecra, qui dicit apostolo : Multum ualet deprecatio iusti assidua. uale! decies dilectissima, imo centies et millies. Te Deus ualere faciat.



EPISTOLA III. ALDHELMI AD EAUFRIDUM EX HIBERNIA IN PATRIAM REuERSUM. [1Kb]

 Domino uenerabili preconio efferendo et sanctorum meritis magnopere honorando Eahfrido, Aldhelmus exiguus in Domino eternam salutem.

Primitus  panegyricum pemataque passim prosatori sub polo promulgantes, stridula uocum symphonia, ac melodie cantileneque carmine modulaturi, hymnizemus, precipue quia tandem alme editum puerpere sobolem  piaculum priscorum chirographum peccaminum oblitteraturum, terris tantumdem destinare dignatus est, luridum qui linguis chelydrum trisulcis rancida uirulentaque uomentem per euum uenena torrenda tetre tortionis  in tartara trusit. Et ubi pridem eiusdem nefande natricis ermuli ceruulique cruda fanis colebantur stoliditate in profanis, uersa uice discipulorum gurgustia  architecti ingenio fabre conduntur.

Fateor, sodalitatis fraterne cliens, altique municipatus municeps, postquam uestram repedantem isthuc ambrosiam ex Hibernie brumosis circionum insule climatibus  territorii marginem Britannici sospitem applicuisse, rumigerulis referentibus, comperimus, illico  ineffabiles altithrono grates, pansis in edito utrinque uolis, tripudiantes obtulimus; potissimum, quod te exsulem almus arbiter priscam  paterni uisitantem clientelam ruris  reducere, ouante nauarcho, dignatus est; ut ubi dudum incunabilis hirocinii editus rudibus adulto tenus pubertatis euo adoleueras, nunc uersa uice  ab incolatu externi ruris repatrians, preceptoris uocamine indepto sortitoque fretus fungeris.

Illud eque almitati beatitudinis uestre ex penetrabilibus precordii nequaquam promens dissimulo propalare  magnopere inoleuisse: quod preconio citra modum rumoris Scotico  in solo degentium  ceu tonitruali quodam boatu fragore nimboso emergenti, auditus nostri quatiuntur, et per tot tantaque telluris stadia lectionis opinio, pagis prouincisque diuulgata, crebrescit. Siquidem tam creber meatus est  nauigero equoreas fretantium calle gurgites, uelut quedam contribula apium germanitas nectar fabre conficientium Nam quemadmodum alternatim, reciproca facessente noctis nebula, mellifluum examen  gliscentium culmina tiliarum per florulenta, ad crates graciles, sarcinatum, flaua baiulans gestamina asportat, eodem modo, ni fallor, lurconum conglobatio lectorum  ac residua sagax discipulorum caterua, florigeris hagiographe ex aruis, non solum artes grammaticas atque geometricas bis ternasque omissas physice artis machinas, quinimo allegorice potiora ac tropologice disputationis bipertita bis oracula  siticulose sumentes carpunt, et in alueariis sophie, iugi meditatione loco tenus seruanda condentes, abdunt. E quorum catalogo tuam proficisci solertiam, preda onustam atque torrente fluentis sacrosancti propinatam redundantemque excellens fama percrebuit.

Quamobrem tuum affabilem discipulatum, ceu cernuus singultatim arcuatis poplitibus subnixisque precibus efflagito, ut oblitterata nequaquam memoria  excedat, quod Pacificus celesti ambrosia preditus , almo auctus spiramine prompsit, dicens: Bibe aquam de cisterna tua, et fluenta putei tui; deriuentur fontes tui foras, et in plateis aquas diuide; solus habeto eas, nec sint alieni participes tui. Quapropter his sacris imbutus sagminibus, iugi conamine orthographie aperito gurgitem, et sitientia rigato arua mentium, quatenus germen ethralis exstaseos  nullo torride obstaculo siccitatis obtinente, pullulans gliscat, et ubertim spissa, Dei suffragio, seges demum maturescat. Nam idcirco supplex tam obnixe hec cernitur oramen suggessisse,  quod nonnulli superna noscuntur sophia prediti, et arcana luce enormiter referti; attamen quod gratuita celitus munificentia, Deique dapsili deditione receptantes  adepti sunt, nequaquam  plene promulgantes, sed particulatim lurconibus largientes. Nam  nequaquam flagrans lychnus clancule fuscata tetre occulitur latebra urne, qui candelabri summitate cunctis limpido lumine lucere decuit; necnon frustra talenti fenora subterraneis clanculantur obstructa sablonibus, que trapezitarum numerosis monete oportuissent numismatibus profligari; ne forte ut iners adepto  mancipium talento, supremos ergastulorum in squalores  trusus precipitetur; sed potius euax eugeque ingressurus tripudium a prosatore pio promereatur. Unde Psalmigraphus uates, ob hoc proprie piaculi expians flagitium conscientie, sacro presagio orsus infit: Iustitiam tuam non abscondi, et reliqua.

Sed hec misellus homuncio dictando uoluens, scrupulo ancipiti extemplo quatiens angebar; cur, inquam, Hibernia, quo cateruatim isthinc lectores classibus aduecti confluunt, ineffabili quodam priuilegio efferatur, ac si isthic, fecundo Britannie in cespite, didascali Argiui Romaniue Quirites reperiri minime queant, qui celestis tetrica enodantes bibliothece problemata sciolis reserare se sciscitantibus ualeant? Quamuis enim predictum Hibernie rus, discentium opulans uernansque, ut ita dixerim, pascuosa  numerositate lectorum, quemadmodum poli cardines astriferis micantium ornentur uibraminibus siderum, ast tamen climatis Britannia occidui in extremo ferme orbis margine sita  ceu solis flammigeri et luculento lune specimine potiatur; id est, Theodoro infula pontificatus fungenti, ab ipso tirocinio rudimentorum in flore philosophice artis adulto, necnon et eiusdem sodalitatis cliente Adriano duntaxat urbanitate enucleata ineffabiliter predito.

Et audacter in propatulo contestans, pellaci falsitatis friuolo neglecto, equa ueritatis censura trutinante discernam; etiamsi beate memorie Theodorus, summi sacerdotii gubernacula regens, Hibernensium  globo discipulorum  stipetur, limato perniciter grammatico dente  rebelles phalanges discutit, et  mox neruosis tenso lacertorum uolis arcu, spiculisque ex pharetra exemptis, hoc est, Chronographie opacis acutisque syllogismis; turma supercilii typho turgens, amissa ancilium testudine, terga dantes, latebras antrorum atras, triumphante uictore, prepropere petunt.

Neu tamen hec philosophando, Scoticos sciolos, quorum gemmato tua sagacitas dogmatum fauo aliquantisper abusa est, sugillare a quoquam autumer; quippe cum satagerem preconium cudens affabiliter  texere nostrorum, non sugillationem ridiculose cachinnans rumigerare uestrorum, sed potius, iociste scurreque ritu dicacitate temeraria loquentium, fraterne ironia dilectionis obtentu cauillabatur. Si uero quippiam, inscitia suppeditante, garrula frontose conuincitur pagina prompsisse, ut uersidicus ait:

Digna fiat fante glingio gurgo fugax fambulo:
Neu timeat scriptor terrentis carpere chartas,
Ut caper hirsutus rodet cum dente racemos;
Nec tamen emendant titubantis gramma pete.



EPISTOLA Iu. ALDHELMI AD HEDDAM EPISCOPUM. [1Kb]

Domino reuerendissimo, omnique uirtutum conamine  uenerando, et post Deum peculiari patrono, supplex almitatis uestre uernaculus in Domino salutem.

Fateor, o beatissime presul, me dudum decreuisse, si rerum ratio ac temporum uolitans uicissitudo pateretur, uicinam optati Natalis Domini solemnitatem, ibidem in consortio fratrum tripudians celebrare, et postmodum uita comite uestra caritatis affabili presentia frui. Sed quia, diuersis impedimentorum obstaculis retardati, quemadmodum lator presentium uiua uoce plenius promulgabit, illud perficere nequiuimus, idcirco difficultatis ueniam, precor, impendite. Neque enim parua temporum interualla in hoc lectionis studio protelanda sunt ei duntaxat qui, sagacitate legendi succensus, legum  Romanarum iura medullitus rimabitur, et cuncta iurisconsultorum secreta ex intimis precordiis scrutabitur, et, quod his multo arctius ac perplexius est, centena scilicet metrorum genera pedestri regula discernere, et admista cantilene modulamina recto syllabarum tramite lustrare. Cuius rei studiosis lectoribus tanto inextricabilior obscuritas pretenditur, quanto rarior doctorum numerositas reperitur. Sed de his prolixo ambitu uerborum disputare epistolaris angustia minime sinit, quomodo uidelicet ipsius metrice artis clandestina instrumenta litteris, syllabis, pedibus, peticis figuris, uersibus, tonis, temporibusque conglomerantur; petica quoque septene diuisionis disciplina, hoc est acephalos, lagaros,  protilos, cum ceteris, qualiter uarietur; qui uersus monoschemi, qui pentoschemi, qui decaschemi, certa pedum mensura trutinentur; et qua ratione catalectici, brachycatalectici seu hypercatalectici uersus, sagaci argumentatione cognoscantur. Hec, ut reor, et his similia, breuis temporis intercapedine momentaneoque ictu apprehendi nequaquam possunt.

De ratione uero calculationis quid commemorandum? cum tanta supputationis imminens desperatio colla mentis oppresserit, ut omnem preteritum lectionis laborem parui penderem, cuius me pridem secreta cubicula nosse credideram; et ut sententia beati Hieronymi utar, qui mihi prius uidebar sciolus, rursus cepi esse discipulus, dum se occasio obtulit,  sicque tandem, superna gratia fretus, difficillima rerum argumenta et calculi supputationes, quas partes numeri appellant, lectionis instantia reperi. Porro de zodiaco et duodecim signorum, que uertigine celi uoluuntur, ratione, ideo tacendum arbitror, ne res opaca et profunda, que longa explanandarum rerum ratione indiget, si uili interpretationis serie propalata fuerit, infametur et uilescat, presertim cum astrologice artis peritia, et perplexa horoscopi computatio, elucubrata doctioris indagatione egeat.

Hec idcirco, carissime Pater, cursim pedetentim perstrinximus, non garrulo uerbositatis strepitu illecti, sed ut scias tanta rerum arcana examussim non posse intelligi, nisi frequens et prolixa meditatio  fuerit adhibita.

Salutate in Christo omnem sodalium meorum cateruam a minimo usque ad maximum, quos obsecro et adiuro per clementiam Christi ut pro me peccatorum pondere et criminum sarcina oppresso preces Domino fundant.





EPISTOLA u. ANONYMI CUIUSDAM SCOTI AD ALDHELMUM ABBATEM MALMESBURIENSEM. [1Kb]

Domino sancto, sapientissimo, Christo quidem carissimo Aldhelmo; Scotus ignoti nominis in Deo eterno salutem.

Dum te prestantem ingenio, facundiaque Romana, ac uario flore litterarum  non nesciam, ex ore tuo, fonte uidelicet scientie purissimo, discere malo, quam ex alio quolibet potare, turbulento magistro presertim. Hoc scito prenoscens, quod idcirco te fiducialiter ita obsecro, ut me suscipias doceasque, quoniam fulgor  sapientie pre multis in te fuiget lectoribus, ac peregrinorum mentes cupientium sapientiam discere cognoscis: quia tu Rome aduena fuisti, insuper quod a quodam sancto uiro de nostro genere nutritus es. Hec compendii causa sufficiant, quia si humiliter per caritatem uolueris attendere, non minus per pauca uerba, quam per plurimas sermocinationes perspicies. Hec tibi quoque sinceriter dissero. Libellum quemdam habes, qui non est maior  acceptorio duarum septimanarum, quem ego tegere cupio. Hoc autem breue tempus predico, non eo quod mihi plus non opus sit, sed ne hec petitio fastidium in tua mente creet. Ministrum quoque equosque ut opinor, adipiscar. In hoc autem tempore messis, letum a te responsum sperabo. Orantem pro nobis beatitudinem tuam diuina gratia custodire dignetur,

Christe potens rerum, redeuntis conditor eui,
uox summi sensusque Dei, quem fudit ab alta
Mente Pater, tantique dedit consortia regni.
Impia tu nostre domuisti crimina uite,
Passus corporea mundum uestire figura,
Affarique palam populos, hominemque fateri.
Quemque utero inclusum Marie, mox numine uiso
 uirginei tumuere sinus, innuptaque mater
Arcano stupuit compleri uiscera partu,
Auctorem paritura suum, mortalia corda
Artificem texere poli, mundique repertor
Pars fuit humani generis, latuitque sub uno
Pectore, qui totum late complectitur orbem.
Et qui non spatiis terre, non equoris unda
Nec capitur celo, paruos confluxit in artus,
Quin et supplicii nomen, nexusque subisti,
Ut nos surriperes letho, mortemque fugares
Morte tua, mox etherias euectus in auras
Purgata repetens letum te luce parentem
Augustum foueas festis ut sepe diebus
Annua sinceri celebret ieiunia sacri.





EPISTOLA uI. ETHELWALDI AD ALDHELMUM. [1Kb]


Sacrosancto abbati Aldhelmo, mihi inextricabilis ignite caritatis nodis, ut merita poscunt, astricto, Ethelwaldus, tue pie paternitatis supplex alumnus, perpetuam in Domino sospitatis salutem.

Aestiui igitur temporis cursu, quo immensis feralium passim congressionum expeditionibus hec miserrima patria lugubriter, inuidia uastatrice, defanatur, tecum legendi studio, conuersatus demorabar. Tum mihi fiat indigno, tue beatitudinis sacrosancta  sagacitas omnibus, ut reor, propemodum panegyricis tam secularium litterarie uerbositatis facundia editorum, quam etiam spiritualium ecclesiastici dogmatis stylo elucubratorum plenissime uoluminum scriptis imbuta, arcana liberalium litterarum studia, opacis duntaxat mysteriorum secretis, ignaris quibusque mentibus obstrusa, abrepto propere spisse stoliditatis uelamine, patefaciens liquidissime propalarat. Quibus ad integrum exuberantis ingenii epulis, ambronibus siticulose intelligentie faucibus, auide absumptis, meam adhuc pallentem hebetudinis maciem largissime blande sponsionis epimenia affluenter refocillabat, pollicitans omni me desiderate lectionis instrumento, quo potissimum mee mediocritatis industriam satis inhiantem agnouerat, libenter  edocendo imbuere. Quapropter, mi amantissime pure institutionis preceptor, quatenus affectu consequente fidem uerborum haud difficulter adhibeas, opere pretium censemus, talibus sacre Scripture oraculis instimulatus : Fili mi, si spoponderis pro amico tuo, defixisti apud extraneum manum tuam, illaqueatus es uerbis oris tui. Et iam dico, si nullis te capacibus prolate promissionis retinaculis perplexum inuolutumque reminisceris, tamen cum memet ab ipsis tenerrime cunabulis infantie fouendo, amando, pedetentimque delicatioribus solertie cibis recreando, ad uegetam usque pubertatem prouexisti, dignum ab omnibus sane intelligentie esse iudicatur, quatenus, confoto iam pabulo tenerioris ingenii, des cibos solidiores quoque profundioris sophie.  Tamen si humillima subiecte deuotionis instantia importune insistens expetit affatim alendo epulas, impendere non deneges; meque, licet nullius momenti ducas, uestre sublimitatis adoptiuam prolem ex omni paterne prudentie diuiti censu aliquatenus ad tempus ditare non recuses; ne quando inuisi audacium emulorum cunei crispanti optate improbationis cachinno tripudiantes congratulentur, si sobolem opulenti paterne philosophie censu exheredem penurieque feralis insipientie experientem comperiunt. Et non incongrue mihi ille Roboam, generosa de stirpe famosissimi tam laudabilis sapientie excellenti enormitate, quam etiam opimis rerum facultatibus regis Salomonis, infelici fusus ortu, omnis pene paterne felicitatis expers, lugubriter cequari  queat. Denique, iam nunc impleturus uota persolue, et inceptum large institutionis beneficium concitus comple, sciens te haud dubie maiorem inde perpetue remunerationis gloriam adepturum, Domino astipulante, quia  qui perseuerauerit usque in finem, hic saluus erit. Huic autem nostre paruitatis epistole trina cantati modulaminis carmina binis generibus digesta subdidimus, quorum primum dactylico heroici pematis hexametro ac pedestri, ut autumo, regula enucleat et trutinatum et in LXX cequantium uersuum formulas, casu ita obtingente, et, ut uerius dicam, superne dispensationis nutu moderante, diuisum. Tertium quoque non pedum mensura elucubratum, sed octonis syllabis in imo quolibet uersu compositis una eademque littera comparibus linearum  tramitibus aptata cursim calamo perarante caraxatum tibi, sagacissime sator, transmittens dicaui. Medium uero meo tuoque clienti Winfrido de transmarini scilicet itineris peregrinatione, simillimis itidem uersuum et syllabarum lineis confectum representans porrexi. Hec idcirco uestre beatitudinis uenerandis obtutuum luminibus representanda fore necessarium duxi, quod nostre paruitatis iudicio dignum esse uisum est, omnem tibi, utpote Patri, mearum litterarum editiunculam primum pandens propalarem, quatenus uestre sublimitatis probabili rationis iudicio comprobata, et ad equitatis normulam deriuata, omnibus deinceps lectorum numerositatibus acceptabilis exstat. uale in Christo.



EPISTOLA uII. ALDHELMI AD ADRIANUM.


Reuerendissimo Patri meeque rudis infantie uenerando preceptori Adriano Aldhelmus uernaculus familie Christi et uestre pietatis supplex alumnus salutem, etc.

Fateor, mi carissime, quem gratia pure dilectionis amplector, postquam a sociali contubernio uestro ante triennium circiter discedens a Cantia sequestrabar, quod nostra paruitas hactenus ad consortium uestrum ardenti desiderio flagrabat; quod et iamdudum cogitarem, quemadmodum in uotis est, adimplens perficere, si rerum ratio ac temporum uicissitudo pateretur, et nisi me diuersa impedimentorum obstacula retardarent, presertimque corporee  fragilitatis ualetudine medullitus tabentia membra coquente non sinerer; qua quondam, dum post prima elementa iterum apud uos essem, domum redire coactus sum.





EPISTOLA uIII. CELLANI ALDHELMO.

Domino lectricibus ditato studiis, mellifluisque ornato lucubratiunculis, Aldhelmo archimandrite Saxonum, mirifice reperienti in oris quod nonnulli cum laboribus et sudoribus in alieno ere uix lucrantur, Cellanus in Hibernensi insula natus, in extremo Francorum limitis latens angulo exsul, famose colonie Christi extremum et uile mancipium, in tota et tuta Trinitate salutem.

Quasi pennigero uolatu ad nostre paupertatis accessit  aures uestre Latinitatis panegyricus rumor, quem agilium lectorum non horrescunt auditus sine sanna aut amurcali impostura, notus propter Alburnum dictricis [Fors., almum ductricis] Romanie decorem. Et si te presentem non meruimus audire, tuos tamen bona lance constructos legimus fastos diuersorum deliciis florum depictos. Sed si peregrini triste reficis corculum, paucos transmitte sermunculos illius pulcherrime labie tue, de cuius fonte purissimo dulces multorum possit reficere mentes, ad locum ubi dominus Furseus in sancto et integro pausat corpore.



EPISTOLA IX. ALDHELMI EPISTOLAE AD CELLANUM [Fragmentum].

 Miror quod me tantillum homunculum de famoso et florigero Francorum rure uestre franite [Fors., Francice] fraternitatis industria interpellat Saxonice, prolis prosapia genitum et sub Arctos axe teneris infantie cunabulis.



EPISTOLA X. ALDHELMI AD ETHELWALDUM.

Dilectissimo mihi filio et simul discipulo Ethelwaldo Aldhelmus extremus seruorum Dei, salutem.

Quemadmodum te uiua uoce aliquoties de aliquibus admonere curaui, ita et nunc absentem, paterna secundum Deum auctoritate fretus, litteris exhortari non piget. Hoc enim ideo agimus, quod caritas Christi, sicut ait Apostolus, urget nos. Itaque, fili mi  carissime, licet adolescens etate existis, uanissimis tamen oblectamentis huius mundi nequaquam te nimium subiicias, siue in quotidianis potationibus et conuiuiis usu frequentiore ac prolixiore inhoneste superfluis, siue in equitandi uagatione culpabili, seu in quibuslibet corporee delectationis uoluptatibus exsecrandis. Memento semper quid scriptum est: Adolescentia et uoluptas uana sunt. Admonui quoque, uehementiori pecunie et omni secularis glorie Deo semper odibili iactantie nequaquam ultra modum inseruias, illius sententie reminiscens: Quid prodest homini, si totum mundum lucretur, anime uero sue detrimentum patiatur? Filius enim hominis uenturus est in gloria sua et sanctorum angelorum; et retribuet unicuique secundum opera sua. Sed multo magis,  mi amantissime, uel lectionibus diuinis, uel orationibus sacris semper inuigila. Si quid uero preterea secularium litterarum nosse laboras, ea tantummodo causa id facias, ut quoniam in lege diuina uel omnis uel pene omnis uerborum textus artis omnino ratione grammatice consistit, tanto eiusdem eloquii diuini profundissimos atque sacratissimos sensus facilius legendo intelligas, quanto illius rationis qua contexitur diuersissimas regulas plenius didiceris . . . . . Hanc autem epistolam iugiter inter ceteros quos legis libros habere non omittas, ut uidelicet eius lectione creberrima de his que in ea scripta sunt, implendis mea uice possis admoneri. uale.



EPISTOLA XI. ALDHELMI AD CLERUM WILFRIDI EPISCOPI.

 Nuper furibunda tempestatis perturbatio, sicut experimento didicistis, fundamenta Ecclesie, sicut quodam immenso terre motu, concussit; cuius strepitus per diuersa terrarum spatia, uelut tonitruali fragore, longe lateque percrepuit. Et idcirco uos uiscerales contribulos, flexis genuum poplitibus, subnixa exposco prece, nequaquam huius perturbationis stropha scandalizari, ne quisquam uestrum mentis segnitie fide torpescat, etiamsi rerum necessitas exigat cum presule proprio pontificatus apice priuato tellure paterna propelli, et quilibet oporteat latorum regnorum transmarina aggredi rura. Quis enim, queso, tam durus atroxue labor existens, ab illo uos antistite separans arceat; qui uos ab ipso tirocinio rudimentorum et a primeua tenere etatis  infantia usque adulte pubertatis florem nutriendo, docendo, castigando, prouexit pietate; et quasi nutrix gerula dilectos extensis ulnarum sinibus refocillans, sic caritatis gremio fotos clementer amplexus est. Perpendite, queso, creaturarum ordinem, eisque diuinitus insitam naturam; quatenus ex minimarum rerum collatione flexibilem commiserationis formam, Christo iuuante, capiatis; quomodo examina apum calescente celitus caumate, ex alueariis nectare flagrantibus certatim emergant, et earum auctore linquente, brumalia mansionum receptacula, densarum cauernarum cohortes, rapido uolatu ad ethera glomerante, exceptis duntaxat antiquarum sedium seruatricibus ad propagationem  sobolis future; relictus, inquam, mirabilius dictu, rex earum, spissis sodalium agminibus uallatus, cum hiberna castra gregatim egreditur et caua stipitum robora rimatur, si puluerulenta sablonis aspergine prepeditus, seu repentinis imbribus cataracta Olympi guttatim rorantibus retardatus fuerit, et ad gratam cratem sedemque pristinam reuertatur, omnis protinus exercitus consueta uestibula perrumpens, prisca cellarum claustra gratulabundus ingreditur. . . . . . Si ergo taliter creatura ratione carens, quam uita et natura indita absque legibus scriptis gubernant, reciprocis temporum successionibus ductoris precepto paret, respondete, rogo, utrum non horrende abominationis infamia sint exprobrandi, qui concessa septiformis Spiritus gratia prediti, deuote  subiectionis frena ritu phrenetico frangunt. Cur autem diuersarum rerum ratiocinationes conglobans, ad instiganda uestri pectoris precordia stridente calamo percurram, audite. Ecce seculares diuine scientie extorres, si deuotum dominum quem in prosperitate dilexerunt, cessante felicitatis opulentia, et ingruente calamitatis aduersitate, deseruerint, et secura dulcis patrie otia exsultantis domini pressure pretulerint, nonne exsecrabilis cachinni ridiculo et gannature strepitu ab omnibus ducuntur? Quid ergo de uobis dicetur, si pontificem qui uos nutriuit et extulit in exsilio solum dimiseritis? etc.



EPISTOLA XII. ALDHELMI AD WINBERTUM.

 Domino in dominorum Domino dilectissimo Winberto Aldhelmus, seruus seruorum Dei, in angulari duorum testamentorum lapide de summis montium uerticibus abscisso, qui statuam quaterno metallorum genere fabrefactam, quaterna populorum regna signantem crura tenus, aurato capite, oppressit, salutem.

Cerulum litterarum ad uestre pietatis presentiam destinauimus, qui uobis uiua uoce de causa nostre necessitatis imminenti plenius promulgabit, id est de terra, quam nobis uenerandus patricius Baldredus possidendam accepto pretio obtulit, precipue pro captura piscium apto et competenti loco. Et idcirco dum in nostri regis potestate data et collata  esse uidetur, obnixe precamur ut eamdem agri partem per tue caritatis patrocinium obtinere et habere firmiter ualeamus, ne eadem possessione per uiolentiam priuati, quia plerumque iustitie iura uacillant, fraudemur, etc.



EPISTOLA XIII. ALDHELMI AD WILFRIDUM.

Domino uenerabiliter diligendo et delectabiliter uenerando Wilfrido Aldhelmus uernaculus supplex in Christo perennem salutem.

Perlatum est mihi, rumigerulis referentibus, de uestre caritatis industria, quod transmarinum iter, gubernante Domino, capere, sagacitate legendi succensa, decreuerit. Et idcirco uita comite optatum Hibernie portum tenens, sacrosancta potissimum  presagmina, refutatis philosophorum commentitiis, legito. Absurdum enim arbitror, spreta rudis ac ueteris Instrumenti inextricabili norma, per lubrica dumosi ruris diuerticula, imo per dyscolos philosophorum anfractus, iter carpere. Seu certe oportatis uitreorum fontium limpidis laticibus, palustres pontias lutulentasque limphas siticulose potare; in queis atra bufonum turma cateruatim scatet, atque garrulitas ranarum crepitans coaxat. Quidnam, rogitans queso, orthodoxe fidei sacramento commodi affert circa temeratum spurce Proserpine incestum, quod abhorreo fari, enucleate legendo scrutandoque surdescere, aut Hermionem petulantem Menelai et Helene sobolem, que, ut prisca produnt opuscula, despondebatur pridem iure dotis Oresti, demumque,  sententia mutata, Neoptolemo nupsit, lectionis preconio uenerari; aut Lupercorum bacchantium antistites, ritu letantium Priapo parasitorum, heroico stylo historie caraxare; que altato quondam sceptri in uertice chelidro Hebree cautionis obtutibus presentato, hoc est, alma mortis morte stipite patibuli affixa, solo tenus diruta euanuere? Porro tuum discipulatum ceu cernuus arcuatis poplitibus flexisque suffraginibus, feculenta fama compulsus, posco, ut nequaquam prostibula lupanarium, nugas in queis pompulente prostitute delitescunt, lenocinante luxu ad eas, que obrizo rutilante periscelidis armillaque lacertorum tereti utpote faleris falerate curules comuntur, sed magis edito aule fastigio spreto, quo patricii ac pretores potiuntur, gurgustii humili receptaculo  contenta tua fraternitas feliciter fruatur; nec non contra gelida brumarum flabra e climate olim septentrionali emergentia neglecto, ut docet Christi disciplina, fucato ostro, potius lacerne gracilis amictu ac mastruce tegmine incompto utatur.



EPISTOLA XIu. BEATI ALDHELMI PRAESULIS, OMNIBUS CONGREGATIONIBUS CONCESSA, SUB EIUS REGIMINE CONSTITUTIS.
[E registro ms. Malmes. abbat. excerpta. uid. Alf., Annal. Eccl. Ang., II, 451.]
De Libertate proprie electionis.

Nihil in hoc seculo prolixa felicitate fruitur, nichil diuturna dominatione potitur, nichil quod non ad fatalem uite terminum, ueloci cursu, tendere uideatur. Et ideo sic nobis mundanarum rerum patrimonia  sunt perfruenda, ut tamen eterne patrie emolumentis nunquam fraudaremur. Hinc est enim quod ego Aldhelmus, postquam me immeritum, nullisque predignis moribus comprobatum, in pontificatus officii sedem, diuina gratia subthronizasset, proposui arcano mentis mee affectu, ut monasteriis meis, Maildunesburg, Frome, Bradanford, quibus iamdudum in abbatis gradum constitutus, suffragante Domino, regulariter prefui, religiosum abbatem, quem sibi spontanea familiarum mearum optio, consona uoce elegissent, canonica creatione atque regulari sanctione constituerent. His uoluntariis propositionibus meis, pia monachorum meorum restitit pertinacitas; et cum hoc sedulo sepius, in conuentu fratrum meorum, fiducialiter narrassem, nullus his uotis  meis placidissimum prebebat assensum, dicentes: Quandiu uitali uegetaris spiritu, nobiscum presentis uite studio deputaris, tue semper dominationis iugo humillime colla subdere non dedignamur. Sed hoc supplici communique rogatu deprecamur, quod sub sacra Scripturarum testificatione et fauorabilium uirorum claro consensu corrobores, ut nullus post obitum tuum nec regalis audacitas nec pontificalis auctoritas, uel aliquis ecclesiastice, seu secularis dignitatis uir, sine nostro uoluntatis arbitrio, in nobis sibi uindicet principatum.

Huic debite monachorum meorum, maxime famulorum Dei, petitioni libentissime consensi; et in monasterio, quod iuxta fluuium qui dicitur Wenburnia, cui uenerandi regis nostri germana Cuthberga  presidet, cum optabili famosissimi regis Inii consensu, et reuerendissimi fratris et cepiscopi mei Danielis, presentate promissionis deuoto nutu, decentissimam uernarum Domini postulationem, sacre  crucis signaculo confirmaui. Itidem idem uenerandus rex, et prenominatus pontifex, pari deuotionis manu subscripserunt. Nec multo post, in sacrosancto concilio, quod iuxta fluuium qui dicitur Wodor, congregatum esse dignoscitur, idem omnium Saxonice gentis archimandritarum, cum regali potentatus assensu et pontificali prioratus nutu, consensit auctoritas. Si quis uero contra hec tam illustrium personarum decreta moliri machinetur, et sacra presentis schedule scita preuaricari presumpserit, sciat se, ante terribilem diuine Maiestatis thronum, cum preuaricatoribus preceptorum Domini, lugubri damnationis iudicio percellendum. Scripta est huius confirmationis chartula ab Incarnatione Domini nostri Iesu Christi 705, indictione  tertia.

    + Signum manus Danielis episcopi.
    + Signum Inii regis.
    + Signum manus patricii Ethelredi.





SANCTI ALDHELMI SCHIREBURNENSIS EPISCOPI TRACTATUS SIuE EIUS OPERUM PARS SECUNDA.





DE LAUDIBUS uIRGINITATIS SIuE DE uIRGINITATE SANCTORUM. [1Kb] 

 I. Reuerendissimis Christi uirginibus omnique deuote germanitatis affectu uenerandis, et non solum corporalis pudicitie preconio celebrandis, quod plurimorum est, uerum etiam spiritualis castimonie gratia glorificandis, quod paucorum est, scilicet Hildelithe regularis discipline, et monastice conuersationis magistre, simulque Iustine ac Cutberge, necnon Osburge, mihi contribulibus necessitudinum nexibus conglutinate, Aldgide ac Scholastice, Hidburge et Burngide [Ms. Bodl., Berengide], Eulalie, ac Tecle, rumore sanctitatis concorditer Ecclesiam ornantibus, Aldhelmus segnis Christi crucicola, et supplex Ecclesie uernaculus optabilem perpetue  prosperitatis salutem.

II. Iamdudum ad pontificale proficiscens conciliabulum, fraternis sodalium cateruis comitatus, almitatis uestre scripta mee mediocritati allata satis libenter suscipiens, erectis ad ethera palmis, immensas Christo pro sospitate uestra gratulabundus impendere grates curaui, quo stylo non solum ecclesiastica promissorum uotorum federa, que fida  pollicitatione spopondistis, ubertim claruerunt, uerum etiam melliflua diuinarum studia Scripturarum sagacissima sermonum serie patuerunt. Cumque singulos epistolarum textus recitans, pernicibus pupillarum obtutibus specularer, atque naturali quadam, ut mihi insitum fertur, latentium rerum curiositate contemplarer, uberrimamque uerborum facundiam ac uirginalem urbanitatis desertitudinem [Bodl., disertitudinem] magnopere admirarer, en, inquam, ineffabili gratulatur tripudio ille superi regnator Olympi, et rector celi, cum taliter catholicas Christi uernaculas, imo adoptiuas regenerantis gratie filias, ex fecundo ecclesiastice conceptionis utero, spiritualis uerbi semine  progenitas, per maternam uiderit sollicitudinem diuinis dogmatibus erudiri, ac uelut sagaces gymnosophistas sub peritissimo quodam agonotheta palestricis disciplinis et gymnicis artibus in gymnasio exerceri. Qui laboriosi certaminis coronam et Olympiaci agonis triumphum, difficillimis proprie exercitationis uiribus nauiter nanciscuntur. Ita duntaxat, ut alius strenua athletarum luctamina cum  emulo sinuosis laterum flexibus desudans, in meditullio scammatis fragrante delibutus lubrici liquoris nardo, solerter exercere studeat. Alius iaculorum catapultas, et sagittarum spicula de obstrusis pharetre latibulis depromens, non ut passiuos oculorum obtutus, libere per ethera relaxat, sed ut certos pupillarum conspectus demonstraret [Bodl., demonstrat] pando strepente arcu, et neruo stridente, ad destinatum indeclinabiliter dirigit locum. Alius anhelantium in stadio cursorum plantis fidens pernicibus. De quibus egregius agonista, et diuini sermonis dogmatista: Omnes, inquit, currunt, unus tamen accipit brauium; turmas ludi participes, et laboris consortes superans uictorie palma, fortunatus feliciter perfruitur. Alius cum caterua contribulium  phalerato uectus cornipede, quem calcaribus cruentatum, et flagris cesum, aureis comunt ornamenta lupatis: de quo facetus peta:

Quadripedante putrem cursu quatit ungula campum,
perniciter implicans orbes orbibus, spatia terrarum metitur. Alius, classicis nautarum cohortibus stipatus, et densis remigantum agminibus circumseptus, per uitreos Oceani gurgites celerrimam agens liburnam aut lintrem, instanter hortante proreta, et crepante naucleri portisculo [Bodl., porticulo], spumosis algosisque remorum tractibus trudit.

III. Et quidem uniuersa hec, que per gymnosophistas exerceri deprompsimus, inter scholares secularium disciplinas, apud uestri discipulatus industriam, non exterioris hominis motibus aguntur, sed  interioris geruntur gestibus. Siquidem microcosmum, id est, minorem mundum, ex duplici et gemina materie substantia constare uestre sagacitatis solertiam non arbitror latere; quin potius sicut exterioris hominis natura, qui in propatulo formatus uisibiliter conspicitur, haud difficillime deprehendi potest, ita interioris qualitatem, qui celesti afflatus spiraculo, iuxta Geneseos relatum, creditur, a uestra prudentia membratim et particulatim subtiliter inuestigatam reor. Etenim celeberrimus ille Christi nominis gerulus, ad exemplum militie Christianorum agonem protulit gymnicorum dicens: Et illi quidem ut corruptibilem coronam accipiant: nos autem incorruptam; et alibi: Non quasi erem uerberans; et quamuis  gymnicorum exempla, que agilitate corporis theatrales populi pompas et preconia circensium adipiscuntur, rite congruant ad comparationem eorum qui per ampla Scripturarum stadia decurrentes sagacissimam animi industriam et uiuacis ingenii qualitatem assidua lectionis instantia exercere noscuntur.

Iu. Attamen solertissime apis industriam predictis exemplorum formulis coaptari posse, uberrima rerum experimenta liquido declarant, que roscido facessente crepusculo, et exorto limpidissimi solis iubare, densos extemplo tripudiantium turmarum exercitus per patentes campos gregatim diffundum. Modo melligeris caltarum frondibus seu purpureis maluarum floribus incubantes, mulsa nectaris stillicidia guttatim rostro decerpunt, et uelut lento careni  defruto, quod regalibus ferculis conficitur, auida uiscerum receptacula certatim implere contendunt; modo flauescentes saliculas [Bodl., saliculos] et crocata genistarum cacumina circumuallantes, fertilem predam numerosis cruribus et coxarum oneribus aduehunt, quibus cerea castra conficiunt; modo teretes hederarum corymbos, et leuissimos florentis tilie surculos constipantes, multiformem fauorum machinam angulosis et opertis cellulis construunt. Cuius artis molimen egregius peta, metrica facundia fretus, catalectico uersu creditur cecinisse, cum diceret:

Cerea gemmatis flauescunt mella canistris,
et infra brachycatalectico, siue colopho:

Collucentque suis aurea uasa fauis.
 Nam quemadmodum examen, arcta fenestrarum foramina et angusta aluearii uestibula cateruatim per turmas egressum, amena aruorum prata populatur, eodem modo uestrum, ni fallor, memoriale mentis ingenium per florulenta Scripturarum arua late uagans, bibula curiositate decurrit. Nunc diuina priscorum prophetarum oracula certis astipulationibus iamdudum Saluatoris aduentum uaticinantia enixius inuestigando; nunc antiquarum arcana legum ab illo mirabiliter digesta, qui bis quinis Memphitica regna seuissimis plagarum afflictionibus crudeliter percussisse, et rubicundi tumentes Oceani gurgites ac reciproca spumantis pelagi flustra, sacrosancti tactu uiminis ex colubro nuper transfigurati in simulacro macerie altrinsecus sequestrasse, et post celeste  colloquium cornutis uultibus incredulum fugasse uulgus describitur, sollicita intentione scrutando; nunc quadrifariam [Bodl., quadrifaria] euangelice relationis dicta, mysticis catholicorum Patrum commentariis exposita, et ad medullam usque spiritualiter enucleata, et quadriformis ecclesiastice traditionis normulis secundum historiam, allegoriam, tropologiam, anagogen, digesta, solerter indagando; nunc priscas historiographorum fabulas et chronographorum seriem, qui fortuitas preteritorum permutationes temporum tenaci memorie textu tradiderunt, rite rimando; nunc grammaticorum regulas et orthographorum disciplinas, tonis et temporibus trutinatas, pedibus peticis compactas per cola et commata,  hoc est, per penthemimerin, et heptemimerin diremptas, imo centenis metrorum generibus sequestratim discretas, sagaciter inquirendo.

u. Apis, inquam, propter peculiaris castimonie priuilegium, pudicissime uirginitatis typum et Ecclesie portendere speciem indubitata Scripturarum auctoritate astipulatur. Que florentes saltuum cespites ineffabili preda depopulans, dulcia natorum pignora, nesciens coniugii, illecebrosa consortia fetosa quadam suauissimi succi concretione producit. Ecclesia uero, bis acuto Testamentorum mucrone hominum uitaliter corda transuerberans, hereditariam legitime eternitatis sobolem casto uerbi fecundat semine.

uI. Illud etiam commemorandum de apum concordi  sodalitate, et theatrali quodam spectaculo stupendum autumo: ultroneum uidelicet uoluntarie seruitutis affectum, quem erga suorum obsequia principum exercere noscuntur. Nonne sub huiuscemodi contemplationis intuitu omnis monastice conuersationis disciplina et regularia cenobiorum instituta, simillima collatione declarantur? Quandiu enim antiquas inhabitare sedes, et exigua fouere tuguria gracillimis contexta uiminibus seu cauatis consuta corticibus, ille qui inter ceteros magistratus officio fungitur decreuerit, nulla ex immensa multitudine fugitiuis discursibus et passiuis uolatibus per ethera uagatur. Ast si, certis exigentibus causis, et cogente peregrinandi necessitate, illa [Bodl., ille] cui consulatus uice regimen ceterarum commissum est, externa  querere regna maluerit, nusquam apud mortales uideas extorrem propria pulsum patria tam densis exercituum agminibus tamque spissis legionum cohortibus constipari; ita prorsus ut multo libentius ob reuerentiam principis ad incolarum peregre proficiscatur [Bodl., incolatum . . . . proficiscantur], quam domesticis assuete deliciis, et uernacula contente quiete in cellulis commorentur. Quid enim, queso, in rerum uisibilium uideri ualet natura, quid [Bodl., quod] tam ingenti studio auctoris sui precepto pareat et regis imperium implere contendat? ut merito propter intacte uirginitatis typum et spontaneum deuote subiectionis famulatum, quo exemplum obedientie mortalibus in ualle lacrymarum degentibus prebet, pre ceteris creaturis nectareum conficiat edulium,  et mulse dulcedinis alimoniam flauescenti cerarum gurgustio recondat, que non modo cuncta deliciarum fercula et piperatas pulmentorum saginas precellat, omneque fragrantis ambrosie thymiama, ac nardi spirantis olfactum uincat, uerum etiam, ut, omissa specialitate, ad generalitatem sermonis oratio decurrat, uniuersam mundane suauitatis dulcedinem, opulentique luxus exquisita superet oblectamenta et haustum defruti despiciat.

uII. Igitur si sancte uirginitatis gloria angelice beatitudinis germana creditur, et pulchra supernorum ciuium sodalitas merito pudicitie predicatur, debitis attollenda est preconiis, que inter ceteras uirtutum infulas summi principatus sceptra et regnandi  monarchiam gubernare dignoscitur. Siquidem ut humanis faucibus et mortalium palato omne quidquid iucundum ac delectabile illatum sentitur mellite dulcedinis gustum admodum incomparabiliter precellit, ita diuina Maiestas  omnibus generalium uirtutum gradibus, que in catalogo carismatum enumerantur, speciale uirginitatis priuilegium preposuit. Cuius rei satis euidens indicium constat, dum a summo celorum fastigio ueneranda Dei proles descendens, ouem erraneam redemptura, et drachmam perditam quesitura, aluum incontaminate uirginali puerperio predite, sine periculo perpetue puritatis et dispendio castitatis intraret Ob hoc etiam reor quod sacer  dominici pectoris accubitor, et quartus paradisi gurges, qui potissimum septenas Ecclesias Asie inexhaustis dogmatum imbribus irrigauit, specialem diuine dilectionis prerogatiuam ac priuatam amoris munificentiam ante cetera apostolorum preconia promeruerit. Quia Christo, qui est cupidus castitatis amator et zelotypus sanctimonie informator, grata uirginitatis libamina oblaturus, spontanea deuotione litarat. Quamobrem uerax medicus dum uulnera facinorum et cicatrices criminum considerans, quibus anime egrotorum crudeli strage sternebantur, saluberrimum componeret malagma, fibrisque uirulento spiritualis nequitie poculo lethaliter infectis celestis medicine antidotum uitaliter propinaret, ac uerticem gabuli scandens sexta Sabbati, hoc est Parasceue,  pateretur, materne memor uenerantie, discipulo inter discrimina perfidorum militum euentus rerum prestolanti genetricem pie precepit tuendam, ut non inconuenienter carmine rhythmico dici queat:

Christus passus patibulo:
Atque leti latibulo,
uirginem uirgo uirgini
Commendabat tutamini.
Is postmodum labentibus temporum lustris a Domitiano, qui per idem tempus sceptris imperialibus fretus, seua tormentorum supplicia orthodoxe fidei cultoribus irrogabat, extorris in Pathmo relegatus septies uicena et quater [Bodl., uic. atque ter] dena uirginum millia dulcisonis melodie concentibus canticum rude canentia, raptus in oramate exstaseos auscultare et castis obtutibus contemplati meruit, de  quibus dictum est: uirgines enim sunt et sequuntur Agnum quocunque ierit. Ceteri fideles audituri. Ista sancti [Bodl., Isti sancta] modulaturi sunt carmina et cum Agno pariter per angustam ethralis regni gloriam gradituri.

uIII. Nec tamen uirginalem pudicitie gloriam immensis laudibus accumulantes, et ad exemplum rigide conuersationis et ardui formam propositi animos militantium Christo instigantes, immaculata matrimonii contubernia, et legitimum legalis thori connubium  spernendum ducimus. Quod absit a catholica Ecclesiarum fide, presertim cum pro certo nouerimus priscis temporibus patriarchas diuine, sanctionis  precepta coniugii federa seruantes, superne gratos Maiestati exstitisse, et sacrosancti Spiritus carismate refertos future Incarnationis cunabula propheticis presagiorum uocibus uaticinasse, ut est illud: Non auferetur sceptrum de Iuda, et dux de femoribus eius, donec ueniat qui mittendus est et ipse erit exspectatio gentium; et reliqua, quod millena testimoniorum congerie liquido probari et experiri potest. Sed etiam furuo facessante ueteris Instrumenti umbraculo et clare [Bodl., clara] coruscante Euangelii gratia, tantum inter uirginitatis flores et iugalitatis mores distare dicimus, quantum distat oriens ab occasu. Unde quidam catholicorum floridam uirginitatis gloriam explanans de iugalitatis stirpibus oriundam, sub figura tropi, ita eleganter exorsus:  Lego, inquit, de terra aurum, de spina rosam, de concha margaritam.

IX. Non enim splendida meri argenti species turpiter deformatur, quamuis obryzum rutilantis auri metallum preferatur; neque marmoris candidi uenustas detrimentum decoris patitur, cum formosior rubentis gemme pulchritudo predicetur, aut lanea filorum stamina ex glomere et panniculis reuoluta negligenter uilescunt, etiam si bombycinum purpure peplum et serica imperatorum trabea potius fulgescat. Nunquid mala punica cittis granisque rubentibus referta et simplo librorum tegmine contecta contemptibilem nature calumniam perpeti putantur, licet mellifluos palmetis dactylos et mulsum nectaris Nicolaum longe incomparabiliter prestare credamus?  Nequaquam scabre incudis commoditas seu rigida tundentis mallei durities uel rubiginose forcipis ac forficis tenacitas spreta despicitur, quanquam balteus bullifer et diadema regni ac diuersa ornamentorum gloria ex iisdem prefatis ferri instrumentis confecta et fabricata preferatur. Neque teres lunaris globi circulus iacturam proprie pulchritudinis patitur, licet luculentus limpidissimi solis splendor triquadram mundi rotam clarius illustrare credatur. Nunquid profundum putei laticem, aut gelidam cisterne lympham, quam anthlia, hoc est, tota [Bodl., rota] hauritoria exantlamus, parui pendenda putamus, quamuis reciproca purissimi fontis redundantia precellere, et perpes aqueductuum decursus crebris ac celsis arcuum fornicibus in edito sublimatus tubo  cataractisque uorantibus prestare uideantur? Non enim furua uoracis mergule factura confunditur, et atra corporis creatura contemnitur, licet uersicolor pauonis gloria tereti circulorum rotunditate precellat, cuius penne pulchritudo nunc crocea qualitate flauescit, aut purpurea uenustate rubescit, nunc glauco coloris uirore fulgescit, aut flaua auri specie splendescit. Cuius decoris dignitas haud frustra uirginali formule comparata reliqua mundi crepundia contemnit, et phalerata seculi ornamenta parui pendit. Siquidem beatus Augustinus, in libro Ciuitatis Dei, quod pulpa pauonis imputribilis nature sit experimentis se comprobasse testatur. Nam [Bodl., Num] arborum siluestrium natura, foliorumque infecunda  uiriditas, aut succulentus herbarum terrestrium cauliculus contemnitur, cum purpurei et rubicundi flores ex ipsis lignorum ramusculis exorti, seu uernantis prati olusculis progeniti, pulchrius rubescant et sua ui odoris fragrantia dulcius redoleant, cum constet ex floribus secutura fructuum emolumenta exuberante reditu et multiplici questu mirabiliter maturescere, frondentia uero surculorum folia et spissos palmitum pampinos, cessante librorum succo, miserabiliter marcescere, et torrido aduentante autumni feruore in modum densissime stragis cateruatim cadere? Non, inquam, ita laudande uirginitatis sublimitas quasi precelsa pharus in edito rupis promontorio posita splendescit, ut arcta coniugii [Bodl., castitatis] continentia, qui secundus est  gradus, omnino inferius spreta uilescat, seu legitime iugalitatis fecunditas ob liberorum posteritatem sumpta notabiliter squalescat; nec in comparatione huiuscemodi bonum dehonestari uideo, sed quod melius est propensius laudari censeo.

X. Et tamen plerumque  immutatis ordinibus, uersa uice contingere solet ut inferioris uite gradus usquequaque paulatim proficiens, superiorem tepide torpentem preoccupet, et acerrime stimulo compunctionis instigatus, dudum superiorem uoti compos uictorem anticipet, et qui existimabatur preterite conuersationis negligentia posterior, deinceps diuine caritatis flamma succensus existat anterior, euangelice reminiscens sententie: Cui multum dimittitur, multum diligit, et qui contempta mundi  blandimenta uelut quisquiliarum peripsema respuens ac carnalis luxus lenocinia refutans, in sancto proposito successor exstiterat, sumpto uiriliter caste conuersationis tirocinio, horrendum gehenne tartarum contremiscens, et eterne uite desiderio flagrans, gratuita Christi gratia fretus, cum sudoris industria efficitur antecessor, quod illis duntaxat in utroque sexu lacrymosis luctuum singultibus lugubriter lamentandum et cum profundo precordiorum suspirio querulosis questibus flebiliter ingemiscendum autumo. Qui, tumido elationis supercilio inflati, de sola carnis integritate gloriantur, dum illi de periculoso seculi naufragio et grassante dire tempestatis turbine, uelut inter Scyllam Sicilie et baratrum uoraginis nauigantes ad portum cenobialis uite festinantes,  licet aliquantulum quassatis cymbe compagibus, Christo gubernante, feliciter peruenerunt. Isti uero, cum integris anime ratibus et salua incontaminati corporis lintre, sine discrimine scopulorum sancte conuersationis habitum petentes, tanto minus lamentorum fletibus incumbere gestiunt et lacrymarum imbribus uultum rigare contendunt, quanto se nullis neuorum maculis deformatos, nullo secularis scorie atramento fedatos fuisse confidunt. Illi eo magis roscidis oculorum fontibus et palpebris stillantibus mestam faciem humectare iugiter non desinunt, quo se quedam uetita et legis austeritate interdicta ex mundi consortio illicite perpetrasse meminerunt; isti uero quod se celibes, castos, et ab omni spurcitie sentina funditus immunes, arbitrentur,  fiducia uirginitatis inflati, arroganter intumescunt, et nequaquam crudelissimam superbie balenam ceterarum uirtutum deuoratricem humilitatis circilo declinant

XI. Nam in conflictu octo principalium uitiorum, licet ultima ponatur, tamen, quasi atrox regina, tyrannice potestatis imperium et dominandi monarchiam pre ceteris sibi usurpare dignoscitur, quia sine ancipiti ambiguitatis scrupulo ueraciter credendum est quod prius Lucifer, parasitorum sodalibus uallatus et apostatarum satellitibus glomeratus, in profundum superbie baratrum et tetrum elationis tumide tartarum cassabundus corruisset, quam protoplastus recentis paradisi colonus et totius terrestris creature,  quam teres uertigo celi in modum rotantis fundibali circumgyrat, rudis possessor buccis ambronibus et labris lurconibus uetitam degustans alimoniam, in gastrimargie uoraginem crudeliter cecidisset; quod si angelica supernorum ciuium celsitudo, elationis tantum supercilio turgescens, beato ceterorum contubernio et deifice contemplationis participio priuabatur, quanto magis gracillima mortalium fragilitas, si de propriis meritorum emolumentis ut inflata uesica intumuerit, et de uirginali castimonia decerpere quasi speciali sanctimonia rumusculos gingiuis ceperit, a celestis sponsi triclinio infeliciter fraudabitur? Idcirco uirginibus Christi et tirunculis Ecclesie contra horrendam superbie bestiam simulque contra has uirulentorum septenas uitiorum  belluas, que rabidis molaribus et uenenosis gingiuis, inermes quosque ac uirginitatis lorica spoliatos pudicitieque parma exutos atrociter discerpere nituntur, lacertosis uiribus dimicandum est, et quasi aduersus ferocissimas barbarorum legiones, que manipulatim tironum Christi testudinem strofose fraudis balista quatere non cessant, spiritualis armature spiculis et ferratis uirtutum uenabulis nauiter certandum [Bodl., certandum est], ac nullatenus timidorum more militum horrorem belli et classice salpite [Bodl., salpiste] muliebriter metuentium, seuissimis hostibus scapularum terga pro scutorum umbonibus segniter prebeamus. Quin potius cenobialis militie pugiles frontem uexillo crucis armatam audacter emulorum agminibus offerentes, et armorum instrumenta bellica,  que pugnator egregius enumerat, hoc est, diuini macheram uerbi et loricam fidei inextricabilem, cum tuta pelta protecti contra spiritualium nequitiarum mille nocendi artes pertinaciter portantes, a Christo remuneratore nostro debitum uictorie triumphum percepturi, in supernis sedibus et celesti gloria gratulabundi feliciter tunc tripudiabimus, si nunc aduersus principatus Leuiathan et potestates tenebrarum mundique rectores, ceu bellatores dominici pertinaciter pertinacibus repugnantes, in fronte duelli fortiter dimicemus.

XII. Primitus, ut dixi, principalium bis quaternos uitiorum duces, quibus Cerethi criminum et Pelethi facinorum cum horrendo belli apparatu mancipantur, diuino freti suffragio, uincere laboremus, qui  contra tironum Christi cateruas et bellicosas uirginum cohortes truculentis inimicorum exercitibus cum innumera stropharum phalarica et densis deceptionum telis infatigabiliter certare non cessant, quamuis sepe, patrocinium Christo prestante suorumque phalanges militum cum predestinate palma uictorie cohortante, turpiter terga fugacia uertant. Sed, proh dolor! non est tuta indepte pacis prosperitas, neque acquisitorum secura triumphorum felicitas, aut inflexibile et diuturnum fallentis fortune tropeum. Nam hostes qui putabantur usque ad internecionem suprema strage truciter obtruncati, et optatis euentuum successibus feliciter superati, denuo uersa uice, uictores ad importunum prelium prouocant, arma  cruenta capessunt, bellum horrendum instaurant, rediuiua certamina uoti compotibus instruunt. Quamobrem primo importunus gastrimargie draco, qui pestiferum preuaricationis uirus rudibus florulente telluris colonis de uenenosa fauce lethaliter euomuit, frugalitatis abstinentia explodatur; ad extremum uero truculentus superbie natrix, qui beatam celi familiam et alme ciuitatis municipes lugubriter conturbauit, de latebrosis anime nostre recessibus et clandestinis precordiorum latibulis eliminatus, procul diuino terrore traditur [Bodl., trudatur]. Quemadmodum Hebreorum phalanx duodecies quinquagenis expeditionum millibus, et peditum turmis procedens, auido Pharaonis exercitu Rubri maris gurgitibus submerso, et profundis pelagi flustris suffocato, per  quem gastrimargia figuratur, septem gentes Chananeorum, que septenos uitiorum cuneos typice obumbrant, crebra internecionis strage ambronis orci faucibus tradidit, terramque repromissionis, quandiu Decalogi sanctionibus non refragabatur, duodecim tribubus, sorte territorii dirempta, feliciter incoluit, sicque paterne generationis prosapia per atauos et tritauos future posteritatis nepotibus et pronepotibus legitime hereditatis iure perpetuo possidendam dereliquit.

XIII. Ast uero si uestre sagacitatis peruigil sollicitudo solerter nosse desiderat quante legionum turme predictis spiritualium nequitiarum ducibus et tetris tenebrarum principibus famulentur, quot tyrannici militonum commanipulares humane nature  nocituri subsequantur, quot sceleratorum satellites ad impugnandam nostrorum aciem conspirati et fidei propugnacula subruenda manipulatim conglomerent; et quomodo eiusdem nefande militie tam calones, et clientes cum lixarum cetibus ad inferiorem gradum pertinentes, quam satrape et proceres flagitiosum sibi eorumdem spirituum tribunatum uindicantes, certis uocabulorum proprietatibus nominatim nuncupentur, qui profanos Allophylorum exercitus in centuriis et millibus aduersum Isrelitas in uertice montis Gelbe conglobatos instanter hortantur ad bellum, id est, inuisorum horrenda uitiorum agmina, que contra catholicam Ecclesie parochiam, cum ducibus sibi prelatis, gregatim ingruere moliuntur, uenenatisque piaculorum spiculis, et dira  facinorum framea, non solum segnes sauciant, uerum emeritos Christi milites interdum uirulento castitatis uulnere lethaliter [Bodl., et lethali toxa] prosternunt, ut non immerito intellectualis Dauid, quid [Bodl., qui] est flos uirgulti de radice Iesse descendens, populis Ecclesie uitiorum strage cateruatim cadentibus, carmen funebre et canticum lamentabile, quod epithrenion, et epitaphion uocatur, compatientis affectu lugubriter componat; hec inquam, si uestra curiose sollicitudinis solertia plenius animaduerti maluerit, non modo X collationes Patrum a Cassiano Massiliensis parochie archimandrita peculiariter dictandi facundia predito digeste patenter propalabunt, uerum etiam Gregorius sedis apostolice  presul, a quo rudimenta fidei et baptismi sacramenta suscepimus, in libris Moralium XXX per allegoriam luce clarius elimauit. Sed nos de flagitiosis uIII uitiorum radicibus, unde reliquorum perniciosa facinorum fruteta uelut spissa uirgultorum uimina lentis frondibus succrescunt, ea potissimum causa disceptare et disputare cegit, quod nonnulli, edito uirginitatis fastigio sublimati, et publice [Bodl., pudice] conuersationis arcibus exaltati, secundum castitatis gradum, ac si contemptibilem sibique longe disparem arbitrantes, ceterorum preconia se incomparabiliter transcendere confidunt, illud quodammodo oblitterantes et post tergum ponentes: Omnis qui se exaltat humiliabitur, et qui se humiliat exaltabitur. Si enim nobis incontaminata Marie uirginitas  incarnatum Dei uerbum celesti puerperio peperit, tamen, emenso unius heddomadis curriculo, Anna filia Phanuel prophetissa eumdem Redemptorem sacrosancti Spiritus presagio uaticinabatur. Et ideo uterque gradus in diuine natiuitatis exordio uirginibus et uiduis consecratus clarescit, quatenus centene frugis copia ubertim locupletatus nequaquam sexagenis manipulorum fasciculis ditatum iactanter parui pendere presumat, ne occasio corporee uirginitatis uulnus in mente gignat elationis, aut remedium sospitatis fomitem nutriat perditionis. Deflenda namque est calamitas, si alma humilitatis materia, qua reliquarum incrementa uirtutum salubriter conseruantur, sancte uirginitati retinaculum superbie aut tendiculum [Bodl., retiaculum . . . tenticulum]  elationis connectat, et si theriaca uel antidota que lethiferum uirus auferre solent, immutatis ordinibus, detrimenta salutis existant.

XIu. E contrario autem nonnulli beate uite emulatores, qui ab ipso nascentis infantie rudimento in summo uirginitatis proposito infatigabiliter perseuerare non desistunt, et sine aliquo puritatis offendiculo indisrupta pudicitie repagula fine tenus feliciter seruare contendunt, et tamen ita diuine dilectionis stimulo compunguntur, et scintillante superni ardoris facula inflammantur, ut quotidie de mundi calamitate translati e corporis ergastulo emigrare inhianter gestiant, et ad celestem paradisi patriam se quantocius properare frugalitatis parcimonia prodant. Dum furtiuis psalmodie cantibus et falsis lacrymarum  fontibus ardens mentis desiderium dissimulare nequeant, ac per crebra compunctionis suspiria imis precordiorum ilibus prolata grauiter ingemiscant. Sicque theorice uite oblectamento suauiter satiantur, et nectareo contemplatiue dulcedinis edulio saginantur, ut nullus in practice conuersationis studio, quam actualem uocitamus, etiam commissa fletibus diluens normam uite equiparare ualeat. His igitur talibus, qui in [Bodl. om. in] huiuscemodi uirtutum supplemento et morum sanctitate uirginitatis gloriam accumulare noscuntur, cedit omnis continentium eminens magnitudo, cedit omnis coniugatorum sublimis celsitudo.

Xu. Quamobrem nullus hanc solam puritatis pre  rogatiuam sine ceterarum adiumento uirtutum sufficere sibi ad capessendam plene perfectionem confidat, et quasi hac tantum seruata absque reliquorum conflictu uitiorum feriatus et securus existat. Quinimo ne singularis generose uirginitatis nobilitas etiam minus compta uilescat, residuo preceptorum legalium suffragio fulciatur, et multimoda mandatorum uarietate decenter decoretur; ut iuxta Psalmographi sententiam quasi regina a dextris diuine Maiestatis in uestitu deaurato radians, et circumamicta meritorum uarietate resplendens, supernis comitata cohortibus iugiter assistere et inseparabili angelice sodalitatis collegio perfrui feliciter mereatur. Alioquin incompta uirginitatis industria sine reliquarum adminiculo uirtutum non opulenta ecclesiastice  segetis ubertate cum centenis meritorum manipulis ditabitur, sed infructuosa et infecunda sterilitate marcescens cum fatuis uirginibus exstinctas lampadas gestantibus multabitur. Siquidem cortinarum siue stragularum textura, nisi pannicule purpureis, imo diuersis colorum uarietatibus fucate inter densa filorum stamina ultro citroque decurrant, et arte plumaria omne textrinum opus diuersis imaginum toraciclis perornent, sed uniformi coloris fuco sigillatim confecta fuerit, liquet profecto quod nec oculorum obtutibus iucunda, nec ornamentorum pulcherrime uenustati formosa uidebitur. Nam et cortine ueteris delubri non simplici et singulari tincture genere splenduisse leguntur, sed ex auro, hyacintho, purpura, bis tincto cocco, siue uermiculo  cum bysso retorto, dispari murice fulsisse describuntur. Sed quid de fucorum muricibus subtiliter comminiscimur? en ipsius auri obryza lamina, quod cetera argenti et electri stannique metalla precellit, sine topacio et carbunculo, et rubicunda gemmarum gloria uel succini dracontia quodammodo uilescere uidebitur. Has uero distinctas colorum uarietates, et metallorum species pro augendis et amplificandis pudicitie meritis assumptas per allegorie regulam rimamini, et mysticis Patrum explanationibus per typicum tropologie scrutinium scrutamini.

XuI. Igitur uera et non friuola delicate uirginitatis gloria, uera et non falsa humilitatis cautela tutetur, et quasi tenerrima nobilis infantie lasciuia duro discipline pedagogio refrenetur, quia incassum de  sola pudicitia mens extollitur, que et [Bodl. om. et] elationis iaculo uulneratur, et frustra spiritus de integritatis gratia gratatur [Bodl., gratulatur], si tumentis arrogantie spiculo sauciatur. Denique plerumque, ut experti sumus, castitatis conscientia elationis pulsatur , et unde se adepte sanctitatis merito prestantiorem ceteris in Ecclesia fidelibus opinatur, inde debito recompensationis emolumento fraudabitur, et laboriosi certaminis palma priuabitur. Non enim omnes bis quinas uirginum cateruas celestis sponsi thalamo recipiendas et pari tripudio in celesti gloria gratulabundas euangelicus sermo spopondit, sed illas tantum que, coruscis pudicitie lampadibus et lychnis oleo castimonie conflagrantibus  sponsalia seruantes decreta, superno repedanti sponso feliciter occurrere merebuntur. Qua de re opere pretium uidetur ut prius nequitie gramina et elationis fruteta funditus euellantur, et uberrima arboris malifere plantaria florenti fronde fecundentur. Quatenus, exstirpatis uitiorum fomitibus et erutis passionum radicibus, fructiferos uirtutum surculos pastinare Christo plantante possimus. Ergo nequaquam carnalis integritas comprobatur, nisi consors spiritualis castimonia comitetur. Unde uas electionis: Ut sit, inquit, sancta corpore et spiritu. En apostolicis manifestatur uocibus quod sola carnalis pudicitie immunitas celestis regni claustra reserare nequeat, et solitaria nequaquam paradisi ualuam recludere ualeat, quem cherubin romphea  uersatili et flammifera conclusisse recapitulatio Geneseos originaliter declarat, nisi utrinque duplex sanctimonia concorditer candescat. Unde idem, Macero, inquit, corpus meum, et in seruitutem redigo, uidelicet ne caro contra spiritum tyrannica potestate contumaciter insolescat, et, proteruo libertatis fastu intumescens, legitime seruitutis iugo subdere colla contemnat. Ergo pura incontaminate uirginitatis perseuerantia Deo mancipatur indefessa cogitationis instantia, et e diuerso effrenate iugalitatis libertas efficitur secure immunitatis captiua paupertas.

XuII. Hanc bipartitam uite qualitatem hoc modo egregius predicator dirimit: Diuisa est, inquit, mulier et uirgo: innupla cogitat que sunt Domini, quomodo placeat Deo; nam que nupta est cogitat que  sunt mundi, ut placeat uiro. Reuera grande constat interuallum et larga spatiose intercapedinis differentia, inter diuine dilectionis munificentiam et infimi amoris diligentiam: una se angelice castitatis comitem fore gratulatur, altera se maritalis lasciuie fomitem letatur. Ista collum lunulis et lacertos dextralibus ornari ac gemmiferis digitorum annulis comi concupiscit; illa pulcherrimo fulgentis pudicitie cultu splendescere, et auratis uirtutum monilibus rutilare, simulque candidis meritorum margaritis decorari, desiderat. Ista tortis cincinnorum crinibus calamistro crispantibus delicate componi et rubro coloris stibio genas ac mandibulas suatim fucare satagit; illa inculta criniculorum cesarie et negligenter squalente capillatura cum palma uirginitatis coronam  glorie in capite proferet. Ista stolidis ornamentorum pompis infruticans, ad instar illius mulieris aureo calice prostibuli poculum letiferum propinantis, quam Apocalypsis super bestiam sedisse describit, composita, pulchrum pariter et perniciosum cernentibus spectaculum prestat; illa caste conuersationis documenta et supernorum ciuium exempla emulari cupientibus monstrare non cessat.

XuIII. Igitur futura angelice uite celsitudo ab illese uirginitatis sectatoribus ac sectatricibus iucundum Deo in uase fictili thesaurum gestantibus iam quodammodo uiolenter anticipatur, licet ultroneis affectibus sponte preoccupetur, quia Regnum celorum uim patitur et uiolenti rapiunt illud. Liquet  nempe quod arctissima sit uiolentia et difficillima rerum conditio, ut homo quem materna fecunditas genuina natiuitatis matrice in mundum edidit, spretis nature legibus, indiuiduus angelice castitatis comes existere cogatur, et antequam suprema resurrectionis gloria horrende mortis imperium in tetra tartara trudat, et incorruptibile [Bodl., corruptibile] hoc induat incorruptionem, mirum in modum terreni celibes superni celites fieri compelluntur; unde Dominus noster factiosam pharisaice tentationis calumniam uere responsionis argumento confutans explodit: In resurrectione, inquiens, non nubent neque nubentur, sed erunt sicut angeli in celo. O preclara uirginitatis gratia, que uelut rosa senticosis exorta surculis purpureo flore rubescit, et nunquam defectu  dire mortalitatis marcescit, et licet moribunde carnis fessa fragilitas fatiscat, et propinquante fati termino cernua curuaque uetustate senescat, hec sola in modum iucunde pubertatis usquequaque uirescit et iugiter adolescit! De uirginibus, inquit Apostolus, preceptum Domini non habeo, ut potioris sit meriti munus quod libero spontanee uoluntatis arbitrio offertur, quam quod uiolenti precepti rigido imperio complendum iubetur. Olim cum triquadra mundi latitudo nondum fecunde sobolis prosapia repleretur, diuina taliter sanxerunt edicta: Crescite et multiplicamini et replete terram. Nunc uero eiusdem regis decreta pro temporum qualitate mutantur, et aliter legem promulgare putatur [Bodl., putantur]: Qui potest capere, inquit, capiat. Hec quidem  humane fragilitatis prescius, non rigido precepti stimulo, sed clementi suggestionis consilio suadere uidetur, ut singuli quique, libero uoluntatis examini dediti et electionis arbitrio prediti, facultatem uirium experiri queant, qualitatemque proprie uirtutis indagantes, longanimem patientie laborem tolerare studeant; cuius muneris beata possessio cum proprie uirtutis industria specialiter a Christo importunis precibus impetratur, ipso attestante: Non omnes capiunt uerbum istud, sed quibus datum est. Ergo cum diuina indulgentia concordat humana diligentia; et in id quod fideli prece instanter poscimus, congruis quoque operum effectibus concurramus. Deinceps a uero agonotheta cursum certaminis contemplante fidenter patientie palmam  prestolante [Bodl., prestolantes], quam procul dubio finito agonis tempore tunc percipere merebitur, qui nunc pro uirginitate seruanda nequaquam lassescere uidebitur, ut, deuictis emulorum hostibus, dulcem melodiam hymnista modulaturus proclamet et apostolice iubilationis tripudio carmen triumphale gratulabundus decantet: Bonum certamen certaui, cursum consummaui, fidem seruaui. De cetero, reposita est corona iustitie, quam reddet mihi Dominus in illa die iustus iudex.

XIX. Porro tripartitam humani generis distantiam orthodoxe fidei cultricem catholica recipit Ecclesia, sicut in quodam uolumine angelica relatione refertur, quomodo uirginitas, castitas, iugalitas tripartitis  gradibus separatim differant, que sicut trifaria disparis uite qualitate singillatim sequestrantur, ita discretis meritorum ordinibus tripliciter dirimuntur, Angelo hoc modo alternatim distinguente: Ut sit uirginitas aurum, castitas argentum, iugalitas eramentum. Ut sit uirginitas diuitie, castitas mediocritas, iugalitas paupertas. Ut sit uirginitas pax, castitas redemptio, iugalitas captiuitas. Ut sit uirginitas sol, castitas luna, iugalitas tenebre. Ut sit uirginitas dies, castitas aurora, iugalitas nox. Ut sit uirginitas regina, castitas domina, iugalitas ancilla. Ut sit uirginitas patria, castitas portus, iugalitas pelagus. Ut sit uirginitas homo, castitas semiuiuus, iugalitas corpus. Ut sit uirginitas purpura, castitas rediuiua, iugalitas lana. Omnia hec non sunt extra palatium regis, sed aliter  sedet in carruca prefecture dignitas, aliter mulionum uilitas, aliter qui pedibus continet mulas, et tamen sub uno imperatore militare noscuntur, etc. Cuius differentie argumento coniici et colligi datur, quod uirginitas sit que ab omni spurcitia carnali illibata spontaneo celibatus affectu pudica perseuerat; castitas uero, que pactis sponsalibus sortita matrimonii commercia regni celestis causa contempsit, iugalitas que ad propagandum posteritatis sobolem, et liberorum procreandorum gratia licitis connubii nexibus nodatur. His igitur tribus graduum ordinibus, quibus credentium multitudo in catholica florens Ecclesia discernitur, euangelicum paradigma centesimum sexagesimum et tricesimum fructum iuxta meritorum mercimoniam spopondit, licet quidam  centesimi fructus manipulos euangelicis noualibus ubertim pullulantes et granigera spicarum glumula germinantes martyribus sacrum pro Christiane confessionis titulo cruorem ritu riui rorantis deputare soleant. Sed ne fortem [Bodl., forte] proprie disputationis uerbosa garrulitas aut garrula uerbositas firmo Scripturarum fulcimento carens a quolibet criminetur, purpureos pudicitie flores ex sacrorum uoluminum prato decerpens pulcherrimam uirginitatis coronam Christo fauente contexere nitar.

XX. Elias uates, uirginitatis gratia decoratus et spiritu afflatus prophetico, celi claustra et nimborum obstacula precibus patefecit, geminosque militum pentecontarcos celestis foci fulmine flagrantes,  et supernis arsuros incendiis crudeli flamma combustos, extorruit, qui et deinceps, ut peta heroico hexametro refert,

Aurea flammigeris euectus in astra quadrigis
Sidereum penetrauit iter, curruque corusco;
et infra humani metam non contigit eui sublatus in celum, in quadam secreti climatis regione diuturna membrorum uegetatione uitaliter degens, hactenus generali mortis debito caruisse dignoscitur, quam cuncti uiolentis nature legibus addicti et prime preuaricationis nexibus astricti, quasi ineuitabile uectigal et fiscale tributum pendere coguntur.

Eliseus uero, eiusdem Elie duplo ditatus spiritu et gemina preditus gratia, in cuius exortu aurea quadrupes in Galgalis bombose uocis mugitum reboasse  describitur, significans idololatrie lapsum et simulacrorum ceremonias explodendas, nonne propter pudicitie uirginalis infulam magistri fretus melote inormem Iordanis gurgitem diremit, puberes cum ganniture ludibrio uati insultantes rabidis ursine ferocitatis rictibus tradidit, cadaueri gelide mortis faucibus suffocato, etiam ipse letho sopitus uitalem reddidit spiritum?

En sanctus Ieremias ad exemplum uirginalis materie in propatulo nobis occurrit, qui antequam maternis ederetur partubus, beata predestinatione Domino dicatur et ab ipsa rudi cunabulorum teneritudine uirginitati consecratur, de quo diuina promulgat sententia: Antequam procederes de uulua, sanctificaui te, pulchro uidelicet uirginitatis presagio, is,  inquam, quantum prophetice dignitatis gratia enituerit, fulserit, floruerit, quis urbana uerborum facundia fretus enarrare sufficiat?

XXI. Daniel uero presago nominis uocabulo iudicium Dei, ob indaganda secretorum arcana, ab archangelo sepe uir desideriorum uocitatus, usque supremam fugacis uite clausulam gratissimum spontanee uirginitatis munus uelut fragrantis incensi thimiama parti [Bodl., thymiama patri] spirituum ultroneus obtulisse memoratur. Is denique, nondum clangente euangelica buccina Qui potest capere capiat, immunis tamen ab omni spurcitia carnali et securus ab illecebrarum culludio pudicissimus exstitisse liquido declaratur; cui pro uicissitudine castitatis repensanda pre ceteris mortalibus abdita patescunt  et mysticis sacramentorum operculis clausa celitus reserantur. Quis enim prophetarum uentura uaticinantium, quorum mentes gratuita sacrosancti Flatus gratia inspirans presagis uirtutum muneribus affluenter fecundabat, uberius et manifestius de diuina Incarnatione oraculorum seriem texuisse dignoscitur; decies [Bodl., septies] namque septenis annorum hebdomadibus quo supputationis laterculo numero CCCCXC anni calculantur, saluatrix superni ducis natiuitas prefiguratur. Quique statuam, quaterno metallorum genere fabrefactam, totidem regnorum secula signantem, angulari duorum Testamentorum lapide de collis cacumine, sine uiri uola [Bodl., uolo], hoc est, maritali complexu, absciso  minutatim ac membratim exponit percussam. Arborem quoque spissis uirgultorum ramusculis pullulantem, et fructiferis stipitum uiminibus florentem, cuius immense proceritatis celsitudo polo tenus in altum porrecta subrigitur, congrua interpretationis coniectura explanat, que sub cono sublimi uerticis pennigeras uolucrum turmas prepeti uolatu nimborum obstacula penetrantes, simulque multimodas ferarum naturas quadripedante cursu per orbem lustrantes, sumptuosa pabulorum alimonia ubertim pascebat, donec celesti numine nutabunda crudeliter corrueret, et superne potestatis instrumento lugubriter succisa procumberet, ac per septem [Bodl., octo] annorum circulos luxuriante foliorum uiriditate et maliferis surculorum frondibus fraudaretur,  prophetica relatione digessit; nec non terrificos palme celestis articulos flexis litterarum apicibus in quadrata parietis pagina charaxatis, tyrannici potentatus ruinam et regalis monarchie discrimen portendentes, sub trina uerborum significatione, hoc est, Mene, Techel, Phares, quod interpretatum dicitur, numerauit, pensauit, diuisit, sagaciter exposuisse memoratur.

Ea tempestate etiam tres pueri, auita Hebreorum stirpe progeniti, et in transmigratione Babylonie ad Chaldeos abducti, nequaquam carnalis copule uoluptatibus operam dedisse leguntur, sed in arcto spontanee uirginitatis proposito permansisse memorantur, quamuis importuna Iudeorum garrulitas friuola falsitatis deliramenta confingat, asserens nequaquam eosdem puberes, aut prefatum collegam externe  peregrinationis participem, ultroneos castitatis celibes, sed inuitos spadones exstitisse, qui secundo eunuchorum gradui euangelica ueritatis astipulatione deputatur. Hi denique in tantum paterne traditionis regulam et diuine sanctionis censuram seruasse describuntur, ut etiam ad obtinendam integritatis et continentie gloriam, opulentas regalium ferculorum delicias et principalis alimonie pulmentum in tenerrima pubertate contempserint; uilibus tantum leguminibus uitam sustentare contenti, lasciuam iuuentutis petulantiam refrenarunt. Quamobrem enorme Chaldaici regnatoris simulacrum, quod Colossi sublimitatem centenis ac septenis pedibus in alto porrectam bis tricena cubitorum proceritate uincebat, licet horrendus salpicum clangor increpuerit,  et musica sambucorum harmonia persultans insonuerit, simulque flammiuoma camini incendia naptarum fomite sarmentorumque nutrimine succensa terribiliter torruerint, flexis poplitibus suspicere refragabantur, et pro inflexibili rigide mentis constantia, angelico fulti suffragio, ambustas malleoli machinas crepitantesque clibani globos fide inuicta uicerunt.

XXII. Sed quid in ueteribus uiris, quibus prisce legis licentia nuptiales thalamorum copulas pro nepotum prosapia et posterorum progenie propaganda clementer indulsit, thesaurum uirginitatis ex amussi inquirentes, uelut apes de diuersis pratorum floribus flauentium fauorum machinas tenaci glutine sarcientes,  morarum uincula nectimus et otia temporum terimus? Cum etiam in rudibus et neotericis catholice fidei sectatoribus, postquam latebrosa prioris Instrumenti latibula funditus euanuerunt, et limpida sequentis Testamenti luminaria per gratiam euangelice predicationis crasse noctis caliginem illustrantia in triquadro terrarum ambitu diffusius spargerentur, innumera beate uirginitatis exempla adfatim exuberent et ubertim subpeditent, e quibus hec paucula, que ad memoriam uenerant, carptim et cursim congessimus, quo facilius cunctis uotiuum integritatis munus mercantibus in propatulo patenter clarescat, quibus auctoribus edita pudicitie proceritas, uelut prestantissimus omnium uirtutum pharus, seu quadrati rotundus obolisci globus, ad tantum perfectionis  fastigium et diuine contemplationis culmen in altum surrexit, ut merito sextum euangelice beatitudinis gradum consequi credatur, de quo euangelista tropicus florentis paradisi latex, quem Ezechiel uultu declarat humano, ita congruenter astipulatur: Beati mundo corde, quoniam ipsi Deum uidebunt. O quam limpida uirginalis pudicitie pupilla coruscat! O quam splendida pie castitatis acies illustrat, quas nec carnalis caligo illecebre obtundit, nec spinee obscenitatis glaucoma suffundit, quo plerumque  etiam perfectorum palpebre grauiter grossescunt, et qui putabantur pudicitia prediti, dum sepe humanum fallitur iudicium, quasi scotomaticorum lumina tetris tenebris obturantur. De qua fetida impuritatis sentina animarum liburnicas  lugubriter submergente ueraciter immunes fore creduntur qui gloriosa non ficte puritatis palma perfecte potiuntur, et dum caterua caste uexillationis uictricia uexilla uehentes, per portas celestis Hierosolyme gregatim gradituri ante angelicum celestis theatri consessum et terribile tribunal Iudicis singulorum facta iusta discretionis lance librantis, uirginalis triumphi tropeum et illesa [Bodl., illese] castitatis labara leti gestabunt.

XXIII. Ioannes sacer, materna nondum editus matrice, propheta ueteris Instrumenti meta, et prima rudi duntaxat regnante gratia asperrima [Bodl., asperrime] penitudinis lima uox uerbi salebrosos complanans anfractus, preco regis saluberrimum Christi deuulgans aduentum, superne prolis paranymphus,  primitiue dispensans Ecclesie rudimentum, nonne pro integritate castimonie totius castitatis auctorem polo patente uoce per ethera tonante Spiritu in simulacro alitis descendente, Iordanis gurgite tinctum mundus mundum, et uirgo uirginem baptizasse describitur; quique torrido castitatis ardore flagrans, uetitos regalis thori hymeneos compescens, olidarumque polluta nuptiarum contubernia aporians, asperrime inuectionis seueritate cercuit, et huius rei gratia putidos ergastuli squalores libenter laturus, purpureo carnis cruore rubris fibrarum riuulis decurso sacram Redemptoris passionem mysticis presagminibus portendit.

Ioannes quadripertite scriptor historie, et uerax  euangelice relationis tetrarcha, quem Saluator unica mundi redemptio et conseruande castitatis alma prefiguratio, propter uirginalis pudicitie gloriam, inter ceteros peculiariter pio diligebat affectu, miris uirtutum signis per totum orbem claruit. Etenim uimina uirgultorum siluestria e frondosis nemoribus allata mutauit in obryzum flauentis auri metallum. Teretes quoque scopulorum glareas et rotundos scrupeorum lapillulos de arenosis littorum sablonibus adductos contra creature ritum in rubicundas gemmarum congeries, superna fretus potestate, facillime conuertit. Nec non dispersa gemmarum fragmina, que decepta Germanorum simplicitas, secundum stolidissimi sophiste monita, ad spectaculum uulgi minutatim in frusta fricabat, in  pristinum reformauit statum, sed etiam matronam, quam suprema sors gemina mortis multauerat urna, turbis pauperculorum subnixa prece poscentibus, quos sumptuosa erogate stipis alimonia sustentabat, oratione sequestra, de lethifero sopore suscitauit; cumque furibunda paganorum ferocitate crudeliter cogeretur ut mortiferum poculi haustum, in quo dirorum uirulentus graminum succus simulque truculenta regulorum et aspidum uenena ad que quadrupedis robete [Bodl., atque q. rubete] et spalangii pestifera confectio humane nature nocitura habebatur, potando consumeret, premisso Christi labaro, tutus et Christi uexillo armatus, nec uenenata draconum detrimenta tremebundus extimuit, nec horrida mortis discrimina pallidus expauit. Gemina quoque  defunctorum cadauera, quos lethale uirus crudeli mortis exitio perniciter prostrauerat, in pristinum uite statum restituit, et sic in castitate florens usque cygneam uetule senectutis caniciem feliciter permansit. Nonnulli uero eumdem non generali morte defunctum, sed speciali somno soporatum, in sarcophago uitaliter quiescere contendunt, pro eo quod Saluator dixerit: Sic eum uolo manere donec ueniam, presertim cum de sepulcri tumba puluis ebulliat, et quasi reciproco spirantis flatu in superficie antri sensim scaturiat.

Didymus quondam dominice resurrectionis incredulus negator, sed uisis uulnerum cicatricibus credulus predicator, qui Ee tripertitas Indie prouincias sereno euangelice predicationis lumine illustrauit,  et exsecranda sacellorum lustramenta et inepta pontificum flaminia funditus euacuauit, cum pudicos thalami consortes instruens, de uirginitatis laudibus loqueretur: Habetis, inquit, integritatem, que est omnium regina uirtutum, et fructus perpetue uirginitatis. uirginitas soror est angelorum et omnium bonorum possessio; uirginitas uictoria libidinum, tropeum fidei, uictoria de inimicis, et uite eterne securitas. En apostolice clangor buccine, uelut tonitruali fragore concrepans, deuotas uirginum mentes ad integritatis cultum cohortatur, dum eam immensis rumorum laudibus prosequitur.

XXIu. Paulus, dudum Saulus, uas electionis, typicus Beniamin crepusculo deuorans predas, uesperi dirimens manubias; qui pythonissam necromantie spiritu  falsitatis friuola uaticinantem et ob hoc sumptuosas procerum opulentias affluenter cumulantem, gazasque questuum deliciosas adfatim locupletantem, mute taciturnitatis ualuam labris procacibus opponere imperio terrente cegit; quique  quater senas in fundo maris profundo sospes transegit horas, atque quinquies quadragenas acerrimo crudelitatis tormento una minus accepit; nonne ob pure integritatis prerogatiuam, tertium polum peragrans, supernorum ciuium arcana castis obtutibus contemplatur, et celestis militie abstrusa ineffabili rerum relatu rimatur, licet Reuelatio, quam dicunt Pauli, in naue aurea florentis paradisi delicias eumdem adisse garriat. Sed fas diuinum uetat catholice  fidei sequipedas plus quidpiam quam canonice ueritatis censura promulgat credere, et cetera apocryphorum deliramenta uelut horrisona uerborum tonitrua penitus abdicare et procul eliminare, orthodoxorum Patrum scita scriptis decretalibus sanxerunt.

Lucas presago uituli simulacro ab Ezechiele designatus, et tertius euangelice predicationis historiographus, qui, apud Antiochiam medicinale cataplasma proclirans, primo purulentas corporum ualetudines et egrotas uiscerum fibras, ac deinde spiritales animarum incommoditates, torrido dogmatum cauterio, seu diuini uerbi phlebotomo, salubriter sanabat, usque septuagenarium ac quartum etatis annum illibate castitatis comes pudicissimus mansisse memoratur. Igitur cum generale mortis nature [Bodl., mature]  debitum suprema sorte persoluerit, Constantino orbis gubernante monarchiam, ossa illius ad tutelam regni Romani Constantinopolim translata leguntur.

XXu. Clemens, celestis clauicularii primus successor et secundus Romane Ecclesie dispensator , quod celibatus castimoniam, etiam antequam salutifero lauacri baptisterio mersus ab originali piaculo purgaretur, medullitus dilexerit, ipse propriis litterarum apicibus propalat, dicens: Ego Clemens, in urbe Roma natus, a prima etate pudicitie studium gessi. Ergo si quid prestantissimum esse constat in cunctis uirtutum gradibus et mortalium nature difficillimum nondum regeneratus sibi usurpans tantopere taxauerat, quanto  magis credere fas est, ut post accepta fidei rudimenta, spreto gentilium ritu, dum per prouincias Petrum sequeretur, diuini uerbi semina serentem et propagines euangelice uitis credentium scrobibus pastinantem, atque Simonice lethiferas necromancie labruscas radicitus exstirpantem, plenius ac perfectius conseruauerit, qui deinceps itinerarium Petri decem uoluminibus digestum luce clarius elimauit, Rufino in Latinum ex Grecorum bibliothecis uertente!

Syluester, qui apud Romam pontificalis cathedre suscepit sacerdotium, per omnes Europe prouincias et florentis Ausonie parochias, quam glaciales Alpium saltus preruptis scopulorum cautibus cingunt, signis miraculorum crebrescentibus claruit, siquidem incontaminata corporis pudicitia fretus, et iugi abstinentie  parcimonia preditus, ad lethiferum Rome draconem in clandestino crypte speleo latitantem, qui uirulentis faucibus et pestifero spiritus anhelitu ethera corrumpens miserum populum atrociter uexabat, per centenos latebrarum gradus introrsum descendisse fertur, et eamdem mire magnitudinis bestiam, cui paganorum decepta gentilitas ad sedandam furoris uesaniam fanatice lustrationis spurcalia thurificabat, inextricabili collario constrictam perpetue ultionis animaduersione perenniter multauit, et Romam fallacis idololatrie cultricem a funesto uictimarum ritu euangelicis assertionibus et signis pariter coruscantibus correxit. Illud etiam non omittendum reor, in quo precipuum conseruate castitatis  documentum declaratur, uidelicet quod imperatoris Constantini diuturna ualetudo et elephantinosa corporis incommoditas, accepto baptismatis sacramento, statim ab eodem salubriter dicto citius curaretur, et tam interioris hominis gestus quam exterioris estus per celeste cataplasma duplici medicamine sine tricarum obstaculo sanaretur. Preterea [Bodl., Propterea] absurdum fore suspicabar, si celeberrimum illud spectaculi genus per totos mundi cardines uulgatum taciturnitatis silentio oppilatum uilesceret, et a nostris litterarum apicibus intactum delitesceret, in quo triumphantis Christi uictoria et Syluestri certantis castimonia gemine laudis preconio crebrescunt. Nam Constantino orbem gubernante, ad synodale concilium populis cateruatim confluentibus,  duodenos Iudeorum preceptores et Phariseorum rabbites dira disputationum spicula contra Christi tironem truciter torquentes, diuino confisus clypeo confutat. Idem quoque presul somnium Constantini, rerum latentium presagia portendens, mira sagacitate prudenter patefecit. Siquidem imperator, in ciuitate que Byzantium uocabatur, cum membra sopori dedisset, et debitum nature solueret, apparuit ei in uisione nocturna quedam anicula satis decrepita, etiam pene mortua, quam imperante Syluestro suscitare orando iubetur. Orante autem Constantino, illa anicula surrexit, et facta est iuuencula pulcherrima, uelut rubicundo uenuste pubertatis flore pubescens; que cum casta contemplatione regalibus placuisset obtutibus, induit eam chlamydem suam, et diadema  auro obryzo gemmisque purpureis ornatum posuit super caput eius. Helena autem mater eius dicebat ei: Hec tua erit, et non morietur, nisi in fine mundi. Igitur expergefactus imperator futurarum ignorantia rerum acriter arctatur, donec per simplam hebdomadis intercapedinem corpore frugalitatis parcimonia macilento rursus in soporem soluitur, cui uir uite uenerabilis Syluester septima die ieiunii sui adest, iterum ei in uisione dicens: Anus decrepita, hoc est ciuitas in qua tu moraris, nomine Byzantium, cuius muri iam pre uetustate consumpti sunt, et pene omnia menia eius corruerunt. Ascende itaque illum equum tuum in quo baptizatus in albis sedisti in urbe Roma, et apostolorum et martyrum limina circuisti, et hunc sedens, tene labarum tuum, quod signo  Christi ex auro et gemmis est pictum. Hoc labarum tenens in dextera tua dimitte frenum equi, ut quo eum duxerit angelus Dei, illuc eat. Tu autem fixum cuspidem labari in terra sic trahe eum, ut semitam faciat transitus sui, per quam semitam exstrui facies muros; et hanc ueteranam ciuitatem et pene mortuam in iuuenculam suscitabis, et tui nominis uocabulo nominabis, ita ut reginam illam facias omnium urbium. Erit enim in ea nomen Domini Iesu Christi magnificum, et erunt in ea templa Dei ad honorem omnium sanctorum constructa, et filii tui post te et filii filiorum tuorum regnabunt in ea. Euigilans autem Constantinus statim ad ecclesiam perrexit, indicansque episcopo ciuitatis uiro sancto nomine Sisinnio  somnium quod prius uiderat, et offerens Deo munera, et communicans sacramentum dominicum, ascendit equum, et perrexit quo eum duxit angelus Domini, atque per semitas labari fundamenta creuerunt. Appellata est autem ciuitas Constantini, quod Greco sermone interpretatur Constantinopolis, usque in hodiernum diem. Igitur Syluester, transacto pontificatus officio, et consummato uite curriculo, cum palma uirginitatis scalam Iacob scandens angelorum cetibus admiscetur, et beato supernorum consortio feliciter perfruitur.

XXuI. Ambrosium uero superni nectaris ambrosia redolentem sub taciturnitatis uelamento delitescere non patiar, cuius mellifluam dogmatum dulcedinem et pure uirginitatis prerogatiuam pulchra presagia  portendebant. Siquidem infantulus cum in cunis supinus quiesceret, ex improuiso examen apum ora labraque sine periculo pausantis compleuit, qui ingrediendi et egrediendi per tenera pueruli labra certatim uices frequentabant. Ac demum genitore Ambrosio euentum rei prestolante, et uerne, que altrix infantis fuerat, ne abigerentur imperante, supernis celi ciimatibus per ethera auolantes cateruatim mortalium uisus aufugiunt. Qualis autem uel quantus idem patriarcha uirtutum gloria et miraculorum signis effulserit, neminem reor expertum, nisi qui gesta conuersationis illius a Paulino uiro uenerabili digesta didicerit.

Nec pudeat Christi celibes strictis pudicitie legibus lasciuam nature petulantiam coarctantes corporeosque  titillationum gestus uelut indomitos bigarum subiugales, ferratis saliuaribus [Bodl., salinaribus] refrenantes, Turonici reminisci pontificis, quem antequam regenerantis gratie uulua parturiret [Bodl., parturiretur] et sacrosancti baptismatis rudimenta cognosceret, in catechumenorum gradu et competentium statu stipem pauperculis porrigentem agapemque egentibus erogantem, cum nocturne membra quieti dedisset, celeste beauit oraculum, quique pro adepta integritatis corona et fausta uirginitatis infula, quam uelut regale diadema ac gemmatas crepundiorum lunulas, indefessis uiribus meta tenus seruare satagebat, miris uirtutum signis effulsisse memoratur. Etenim catechumeni cadauer, quem dira, ut dicunt, fortune ferocitas et parcarum grassatrix non ulli  parcentum atrocitas, imo gelide mortis inclementia regenerantis gratie sacramento priuatum perniciter oppresserat, de porta mortis rediuiuum erexit ad lumina uite. Alios quoque binos crudeli mortis meta multatos et optatis uite manubiis spoliatos de latebroso lethi baratro et trucis tartari tormento uoti compos reduxit ad superos. Procerum frondentis pini stipitem uetitis paganorum ceremoniis deputatum, quamuis obliqua reclinem curuatura crebri accolarum bipennes certatim succiderint [Bodl., succiderent], intrepidus nutabundum aspexit, et fragore horrisono cassabundum contempsit pellaces Anatolii nebulonis prestigias, quas liuidorum fraudulenta emulorum factio mille nocendi artibus  armata ostenso fallacis pepli ludibrio audacter ingerebat, prepollente meritorum gratia, funditus fatescere, et procul ut ridiculosum phantasma euanescere fecit, priscorum delubra paganorum a cementario politissimis compacta petris, rubrisque tegularum imbricibus tecta, mortalium diffidens adminiculo, et angelorum fretus suffragio, quia [Bodl., qui] hastati et scutati famulo Dei presidium laturi uenisse leguntur, solo tenus diruta quassauit, euertit, destruxit.

XXuII. Gregorius, Nazianzene Ecclesie gubernator, apud Athenas  ceteris incomparabiliter eruditus, Basilii in philosophicis dogmatibus  condiscipulus, sicut XI Ecclesiastice liber historie manifestat, cum a rudis infantie teneritudine corporalis illecebre contemptor et zelotypus castitatis amator existeret, pulchre uisionis oromate, somno sopitum clementer solatur, cui propter uirginale pudoris propositum et gymnicum philosophie studium in gemino feminini sexus simulacro castitas et sapientia per soporem apparuisse describuntur. Hoc modo sanctum ad integritatis coronam cohortantes alloquuntur: Altera enim ex nobis sapientia, altera castitas dicitur; et misse sumus a Domino tecum habitare, quia iucundum nobis et satis mundum in corde tuo habitaculum preparasti. Cuius somnii coniectura colligi et his argumentis animaduerti fas est eumdem huiuscemodi meritorum  munificentia preditum, illese puritatis coronam usque ad metam sortis supreme indefessis uiribus usquequaque custodisse, presertim cum de illo cantum [Bodl., cautum] sit: Huius neque uita aliquid probabilius et sanctius, neque eloquentia clarius et illustrius, neque fide purius et rectius, neque scientia plenius et perfectius inueniri potest; quod Ruffinus, mira uerborum urbanitate preditus, in prologo apologetico plenius exposuit: Basilius pontifex et celeberrimus Cappadox, Athenis eque ut prefatus collega rhetoricis sophismatum edoctus disciplinis, qui regularem monastice conuersationis normam reciprocis schedarum sciscitationibus uicaria litterarum relatione respondens luce clarius ad liquidum  digessit, nec non , id est, opera sex dierum, que in Latinum translata leguntur, mira eloquentie disertitudine fretus edidit; is inquam, quod integritatis gratia incorruptus corporaliter floruerit ex ipsius elogio coniecturam capesso, ita prosequentis: Et feminam non cognosco et uirgo non sum; uetus quippe consuetudo peritorum esse fertur concionatorum, qui pro rostris in edito stantes, popularibus cateruis concionantur, ut in diuerse concionis cuneo et dispari sexu, ceu propria ita interdum aliena fruniscantur persona [Bodl., fruriscantur persone], atque attonitis auditoribus ignarisque auscultatoribus arcana mentis ipsorum recludentes, et abstrusa precordiorum reserantes facundi sermonis claue patefaciant. Hoc ergo concionandi  genere prefatus antistes sermocinari creditur, qui nequaquam extrinsecus carnalis tantum pudicitie immunitatem ad promerendas strenue integritatis infulas idoneam fore ratus est, nisi spiritus quoque castimonia cuius imperio indomita corporalis lasciuie petulantia refrenetur. Sicut uernacula ne contumaciter insolescat, matrone nutibus mancipatur, intrinsecus contubernali sodalitate concorditer adherescat. Exstitit quidam pontificali dignitate decoratus merito Felix et nomine, qui cum pro fidei constantia a tortoribus torqueretur, et horrendis carnificum cruciatibus agonizans martyrizaretur, exclamasse fertur: Gratias tibi ago, Christe, LuI annos in seculo uirginitatem meam custodiui.

 XXuIII. Anthonius celestis aratri stiuarius et euangelici sermonis sator, a quo primitus per Aegyptum fertilis cenobiorum seges et fecunda conuersationis occa granigeris germinauit spicis, unde postmodo Memphytica tellus, quam Nilus reciprocis fecundat fluentis, millenos animarum manipulos in fructiferis Ecclesie noualibus pullulantes protulit, quos angelici messores  sequestratis loliorum fasciculis in inexhausta celestis regni horrea cateruatim aduectabunt, nonne propter egregiam anime pudicitiam ineffabili uirtutum gratia preditus, usque supremos terrarum cardines rumore clarus percrebuit, quod plenius de eius uirtute miraculorum  Athanasius, Alexandrinus antistes, simplo uolumine patefecit, Euagrio in Latinum transferente.

Paulus itidem inclytus et Patrum celeberrimus, qui a pellaci genero cece cupidinis phylargirie decepto contra iura nature proditus et publicatus, a primeuo pubertatis tirocinio Memphitice solitudinis deserta penetrans, qua carnalis spurcitie blandimenta fatescunt, et mundani luctus [Bodl., luxus] oblectamenta uilescunt, horrendos belluarum barritus et truculentos leonum fremitus, ardentis fidei defensaculo fretus, intrepidus contempserat, consuta duntaxat palmarum plecta, et pro dulci dactylorum sagina squalidum sustentans corpusculum, nature debitum soluit, nonne propter florentis pudicitie castimoniam fine tenus inextricabili repagulo conseruatam  bis senis temporum lustris, id est, uicies terna annorum intercapedine buccellam crustule semi-plenam, quam penniger prepes indefessis famulatibus et reciprocis uolatibus hiulco aduexerat rostro, usque decrepitam uite senectam inexhaustam gratulabundus accepto ferre promeruit?

XXIX. Hilarion opinatissimus Palestine solitudinis accola, ethnicis parentibus idolorum culture deditis oriundus, rosa, ut dicitur, rubicunda de spinetis uulgo nascentibus florens, ea tempestate qua predictus Antonius per Aegyptum celebri fama uulgabatur claruit, cuius uitam Hieronymus celestis bibliothece egregius cultor uniuersarumque interpretum prestantissimus tantis opinionum rumusculis  extollit, ut Homerum quoque si ab inferis emergeret uel inuidere materie dicat, uel succumbere, qui, ob integritatem castimonie conseruandam, mortalium contubernia declinans, primo pubertatis tempore squalentis eremi uastitatem lustraturus, prius pene contemplatiuam quam practicam, contra rerum naturam, rudis habitator exercuit uitam, lasciuam etatis petulantiam famelica frugalitatis parcimonia crudeliter castigans. Ego te, inquit, asellum faciam, ut non calcitres; non te hordeo alam, sed paleis et fame conficiam. Quapropter innumeris miraculorum prodigiis coruscans, antiquis equiparabatur patriarchis; siquidem horrendum squammoso corpore draconem, iuxta Epidaurum Dalmatie municipium, quem boam uocant, ab eo quia tante  inormitatis existat ut boues uirulentis mandibularum dentibus trucidans, gulosa uentris ingluuie uoraciter glutire soleat, et non solum armenta et pecudes, sed agricolas quoque atque bubulcos et subulcos ad se tractos ui spiritus absorbeat  armis orationum exstinxit. Hoc modo: pyram strue stipitum in edito constructam et flammantibus scindulis succensam prefatum mire magnitudinis basiliscum, uulgo spectante, scandere terrifice iussionis imperio compellens, squamigeros costarum crates rigidamque spine curuaturam prunis coquentibus extorruit, et assantibus titionum globis crudeliter comburens, plebem a lethiferis bestie flatibus eripuit. Nec non etiam feruentis Oceani flustra et spumantis cataclismi cerula, cum proprios  egrederentur terminos, et quasi diuine potestatis censura diluuii irruptionem minaretur, seu in antiquum chaos omnia redire cogerentur, accole Epidauritani eumdem Dei famulum contra frementes fluctus et salsas gurgitum moles, inexperto compulsi terrore, opposuerunt; qui cum terna patibuli signacula in glarigeris sulcaret sablonum littoribus, mirum dictu, quomodo turgescens pontus in cumulum creuerit et in quanta proceritate, ut murus glacialis ante eum steterit. O quanta est pudicitie uirtus, que bacchantis bellue rabiem humillima prece compescuit et tumentem equoris insaniam indulta potestate compressit, Danielis prophete factum equiparans in dracone, legislatorem emulans in equore. Ioannem uero Nilotice solitudinis eremitam, qui, Theodosio  mundi monarchiam gubernante, quaterdenis annorum circulis in practice conuersationis studio desudans  mirum deuotionis feruorem exegit, ac demum quinquies bilustris temporum circulis in remoto delitescens tugurio, theoricam anachoreses transegit uitam, ex hoc pure uirginitatis munus illibatum usque nonagenariam decrepite uetustatis senectam liquet seruauisse, quod chiliarcho, id est, tribuno militum importunis precibus de coniugis incommoditate suppliciter consulta flagitanti ut se [Bodl., se illum] inuisendum adire pateretur, intentione rigida respondisse fertur, sibi nunquam moris fuisse  uidendi mulieres, et precipue ex quo in illius rupis se monasterio conclusisset, idcirco pro adepte integritatis chlamide, quam angelice puritatis liniamento uelut domestica sodalitate asciscebat [Bodl., qua. . . adsciscebatur], futura prophetice diuinationis oracula que reliquos latuerint mortales presago afflatus spiritu expertus est.

XXX. Nec pretereundum arbitror beate memorie Benedictum, quem ab ipsis infantie cunabulis ita fortunatum uocabuli presagium pascebat, ut penitus aliter in proposito diuine religionis uiuere nequiret, quam proprie appellationis dignitas et celestis prerogatiua permitteret. Nam cum gratuita superne liberalitatis munificentia mactus puer pollesceret, et secundis meritorum successibus per augustum  Hesperie regnum late crebresceret, haud frustra cum aduocato et Redemptore nostro felix uocabuli priuilegium participauit. De quo letantes euangelici consona uicis [Bodl., uocis] harmonia psallentes concorditer cecinerunt: Benedictus qui uenit in nomine Domini. Cuius rei regulam nostra quoque mediocritas, authentica ueterum auctoritate subnixa, in sacrosancta palmarum solemnitate binis classibus canora uoce concrepans, et geminis concentibus Osanna persultans, cum iucunde iubilationis melodia concelebrat.

Igitur prefatum Christi tironem, propter incorrupta et iugiter stellantia inmarcescibilis pudicitie serta sancte Trinitatis tutela protectum, prophetica signa sequebantur et superna miracula celitus comitabantur,  siquidem post diruta simulacrorum sacella et dissipatas fanatice gentilitatis ceremonias, que uitam ueritatis expertem fato [Bodl., fatu] fortune et genesi gubernari [Bodl., gubernare] iuxta mathematicorum constellationem arbitratur, bissena construxisse cenobia scribitur, in quibus opulenta sancte conuersationis lucra et copiosa animarum emolumenta orthodoxis dogmatibus ubertim adquisita Christo prouenerunt, que dominice gnarus cultor uinee uelut maturescentes palmitum botros ac rubicundos sarmentorum racemos euangelica falce succidens, et [Bodl. om. et] refertis fiscellis onustisque corbibus ad prelum calcandos et Ecclesie torcularibus regulariter exprimendos aduexit, ut merulenta defecati nectaris defruta apothecis celestibus  recondenda et angelicis cauponibus committenda feliciter inferret, quatenus supernorum conuiuia huiuscemodi muneribus de terreno nundinarum mercatu allatis gratulabunda glorificarentur.

XXXI. Magna est igitur puritatis prerogatiua, quam qui amittere per uim compellitur, si ob hoc humanum exosus consortium communi uita sponte caruerit, apud CXLIu millia uirginale carmen canentia in celesti contubernio gratulabitur gloriosus. Quod Eusebius Grecorum historiographus uirgines Deo deuotas fecisse testatur, que se pro integritatis pudicitia conseruanda rapaci gurgitis alueo per preceps inmerserunt; unde quidam Patrum: Propria   manu perire non licet, absque eo ubi castitas periclitatur. O mirandum negotium et propemodum inuestigabile decretum ceteris facinorum flagitiis, que mundi statum lugubriter conturbant, cum quispiam mancipari inuitus cogitur, et, spreto libertatis arbitrio, reatum sceleris perpetrare compellitur, si sub pretextu cauendi noxam et declinandi delicta, quolibet exitii genere uim uite crudeliter intulerit, extraneus ob hoc ab Ecclesie societate inter biothanatos reputabitur. Qua de re coniici datur, quam pretiosa sit supernis municipibus pudicitie generositas, quam nec illud abolere et oblitterare quolibet pacto potest quod perfectorum merita ludificare, et cuncta uirtutum genera euacuare ualet, unde Malchus cum paterne seueritatis uiolentia, simulque  materna grauitate, qui successure posteritati consulebant, ad carnale consortium cogeretur, castitatis obtentu et regni celestis causa contemnere decreuit, sed cum, ob cognate propinquitatis curam, accepto conuersationis feruore, paulatim tepesceret, et torrido cenobialis uite rigore instructu strophosi hostis discessurus sensim refrigesceret, a Saracenis predonibus et Ismelitis grassatoribus obuia queque atrociter uastantibus captus, ut seruilis uerna famulari iubetur, iusto ualde iudicio, ut qui interdictum repetebat postliminium, seruiret ut uile mancipium; quatenus qui Sodomitanum pereuntis femine dispendium minime pertimesceret, prolixe seruitutis detrimentum et inuisum heri famulatum atrociter sentiret; et dum aratri stiuam post tergum  respiciens negligenter regeret, ruptis sulcorum glebulis, iugerum occa nugaciter deperiret, cumque ibidem optate castitatis insignibus que in genitali solo seruauerat carere stricta machera extorqueretur, maluit mucrone transfossus crudeliter occumbere, quam pudicitie iura profanando uitam defendere, nequaquam anime periculum pertimescens, si integre uirginitatis status effusione sanguinis seruaretur.

XXXII. Preterea beate memorie Narcissum, tam uirginalis pudicitie priuilegio preditum, quam pontificalis infule auctoritate decoratum, sub silentii latibulo delitescere non feram, cuius uita adeo signis et miraculorum prodigiis coruscantibus claruit, ut, contra rerum naturam, liquentis elementi qualitatem soli  Deo mutabilem, orationum armatura fretus, in aliud genus conuerteret, siquidem in uigiliis paschalibus, quando reciprocis annorum curriculis Anastasis dominica solite solemnitatis tripudio celebrabatur, fortuito contigit ut lychnis et lampadibus ecclesie pinguis olei liquor opportunus defuisset. Tum uir Deo deditus liquidas fontium lymphas exorcizans et sacre benedictionis ubertate fecundans, stupendo uirtutis spectaculo pinguescere fecit, ita duntaxat ut latex lucernarum cicindilibus infusus, in olei crassitudinem perniciter uerteretur, et papyrus in centro positus uelut fomes aruina uel seuo [Bodl., assungia, pro aru. u. seuo] madefactus solito clarius lucesceret. uerum antiquus humani generis grassator, pro tanta rumoris  prerogatiua, qua catholicorum laudes crebrescunt, obliquo liuoris zelo succenditur, ut tamen [Bodl., tam] fauorabile uiri Dei preconium falsis suspicionum argumentis mutabundum elideret. Nam strophosi fallaciarum fabricatores satis probrosum facinus et inauditum crimen aduersus eum in cathedra pestilentie sedentes in concilio sub tribus testibus fallaciter periurantibus concinnant, ut Psalmista chirographatur: Insurrexerunt in me testes iniqui, et mentita est iniquitas sibi. Quorum unus ita ne late crepitante torreretur ueraciter se fari testabatur. Alius ita ne uirulenta regie pestis incommoditate popularetur. Tertius ne ita gemellis oculorum obtutibus orbaretur. Ita Narcissus Deo confisus nequaquam apologeticam, ut sontes et insontes solent, defensionem  exquirit, sed pontificalis cathedre apicem hac occasione inuenta reliquens, abstrusam eremi uastitatem petiit, et friuola emulorum machinamenta, concinnatasque factiones fugiens delitescit. Porro pellaces testium personas, que presbyteros contra Susannam mussitantes emulabantur, ultrix diuini potentatus censura eisdem cladibus quibus periurantes se deuouerant [Bodl., deuotabant] crudeliter percussit. Quorum primus cum omni domestice sodalitatis clientela et propinque necessitudinis contribulibus in proprii domatis tigillo ultricibus flammarum globis conflagrasse memoratur. Secundus a triplicis summitate cerebri planta tenus morbo regio turgescens, ut dudum demens et impudens procax imprecabatur, fetidum exhalauit spiraculum. Tertius,  infelicem sodalium fortunam animaduertens, omne concinnati facinoris piaculum sera penitentia cunctis auscultantibus in propatulo patefecit, tantisque lamentorum singultibus et tam raucidis fletuum questibus lacrymabundus lugubriter fleuit, donec gemellis pupillarum luminibus funditus fraudaretur, unde cautum est: Mihi uindictam et ego retribuam, dicit Dominus.

Quid referam sancte recordationis Athanasium, cuius rumigerula meritorum gloria et florigere pudicitie preconia quanquam specialiter apud Alexandriam et Aegyptum clarescerent, per totius tamen mundi cardines, ubi fides catholica fructiferis palmitibus frondescit, longe lateque percrebuit, cuius altor et dogmatista beatus Alexander Alexandrie pontifex,  ab ipsa cunabulorum teneritudine exstitisse memoratur, tam notariorum characteres, quam grammaticorum periodos, colo et commate sequestratim distinctas affabiliter instruendo, qui uidelicet Alexander postquam ilia Arii schismatici in abstrusum latrine cuniculum turpiter defluxerant, Ecclesie triumphali tropeo sublimatur; sed quid mirum si Athanasius in summo graduum fastigio diuina carismatum gratia pollesceret, cum etiam tenerrima etatula infantis nequaquam presago indolis prodigio caruerit, sed puerilis ludorum gesticulatio pontificalem futuri presulis auctoritatem portenderit. Etenim peractis missarum sacramentis, conspicatur Alexander inuestes puerorum cateruas in marinis littorum  glareis sacerdotalem Athanasio contulisse reuerentiam, et quosdam catechumenos et competentes ab eodem mystico baptismatis officio regeneratos exstitisse, quod scenico ludorum ioco gestum decretis synodalibus serio confirmatum est. Igitur Athanasius, post obitum Alexandri, sumpto Ecclesie presulatu, quantas hereticorum machinas expertus sit, quot fraudulentas schismaticorum strophas pertulerit, quas aduersus insontem subdola factione concinnabant, decimus Ecclesiastice historie liber a Ruffino charaxatus, astipulatur. Ita prorsus, ut Constantio Augusto, qui Orientis imperii sceptra gubernabat, euulsum cadaueris lacertum et in sarcophago delatum ostenderent, quem ab Athanasio magice fraudis necromantia de Arsenii corpore sublatum fallaciter  retulerunt. Quapropter imperator, commentis hereticorum lenocinantibus illectus, et probrosis factionibus deceptus, in concilio presulem inconsulte condemnari precipit. uerum Arsenius, qui quondam in pulpito lectoris officio fungebatur, omnem concinnati sceleris scenam prodidit, et sacrum flaminem a tam flagitiosis facinoribus immunem esse declarauit. O quantus quosdam attrite frontis pallor ob detectum sceleris reatum tremebundos arguit, et e diuerso quorumdam uultus purpureus genarum rubor uelut stibio depinxit, cum in concilio ualentem sospitem [Bodl., et sospitem] specularentur, quem abscisis neruorum nexibus mancum et debilem fatebantur! uerum huiuscemodi sancta uictoria confutati, aliud argumenti genus molientes comminiscuntur, ut prostrata  [Bodl., prostituta] pellex uirum castissimum prostibuli stupro, quo penitus a pubertate incorrupto corpore caruit, insimulare procaciter machinaretur; que cum uniuersum false garrulitatis incestum uelut fetidam melancholie nauseam de recessibus falsi pectoris euomuisset, statim per Timotheum presbyterum, quem nefandis ulnarum gremiis procax obuncabat apologetica uerborum ueritate, ac si fixa peltarum testudine, defenditur. uerumtamen emulorum uesanie cedens, qui contra uirum Dei zelantes rancida liuoris inuidia torquebantur, profugus longe proficiscens, exsulat, adeo ut sex annorum intercapedine in arida cisterne latebra delitescens nequaquam limpido solis radio potiretur, sed mens Deo dedita cote durior, ferro fortior, adamante rigidior,  omnes calamitatum insectationes, quas clandestina liuidorum conspiratio hostiliter irrogabat, inflexi cordis constantia equanimiter perferebat.

XXXIII. Quid beatum Babylam loquar, qui dominici gregis excubias et mandras Ecclesie aduersus truculentam tyrannorum rabiem, uelut contra ferinam luporum ferocitatem, non more mercenarii, sed solertia pastorali tuebatur, cum esset summi pontificatus infula preditus. Numerianum Augustum interfectorum cruore contaminatum, non permisit basilice sacrarium intrando pollutis pedibus profanare, sed acerrime castigationis censura, a sacris Ecclesie luminibus funesti regis introitum arcebat, nequaquam damna rerum formidans uel uite dispendium  tremebundus et pallidus expauit; tunc ad palatinas ducitur Zetas, et imperialis hippodromi uestibulum, quatenus cum rege funesto reciprocis conflictibus et alternis uicibus disputans altercaretur; sed mentem Deo dicatam nec minarum ferocitas reflectit, nec blandimentorum lenitas demulcet, ut a catholice fidei perpendiculo ad tortas simulacrorum ceremonias uergeretur, mox imperante Augusto, ad calumniam pontificis et infamiam cleri, boias in collo et compedes in cruribus nectunt. Insuper exquisitis penarum machinamentis, sacratissimos uiuentis hostie artus acriter dilacerant, nec non et tres germanos puerulos, quos Babylas sub discipline pedagogio regulariter instruendos acceperat, ad regis presentiam simul introducunt, quos imperator mira fidei constantia  munitos, cum uerborum argumentis fallere nequiret, cruentis uerberum ictibus uapulare precepit. Cernens autem furibundus princeps inuictam paruulorum constantiam, percunctatur uenerandum presulem utrum filii sui ueraciter essent, qui respondisse legitur: Filii mei uere sunt secundum Deum, mulierem autem coram Deo meo non cognoui, ex quo natus sum. Tum sanctus Babylas decollandi sortitus sententiam, cum tribus alumnis capite truncatur, et rubris uenarum riuulis sacratur.

XXXIu. Sed et opere pretium reor ut celeberrimos spiritalis militie bellatores, et celestis medicine archiatros Cosmam et Damianum nequaquam ab historica uirginum relatione dirimentes, uelut indignos ceterorum consortio sequestremus, quos  in superno Hierosolyme municipatu predestinatos, et ethralis litterature albo descriptos cum predictis commanipularibus letabundos fore fiducialiter confidimus. Temporibus namque Diocletiani et Maximiani, olympiade ducentesima sexagesima septima, cum edictis crudelibus catholice fidei cultores, quos Christicolas et crucicolas nuncupabant, ad thurificandum statunculis ethnicorum cogerentur, nolentes autem apostatare, id est, ad apostasie uolutabrum reuerti, capitalem compulsi sunt subire sententiam, qua tempestate predictos Christi tirunculos religiosa genitrix gemellos enixa est, qui pedetentim in pubertatis primordio instrumentis medicinalibus imbuti, tam ualetudines hydropicorum, et melancholias uiscerum, quam incommoditates animarum  per celeste cataplasma curabant. uisum scilicet cecis, et malagma monophthalmis impertiendo, mutis taciturnitatis ualuam reserando, surdorum auribus harmonias rerum restaurando, balbis et blesis rectitudinem loquele largiendo, claudos et mancos incolumitati pristine restituendo, energumenos et scotomaticos meritorum gratia refocillando, ipsos etiam fortune casibus oppressos ad superos reuocando. uerumtamen huiuscemodi uirtutum munificentia prediti, non philargyrie commercio, sed gratuita liberalitate optatam egrotantibus sospitatem contulerunt euangelico concordantes oraculo: Gratis accepistis, gratis date. Interea predictorum tempestate persecutorum, cum sancti martyres, ut  oues occisionis cruentis carnificum mucronibus mactarentur, et nequaquam consternati Ecclesiarum athlete, uelut in scammate palestrarum, luctarentur, quantis et qualibus prefati confessores, Lisia pro tribunali sedente, suppliciorum machinamentis torquerentur, quis referre sufficiat? Siquidem ligatis lacertis, et connexis surarum artubus, in profunda pelugi flustra demersos, sed angelico fultos suffragio, effera fluctuum ferocitas contingere non audens, illesos littoribus restituit. Rursus truculentus preses, tam claro sanctorum tironum triumpho confusus et confutatus, eosdem in clibanum plurimo sacramentorum fomite succensum, et diuersis stipitum titionibus crepitantem, truciter trudi precepit. Ast illos uelut salamandras, quas naturaliter  torrentes prunarum globi assare uel cremate [Bodl., cremare] nequeunt, nequaquam flagrantis camini incendia combusserunt: exin eculei tormento uexatos, et gabuli patibulo suspensos, insuper diris sagittarum ictibus obrutos, angelicum protexit patrocinium. Ad ultimum decollandi sortiti sententiam, cum palma uirginitatis et triumpho martyrii agonizarunt.

XXXu. Nec meminisse pigeat inclyti militis Christi Chrysanti, quem pater ab Alexandria proficiscens Rome gymnosophistis et rhetoribus traditum cunctis liberalibus litterarum studiis erudiri fecit. Erat enim, ut fertur, tam ardentis ingenii, et capacis memorie, ut quidquid lectitando et scrutando enixius rimaretur, uelut uisco glutinatum prepropere  in precordiis puerilibus lentesceret, et intra sagacis animi conclaue radicatum heresceret. Igitur, consummatis grammaticorum studiis, et philosophorum disciplinis, que uII speciebus dirimuntur, id est, grammatica, rhetorica, dialectica, arithmetica, musica, geometrica, astronomia, [Al., ar., geom., mus., astron., astrol., mech., medic.,] cum ad sacratissimos Euangeliorum apices uenisset, quantocius cuncta Stoicorum argumenta et Aristotelicas, Categorias, que X predicamentorum generibus distinguuntur, dicto citius dispexit [Bodl., despexerit], dum solerter animaduerteret quantum celestis philosophie dogma mundi disciplinas et mortalium commenta prestaret; cumque regenerantis gratie uulua conceptus, et fetosis baptisterii partubus editus  in uenerandis Ecclesie cunabulis nutriretur, extemplo post rudimenta fidei, neophytus discipulus efficitur dogmatista precipuus, dum Christum Dei Filium nequaquam perfidorum discrimina pertimescens cunctis publica uoce propalat. Quod genitor affinium et contubernalium relatione ubi comperit, eumdem filium contra iura nature latibulis carceralibus arctandum, et famis inedia macerandum includit. Alioquin et proscriptionem rerum et patrimonii iacturam insuper et capitale discrimen perhorrescit, ne ab imperatoribus locuples gazarum opulentia cum uite detrimento funditus infiscaretur. Ergo cum animaduerteret Christianos acerbitatem penarum libenter laturos iam non tormentorum  supplicio, sed blandimentorum lenocinio, natum ad suos libitus flectere nititur, auferens illum de ergastulo squalente, olosericis et bombycinis indutum uestibus misit in triclinium, ubi pulcherrime uirgines pretiosis compte cycladibus delicatas defruti delicias et sumptuosa ferculorum conuiuia prepararent, effrenatos letitie cachinnos, et iocosos ludorum amplexus miscentes, ut in talibus blandimentis ferrea iuuenis precordia mollescerent. Sed uir Deo deditus nec mulsa epularum sagina superatur, nec formosa uirginum uenustate a propositi rigore reflectitur, sed mollia puellarum labra, ut nociua uiperarum uenena declinat, parui pendens epithalamii elogium, in quo cantum est:

Mellea tunc roseis herescunt labia labris
 Deinde quidam de contribulibus hortantur patrem ut filius blandis connubii nexibus nodaretur, et illecebroso matrimonii lenocinio uinceretur; quatenus Daria uirgo uestalis satis pulchra, et eleganti forma, gemmis auroque radians ad Chrysantum procaciter ingrederetur, ut militem Christi tam urbana uerborum facundia, quam phalerata colli crepundia, ad thalami copulam inclinarent. Sed secus cessit quam rati sunt. Oritur namque inter eos satis prolixa sermonum concertatio, et reciproca sententiarum disputatio, eo quod Daria dialecticis artibus imbuta et captiosis syllogismi conclusionibus instructa fuisse ferebatur; ita duntaxat, ut disertissimi oratores tam sagax uirginis ingenium alterno experiri conflictu uererentur. Quid plura? tandem  uir uite uenerabilis non fraudis argumento, sed rationis documento, in reciprocis conflictibus uictorie palmam adeptus, eamdem Dariam iam catholice fidei sacramenta credentem suscipiens, simulato hymenei commercio simul conuersatur, donec ipsa salubris lauacri latice lustratur. Mox relictis dialecticorum disciplinis, quibus dudum in gymnasiis [Bodl., gymnasii] studio exercebatur, canonicis Scripturis et commentis spiritalibus instruitur; nec laterculo dinumerari, nec calculo computari, ullatenus ualet quanta multitudo promiscui sexus illorum magisterio a fanatica delubrorum superstitione ad fidem catholicam cateruatim confluxerit. Huius rei gratia beatus Chrysantus, iubente Claudio tribuno, LXX militibus diuerso penarum cruciatu torquendus  traditur, nisi Amphitryoniade, id est, Herculis sacello ethnicorum ritu thurificare consentiret; tunc milites pertinaciter refragantem udis et crudis neruorum nexibus crudeliter uinciunt, ut in torrido solis caumate sensim siccantibus neruis uim stricture ferre nequiret, sed in puncto temporis dira uinculorum ligamina celesti nutu enodantur. Item in nodosi cippi claustrum uiri Dei tibias et suras astringunt, statim rigentis cippi duritia, inuisibili contrita potestate, ad nichilum redigitur; sed milites, magica putantes prestigia gestum, putentissimis illum perfundunt lotii odoribus, quibus arbitrantur cuncta Chaldeorum et Hierophantarum phantasmata, simulque ariolorum et Marsorum  machinas euanescere, sed fetentis lotii lustramentum in fragrantem uertitur ambrosiam, et in rosatum nectaris mutatur odorem. Tunc buculam imperant deglubere, ut recentis corii cruditate nuda martyris membra cingerentur, quatenus sub flagrantissimo solis ardore in uiriditate birse truciter torreretur; sed, Christi suffragio fretus, expers periculi et sospes euasit. Mox ferreis catenarum nexibus collum cum lacertis et suris simul astringentes, in atram ergastuli latebram proiiciunt; sed perniciter stricta ligamina ut stuparum putamina rumpuntur, et uelut limpidissimo lanterne lychno tenebrosa caligo fatiscit. Ad ultimum cum uirgulis et nodosis uiminibus cruenta carnificum seuitia cederetur, sceptrine uirge, que prius nodosa duritia rigebant, pluma  molliores et papyro effecte sunt leuiores. Hec tanta prodigia cernens Claudius tribunus obstupuit, et corde compunctus cum LXX militibus et omni familia, et uernacula clientela, una cum parasitis et sodalibus, credidit Dei Filium saluantem secula Christum. Et statim omnes baptismatis unda regenerati, purpureas paradisi coronas, fuso feliciter cruore, capessunt; quorum sancta cadauera in cuniculo subterraneo pariter humata quiescunt, in supremo examine surrectura in gloriam. His ad celum migrantibus, superstites Chrysantus et Daria reciprocis cruciatibus singillatim arctabantur. Ille in latebrosum lautumie latibulum, ubi cloacarum cuniculi putores stercorum ingesserunt, ferro constrictus mittitur. Sed putor et caligo luce serena et  odoramentis fugantur nectareis: ista ad prostibula scortorum et meretricum contubernia truditur, quo leo de clatris amphitheatri ad tutelam sacrate uirginis Dei nutu dirigitur, ut si quis petulcus incestator et lasciuus scortator uagabundus [Bodl., uagabundis] gestibus lupanar ingredi maluisset, ferinis rictibus suggillaretur. Sed de congesta uirtutum copia interdum efficitur uerborum inopia. Nam ingenti miraculorum mole uictus, breuitatis compendio plura pretereo. Post hec decreto Numeriani Augusti pariter in una crypta martyrizantes occubuerunt, in consortio sanctorum simul percepturi premia meritorum, sicut simul participes exstiterunt tormentorum.

XXXuI. Porro uirginalem Iuliani martyris gloriam  sub clandestino taciturnitatis latibulo delitescere non patiar, qui temporibus Diocletiani et Maximiani nobili prosapia oriundus fuit; quem cum parentes in primeuo pueritie rudimento florentem, tam dialectice artis compotem, quam rhetorice artis [Bodl., partis] participem fecissent, pedagogis quoque et didascolis traditum multimodis philosophorum disciplinis imbuissent, et iam in tenero pubertatis rudimento adultum parentes animaduerterent, eumque amatorem catholice fidei sacrisque Ecclesie liminibus adherentem, necnon ergastula confessorum crebro frequentantem comperissent, pertimescebant magnopere ne [Bodl., ut] si unicum pignus ob religionis prerogatiuam et sancte conuersationis habitum ab  illorum stirpe priuaretur, ipsi, ut ait patriarcha lacrymabilem depromens querimoniam, canos suos cum dolore ducentes ad inferos optate generationis heredibus et futuris nepotum nepotibus funditus fraudarentur. Idcirco puberem subnixis precibus et inauditis blandimentorum hortamentis flectere nitebantur, ut ad thalami tedas et copule consortium ferreos iuuenculi affectus, imo adamante duriores, inclinarent. Ad argumentum etiam hortande suasionis apostolicis utuntur oraculis, quibus ait, uolo iuuenes nubere, patres familias esse, filios procreare, nullam dantes occasionem maligno, quibus ita respondisse scribitur: Nec uoluntatis, nec etatis est tempus, ut faciam que hortamini. Item cum perseuerarent pertinaciter in precibus, ait: Nec promittendi  mihi est facultas, nec negandi potestas; quod hortamini Dei mei potestati committo, etc. Unius tamen hebdomadis inducias a parentibus poposcit, ut nutum superne maiestatis argumentis euidentibus experiretur; qua peracta intercapedine, somno sopitus, et sopore depressus, uidit Christum in oromate dixisse: Exsurge, ne timeas nec suasiones uerborum, uel uoluntatem parentum horrescas; accipies enim coniugem, que te non polluendo a me separet, sed per te uirgo perseueret et infra multi iuuenes et uirgines per uestram doctrinam uel uitam ad celestem ascensuri sunt exercitum. Suscipitur igitur de thalamo beata uirgo uocabuli presagio Basilissa, hoc est, regina formosa frontis effigie, sed formosior cordis castitate. uenusta, inquam, liniamentis membratim corporalibus,  sed plus uenusta suatim, cycladibus compta spiritualibus. O quanta caterua credentium in utroque sexu fetidas facinorum cloacas calcitrans, et putida uitiorum uolutabra abominans, illorum magisterio ad fidem catholicam conuersa, cum martyrii tropeo triumphans agonizauit! Siquidem plura monachorum ergasteria in celeberrimo Alexandrie municipio, que est metropolis Aegypti, opitulante Christo, construxere; in quibus militum Christi circiter X millia, sub districto Iuliani regimine conuersantia, et nequaquam a sancte religionis tramite, per obliquos anfractus dextra leuaque declinantia regulariter uixerunt. Basilissa uero Deo dicata bis quingentenos sancte messis manipulos euangelice predicationis falce metens, in area tortoris triturandos et horreis  celestibus condendos inuexit. Postremo cum effera persecutorum rabies in sacrosanctos Ecclesie tirones feralibus edictis, et ferocibus tormentorum cruciatibus, truciter ingruens grassaretur, et catholice fidei propugnaculum secularis argumenti balista quassatum atrocisque machine arietibus subrutum funditus euertere moliretur, quis ubertim augusto styli textu effari ualeat quanta idem Iulianus cum ceteris commanipularibus et eiusdem propositi sodalibus martyrizando perpessus est, Marciano preside in alto tribunalis culmine, uel theatri pulpito, concionante, nodosis fustibus et cruentis mastigiis, sine respectu pietatis, flagellatus a cultura Christi flecti nequiuit; quinimo pupillam percussoris euulsam,  qui sibi crudenter flagrorum uibices irrogabat, quamuis ut magus putenti lotio humectaretur, incolumem restituit. Insuper nefandas simulacrorum effigies plusquam quingentas, quibus pontifices delubrorum libamina litantes bacchantum ritu thurificabant, ad solum diruit, quassauit, euertit. Item Iulianus cum iuuenculo filio presidis ut ephebo hircitalio, qui neophytus et nuper ad fidem conuersus fuerat, in fundum ergastuli profundum retrusus, ubi fetida damnatorum cadauera diuturno temporis interuallo horrida uermium examina ebulliebant, squaloris nauseam perpetitur, sed uersa uice pietas diuina, que suorum semper reminiscitur militum, pro fetenti sterquilinio, olfactum ambrosie et nectaris fragrantiam carceris illuuiem et latebras tolerantibus  cum luce limpida clementer contulit. Hec tanta prodigia milites ad excubias confessorum deputati cernentes, spreta fanatice superstitionis cultura, orthodoxorum phalangibus agglomerantur. Interea defuncti cadauer prolixis fasciarum ambagibus connexum, nondum in sarcophagi theca humatum, flagitante preside, fusis ad polum precibus, suscitauit. Qui omnem isthinc eundi tragediam, et illinc redeundi clementiam, attonitis spectatoribus, resurgens de tartari profundo patefecit. Igitur, urgente imperatorum decreto, sancti martyres in circi spectaculo ter denis cuparum gremiis includuntur, que intrinsecus atre picis massa, et bituminis fomite sulphurisque fetore farciuntur, et extrinsecus suppositis crepitantis rogi torribus et sarmentorum faculis  conflagrantibus succenduntur. In tantum ut flammantis pyre cacumina minacem obelisci proceritatem et rotundum sphere apicem triginta cubitis in conum precellerent. Sed tamen de torrente incendio superna potestate compresso, triumphales uiri, uelut obryzum rutilans, spectante circi caterua, in publicum processere. Exin reciproca tortoris nefandi ferocitas, que semper insontum penis pascitur, et fuso sanguine saginatur, athletis et agonothetis Christi macta martyrii merita cumulauit. Dum liciis olei de liquore delibutis digitorum articulos et palmarum pollices obuoluerent, simulque pedum alloces truciter adnecterent, sed liciorum filis flamma combustis, athletas Dei, in scammate mundi ritu palestrico agonizantes, a fumigabundis flammarum globis immunes  diuina tutela protexit. uerum hac confessorum Christi uictoria confutatus in amphitheatrum sanctos, ferreis collariis connexos, cruentus carnifex imperat duci, quatenus patefactis cauernarum clustellis, et apertis clatrorum obstaculis ursorum gingiuis carperentur et leonum rictibus roderentur. Sic stolida presidis precordia Deoque inuisa spes pascebat inanis, dum furibunda ferarum rabies, et gulosa belluarum ingluuies celesti nutu compressa oblatam predam lurcare non audens: hiulcas faucium gurguliones oppilauit, ut peta de propheta dicit:

Et didicere truces predam seruare leones.
Ad ultimum beatus Iulianus cum ceteris commilitonibus stricta machera crudeliter percussus et rubicundo  cruoris riuo perfusus feliciter occubuit; ad quorum uenerabiles sarcophagos cum decem Leprosi, quos dira cutis callositas elephantino tabo deturpans, non particulatim, sed membratim maculauerat, uenissent; illico, [Bodl., illico et s.] secunde natiuitatis gratia in baptisterio regenerati qui in sabanis et sindonibus baiulabantur egroti, sanctorum meritis sospites et uoti compotes salubriter abscedunt.

XXXuII. Amos primus Nitrie famosus accola, qui cum a parentibus inuitus ad nuptiarum commercia cogeretur, et tamen inuitus nequaquam pudicitie palma priuaretur, magis magisque inuisi oblatam matrimonii sortem, ac si squallentis ceni contagia uel uenenatum aspidis morsum, refragabatur. Hic ergo Amos generosa prosapia oriundus fuit, qui prepollenti  gazarum affluentia, et sumptuosa patrimonii opulentia, apud Aegyptum celebris habebatur [Bodl., habebantur]. Huius ergo parentes amantissimam sobolem cum adultam, et iam pubescentem in annis iuuenilibus deprehenderent, quasi secuture posteritati consulentes, ad nuptiales thalami copulas, licet magnopere refragantem, inuitant: quorum obstinatam importunitatem cum refutando frustrari non posset, simulata matrimonii cohibentia, inuitus annulo subarratam sortitur uirgunculam, quam in abstruso thalami cubiculo clandestinis uerborum hortamentis ad pudicitie premia persuadet; cuius precibus, et monitis obsecundans, ad summum uirginitatis fastigium anhelat; qui prolixa temporum intercapedine, pariter in castimonia Deo tantum  teste uixisse feruntur, et in rigido sancte conuersationis proposito cum uirtutum incrementis usquequaque prosperabantur; sub quorum magisterio, ad Christi fidem et contemptum mundi numerosa utriusque sexus caterua confluxit, cumque secundis meritorum successibus in practica pollesceret, horrentem eremi uastitatem adgressus theoricam anachoreseos exercuit uitam, infinitis a uero remuneratore uirtutum prodigiis donatur. Nam quidam iuuenculus rabidi molossi rictibus, in uesaniam uersus, strictus catenarum nexibus, ad eum deductus, actutum incolumitate pristina donatus est. Sed ea conditione prius interposita, ut paupercule direpta et depeculata [Bodl., depeculiata] muliercule redderentur. At illi stropham in abdito perpetratam prophetica  uirtute propalatam, cognoscentes ea, que fraude abegerant, sponte restituunt. Sed et illud strictim et summatim commemorandum quod duo quidam dolium se uiro Dei delaturos spoponderunt, e quibus alter, dum pollicita fefellisset, abeuntem gibbum amisit camelum: alius promissa complens, asello sospite perfruitur. Quanta uero sit pudicitie uirtus, ex hoc manifestius liquebit, quod uir Dei dum Nilotica gurgitis fluenta transire satageret, et spoliare se melote et amiculis erubesceret, ne pudibunda corporis nuditas et indecens obscenitas castos offenderet obtutus, extemplo in citeriorem aluei marginem diuina uirtute translatus legitur: et ne hoc incredibile uideatur, memento qualiter Ababuc discifer  messorum fercula o Iudea ad Chaldeos angelico fretus officio, in puncto temporis perniciter detulerit, et in leonum lacu rudentium per tanta terrarum interualla, famelicum Dei prophetam affatim pauerit, et ubertim saginauerit. Huius itaque Amos spiritum Antonius eremita, cum carnalis ergastuli uinculis enodaretur, a celestis militie manipulo astriferis inferri celorum agminibus conspexit.

XXXuIII. Tempore scelestissimi Iuliani, qui ab ecclesiastico clericatus gradu discedens, et a recto religionis tramite errabundis anfractibus exorbitans, ritu gentilium lugubriter apostare [Bodl., apostatare] ceperat, fuit quidam apud Thebaidam uite uenerabilis, Apollonius nomine, qui anno etatis quinto decimo uaste solitudinis secreta penetrans et mortalium  contubernia subterfugiens delituisse fertur haud procul a ueterrimo delubro, in quo Redemptor noster ingressus, quem nefanda Antipatri proles insectabatur, omnes simulacrorum toraciclas ad solum cernuas diruit, secundum presagum Esaie uaticinium: Ecce Dominus sedet super nubem leuem, et ueniet in Aegyptum, et commouebuntur manufacta Aegyptiorum a facie eius, et cadent in terram. Nubes inquit leuis, castissimum uidelicet Marie uirginis gremium, humane corruptionis spurcitiis, et uirili complexu carens, prefigurat. Denique prefatus Dei famulus octonis temporum lustris, hoc est, quaterdenis annorum curriculis horrorem deserti non lassabundis, sed indefessis uiribus tolerans, quingentorum circiter monachorum archimandrita et rector  exstiterat, qui ob preclaram uirginitatis gloriam multis miraculorum signis et prodigiis coruscans centies diurnis, et totidem nocturnis horarum spatiis Deum interpellans, genua curuo poplite flexisse scribitur, cuius colobium cum de stuppe stamine, uel potius putamine, sine pompulenta pannicularum uarietate ordiretur, sindonis peplum ex tereti filorum glomere fusoque netum radiis stridentibus et pectine pulsante texebatur, que longiuscule illo in desertis delitescente, per tot temporum uolumina penitus nunquam uetustate extricabantur, cuius alimonia imo parcimonia tam frugalis fuisse ferebatur, ut potissimum uiridibus herbarum fasciculis, et recentibus hortorum holusculis sic uesceretur, quasi condito  culine pulmentario potiretur, cum tamen cocturam aut assaturam alimentorum in focularibus preparatam ad edulium refutaret. Hic aliquando cum Iulianus qui tyrannidem et apostasiam pariter arripuit, non modo in clericali gradu constitutos, sed etiam monachica professione fungentes ad militie cingulum cogeret, a centurione in ergastuli latibulum truditur; sed intempeste noctis conticinio angelus limpidissimo lucis radio resplendens, tremebundis custodibus claustra carceris reserans, uirum Dei de latebrosis lautumie squaloribus eripuit. Quadam die Apollonius, cum iter carperet, gentilium turmas circumquaque cum simulacro debacchantes orationum uinculis quasi radicitus fixas sub diuo et torrido solis caumate immobiles manere fecit, ne [Bodl., nec]  usquam aut aliorsum ulterius progredi ualentes. Sed cum comperissent rem per uirum Dei gestam, ilico missis legatoriis spoponderunt, si eis facultas abeundi daretur, omnibus spretis ceremoniarum culturis, se fidem catholicam credituros, et friuolam simulacri effigiem in frusta fracturos, aut in fauillam aut cinerem crematuros, quod ita gestum rerum probauit euentus. Lis aliquando propemodum satis cruenta inter duo populosa credentium et incredulorum predia gerebatur: fortuito casu contigit, ut prefatus uir Dei armatas peltarum testudine cateruas iam iamque strictis mucronibus alternatim se iugulaturas offendisset, qui cum uerbis pacificis confusam utriusque uulgi simultatem magnopere mitigare niteretur et exortam furentis cunei crudelitatem sedare tentaret,  quidam bellicosus incentor, et fautor certaminis ac crudescentis signifer duelli, fertur bacchanti et furibundo strepitu restitisse, dicens se spreta pace sequestra leto tenus pugnaturum; tunc sanctus: Optata, inquit, tibi uerbis fortuna contingat. Ceteris enim uiolati federis clasma concorditer reconciliantibus, solus ultricem cruente mortis uindictam exsolues. Insuper nefandum cadauer nequaquam, ut ceteros mortales, sepulcri sarcophagus receptet, sed uolucrum rostris laceratus et bestiarum rictibus corrosus, communi sepultura carebis. Ita uero cruenta fors euenit ut propheticus sermo predixit. Tempore quodam, cum sacrosancta paschalis solemnitas intra speleum celebraretur, et plures ad uiri Dei speluncam, uelut examen ad aluearium, pro festiuitate frequentanda  certatim glomerarentur, qua peracta solite frugalitatis dapibus saginantur, id est, siccis et pauculis panum crustulis, et sale aspersis olerum fasciculis, tum fusis ad polum precibus Dei patrocinium fideliter implorat, et dicto citius pro foribus uestibuli tantas deliciarum affluentias gerulis quos nunquam nouerant gestantibus solita pietate Christus famelicis suis tam ubertim contulit, ut usque ad Pentecosten, qui septenis hebdomadarum curriculis calculatur sicut Iubileus septenis annorum laterculis supputatur, diuinitus allata epularum stipe quotidie affatim pascerentur. Quod autem celestis munificentie stipendium potius, quam humane liberalitatis xenium fuerit, ex hoc certissimis experimentis  colligitur, quod fructuosum eulogie munusculum ignotis allatum parasitis, tempore prepostero, id est, uernali, non autumnali, diuinitus impendebatur, hoc est, mala punica, que et mala granata nuncupantur, cum palmeti dactylis, quos nicolaos uocant, fauos, uuas, et palatas, id est, caricarum massas, cum nouerimus uinearum antes, et palmitum propagines uere quidem frondescere et florescere, sed autumno racemis turgentibus, et botris flauescentibus mitescere ac maturescere: contigit aliquando dum calamitosa fames atrocitate in promiscuum Aegypti uulgus crudeliter grassaretur, plures ad eum cateruatim stipis gratia confluxisse. Ast ille tres sportulas crustulis et tortellis refertas, unius dici tantum interuallo fratribus uictus alimoniam prebituras, fertili  benedictione fecundans famelicis uulgi turmis, exhibuit, que quatuor mensibus cum panis copia plebis inopiam refocillantes ab imminentis famis inedia et discrimine defendunt; hoc idem de farris simila et polline, simulque crassa olei pinguedine fecisse memoratur. In priori quidem miraculo corbes, et fiscellos imitatur euangelicos. In secundo lechithum olei, et pugillum farine ab Helia propheta fecunde benedictionis ubertate refertos equiparat.

XL. Expletis igitur, licet summatim, masculini sexus exemplis, qui nequaquam nutabundo integritatis fundamento caste conuersationis structuram sustentabant, ad inclytas itidem secundi sexus personas, que in sancte uirginitatis perseuerantia inflexibili mentis rigore usquequaque duruerunt  [Bodl., durauerunt] uerborum gressibus gradatim spatiantes, ab eisdem pulcherrimos pudicitie flores feliciter carpere contendamus. Quatenus eterne beatitudinis coronam illo clementer adminiculum patrocinii prestante, qui uirgo ex uirginis aluo nascitur, et protoplasti [Bodl., nasciturus prot.] piacula expiauit, et totius mundi statum profligatis tenebrarum principibus beauit, inextricabili plectro plumemus, et quemadmodum pridem ex utroque testamentorum tenore principalis tanti sexus exempla castitati congruentia congessimus, cui potissimum pre ceteris uirtutum carismatibus uirginale propositum superni atria paradisi et celestis regni uestibula patefecit, eodem modo in feminini sexus prosapia,  sicut infra experimentis astipulabimur, uberrima pudicitie documenta solerter enucleare nitamur.

En [Bodl., Deinde], ut supra retulimus, beata Maria, uirgo perpetua, hortus conclusus, fons signatus, uirgula radicis: gerula floris, aurora solis, nurus patris, genetrix et germana filii simulque sponsa ac felix uernacula, sanctarum socrus animarum, supernorum regina ciuium, columba inter LX reginas et bis quadragenas pellices, propter perenne puritatis priuilegium, obsidem seculi, monarcham [Bodl., monarchum] mundi, rectorem poli, redemptorem soli, archangelo pronuntiante, Paracleto obumbrante, precordiis tripudiantibus, feliciter suscipere meruit. uerum mihi de Marie perpetua uirginitate,  que ante sacri sermonis receptaculum uirgo fauorabilis exstitit, et post celestis puerperii preconium uirgo fauorabilior permansit, sollicite scribenti repente ad memoriam rediit, quomodo Cecilia uirgo sacratissima indulta iugalitatis consortia, ac pacta proci sponsalia obtentu castitatis refutans, uelut spurca latrinarum purgamenta laudabili spiritus feruore contempserit, dispexerit, respuerit; que licet organica bis quinquagenis et ter quinis sonorum uocibus concreparet harmonia, ac si lethiferos sirenarum concentus cum inexpertos quosque ad uite pericula pellexerint, sub pretextu integritatis surdis auribus auscultabat. Quamobrem procum proprium, et futurum, si uirginitatis fortuna pateretur, leuirum, a superstitiosa delubrorum cultura conuertens,  baptismatis fonte renatos uisibiliter angelicis perfrui conspectibus fecit, quibus celicola ab astris destinatus candidis ac purpureis contexta serta floribus obtulit: Istas, inquiens, coronas immaculato et mundo corpore custodite, quia de paradiso Dei eas ad uos attuli.

XLI. Sed et celeberrimus uirginis Agathe rumor ea tempestate longiuscule crebrescens, qua Diocletianus imperator auguste potestatis monarchiam gubernans, truculenta tormentorum edicta orthodoxe fidei cultoribus irrogabat, totam Trinacrie prouinciam penetrauit, cuius integritatis castimoniam nec membrorum crudelis dilaceratio compescere, nec lictorum atrox uexatio prepedire, nec acra testularum fragmina infringere uel torrida carbonum incendia  ullatenus uincere ualuerunt: quin potius ut adamantinus scopulus contra illata carnificum tormenta ferro fortior induruit; cuius rei documenta, et non ficte ueritatis indicia Siculus indigena et Cathenensis oppidi municeps concorditer astipulantur. Qui cum Ethne montis incendia fauillis late scintillantibus bullirent, sulphureisque flammarum globis feruida torrentium flumina in preceps currentia crepitarent, sacram sacrophagi tumbam qua uirginale corpusculum claudebatur, quasi turris obstaculum, et muri propugnaculum ruituris ignium imbribus opposuerunt, et mox horrendos focorum ardores obuia queque crematuros, et liquefactas scopulorum congeries uoraturos dicto citius cum  uirginis suffragio sopierunt.

XLII. Mihi quoque opere pretium uidetur, ut sancte Agathe rumores castissime uirginis Lucie preconia subsequantur, quas preceptor et pedagogus noster Gregorius in canone quotidiano, quando missarum solemnia celebrantur, pariter copulasse cognoscitur, hoc modo in catalogo martyrum ponens, Felicitate, Anastasia, Agatha, Lucia, quatenus nequaquam litterarum serie sequestrentur que contribuli populo apud Siciliam genite simul in celesti gloria gratulantur. Etenim sicut Cathenense municipium pre ceteris Trinacrie urbibus Agathe martyrio feliciter coronatur, ita famosissime Christi tiruncule Lucie prerogatiua Syracuse oppidum Sicilie prosperis successibus sublimatur; que genitricem  prolixa ualetudine fatigatam et meritis Agathe a riuo cruoris curatam cum alternatim confabularentur huiuscemodi precibus interpellans: Per ipsam, inquit, te deprecor, que te saluauit, ne tu mihi sponsum nomines, nec de mea posteritate fructum mortalitatis inquiras, sed omnia que mihi eunti ad corruptionis mee auctorem hominem moriturum eras datura da mihi eunti ad integritatis mee auctorum [Bodl., auctorem] Dominum nostrum Iesum Christum. Matre igitur consentiente, fit rerum repentina distractio, arcarum clustella reserantur, mancorum marsupia replentur; sponsalia erogantur crepundia, et celi comparantur triclinia; ac dum carnale stirpatur patrimonium, spirituale exercetur mercimonium. uerum pro huiusmodi negotio, sponsus  iracundie facibus inflammatur. Pascasius consul tribunica potestate fretus, acri angore afficitur, eo quod Christi tiruncula, nec sermonum seueritate castigata, nec lenonum fallaci lenocinio tradita, a rigido uirginitatis proposito penitus inflecti ualuit, quamuis testibus [Bodl., restibus] constrictam ad detestabile prostibulum, et inuisum lupanar scortorum trahere uel trudere niterentur. Sed sanctam, ab omni magorum machina illesam et aruspicum superstitione incontaminatam Christi tutela protexit. Postremo furibundus consul flammiuomis assandam torribus tradidit: ita ut atre picis offulas et resine fomentum cum scintillante oleo rogorum incendia cumularentur. Sed hec diuine potestatis impribus sopita dicto citius tabuerunt: igitur beata Lucia  uirgo, saluo pudoris signaculo et consummato uite curriculo, gloriosum martyrii triumphum meruit, dum mucrone confossa maluit purpureum sanguinem fundere quam pretiosam pudicitiam perdere. Nec tamen cruentus carnifex obeuntem uirginem gratulabundus conspexit, sed catenarum nexibus constrictus et ab omni Trinacria ut barbarus predo uel crudelis archipirata spretus est; qui cum ad urbem Romuli rigidis collaribus pregrauatus duceretur, a Romano senatu capitalem sortitus sententiam, lugubre prebuit spectaculum.

XLIII. Denique Iustina iustitie uernacula, ab orthodoxis non contemnenda uirgo, cum Diocletianus imperii sceptris infeliciter fungeretur, quanta uel qualia apud Antiochiam pro uirginitate seruanda  pertulerit, quis mediocri fretus ingenio expedire se posse glorietur? ni cuncta signorum et prodigiorum gesta, que litterarum apicibus incerta leguntur diligenter didicerit. Quam neque procus ab integritatis arce detrudere, nec magica maleficorum necromantia ullatenus uincere ualuit. Sed omnis prestigiarum scena, quam callido phantasmate falsi nebulones schematizarunt, ut fumus euanescens disparuit, ut cera liquescens emarcuit, ut umbra fatiscens dicto citius dissoluebatur. Hanc inquam cum Cyprianus, qui per idem tempus aruspicum celeberrimus et post Zoroastrem et Simonem magorum prestantissimus fuisse memoratur, adhibitis leuiathan argumentis strophosisque deceptionum muscipulis ad thalami  copulam et maritale consortium flectere nequiret, illico per castissimam Iustine uirginitatem, qua omnes rerum contrariarum [Bodl., omn. contrariarum uirtutum] machinas exterminans eliminauerat, inuictum Christi tropeum et ineluctabile brauium, licet paganus prudenter intellexit: Ita prorsus, ut actutum ecclesiastico exorcismo catechizatus et parturientis gratie uulua in baptisterio regeneratus, ubi bis seni uel bis terni gradus collocantur, catholicorum cetibus ascisceretur, quatenus qui magorum molimina funditus euerteret et medullitus amitteret, uersa uice supernorum sacramenta celitus cognosceret et efficeretur impauidus predicator, qui fuit peruicax fidei refragator, sicque per septenos Ecclesie gradus paulatim proficiens ad summum pontificatus  apicem feliciter perueniret. Iustina uero non solum integritatis gloria fine tenus fauorabiliter predita permansit, uerumetiam ad capessendam passionis palmam adamante durior diuersis tormentorum cruciatibus macerata non cessit, quia inuicte mentis fundamina nequaquam arenosis sablonum glareis ultro citroque nutabundis subdiderat, sed editam aule structuram, ut ille sapiens quem euangelicum describit oraculum, robustissime petre imposuit, que dum crudis neruorum flagris truciter cederetur et crebris palmarum contunsionibus exalaparetur, tandem in sartaginem ferream seuo et pice crepitantem, ut in tanto tormento tenerrima uirgo torreretur, scandere iussa est. Sed Christus clementia sua solita, qua mediocribus consulens et contritis corde ultro  miserescit, flammantis foci potestatem compressit, ad [Bold., et ad] inclytam nominis sui gloriam uirgineos artus ab ingruenti sartaginis exitio potenter protexit. Postremo Claudio Cesare ultroneos Dei martyres ergastuli squalloribus cruciante et edictis crudelibus ad delubrorum ceremonias cogente sententiam decollationis accipiens, una cum Cypriano non iam necromantia freto, sed pontificatu predito, sacrosancto [Bodl., sacrosancti] cruoris ostro purpurescit.

XLIu. Quid uero beatam Eugeniam loquar perennis pudicitie sertis coronatam et floride uirginitatis uexillo armatam, que cum litteris liberalibus imbuta, omnes philosophorum syllogismos et Epicuri sectas atque Aristotelis argumenta, simulque quinquennem  Stoicorum taciturnitatem perfecte iuxta sophismatum disciplinas didicisset, a Philippo patre interpellata, et a proco generosis orto natalibus ad nuptias petita, ob potiorem uirginitatis gloriam, ut spurca sterquilinia spreuit, ut proiecta [Bodl. om. proiecta] peripsema contempsit, ut cacabatum furue fuliginis atramentum exhorruit, et ad maternum sancte Ecclesie gremium spreto basterne uehiculo, et relictis parasitorum pedisequis, geminis tantum comitata spadonibus perrexit. Ibique baptismatis sacramentum perceptura, ac cenobialis militie tyrocinium, non muliebriter quesitura, rasis cincinorum criniculis sub tonsura masculini sexus contra iura nature sanctorum cetibus aggregatur, et militonum Christi cateruis  sine castitatis cicatrice saluo pudoris signaculo asciscitur. Quam cum omnis parentele pia propinquitas et familiaris clientele domestica sollicitudo fortuitis ademptam casibus arbitraretur, et uelut Proserpinam  lacrymosis singultibus lugubriter lamentaretur, statim a pithonibus et aruspicibus uana falsitatis deliramenta garrientibus, qui sibi pre ceteris mortalibus frustra latentium rerum peritiam adplaudunt, stolida consulta poposcit. uerum illis friuola scrupulum mouentia confingentibus, que prophetica ueritate ueraciter carerent [Bodl., caruerint], solita Saluatoris clementia municipium in monte positum et lichnum sub modio coruscantem, clam diutius delitescere non patitur, dum [Bodl., de] seuo infamis calumnie improperio  latentis pudicitie preconium propalatur. Quamuis auctor integritatis uirginale munus clanculis occultare latebris deliberaret, et diuine duntaxat maiestatis notitie, cui abdita secretorum arcana produntur, cognitum fore satageret. Nam cum eidem Eugenie falsum prostibuli stuprum et lupanaris incesti piaculum Melantia uirgo nominis presagio traducta, matronalis pudicitie obliuiscens, quam lasciue obscenitatis ludibria carnisque incentiua illecebrosis stimulis agitabant, pellaciter impingere moliretur, uelut ferrato apologetice defensionis clypeo retundens strophose accusationis catapultas de falsitatis pharetra prolatas in ipsos a quibus diriguntur, retorsit; quod textus libelli Eugenie uberius explanat, quemadmodum antiquitus Susannam, cum fabricatores  falsitatum potius quam presbyteri populorum, quos adulterine titillationis calcar incesti crimine cruentabat, dissona sermonum procacitate fallaciter insimulare machinarentur, densis dirisque lapidum imbribus obruti crudele mortis spectaculum prebuerunt; ut merito Psalmographi sententia de utrarumque prosperis uite successibus historialiter quadrare et congruere uideatur; quamuis de Redemptore secundum anagogen uaticinata credatur: Insurrexerunt in me testes iniqui, et mentita est iniquitas sibi; et quasi pro hac calumniarum contumelia, quam insontes a fallacibus tolerant, apta uicissitudo sequatur, Psalmista ita promulgante: Credo uidere bona Domini in terra uiuentium.

 XLu. Sed [Bodl., Sed et] opere pretium uidetur, ut gloriosum illustris Agne exemplar celibes integritatis emulatores et carnalis spurcitie contemptores minime lateat. Quinimo eiusdem uirginalis propositi participibus et caste sodalitatis consortibus innotescat, que pro integritate seruanda, omnem ornamentorum gloriam a Proco prefecti filio oblatam, quatenus oblata impetraret connubia, ut lurida fetentis cloace uolutabra contemnens huiuscemodi responsa reddidisse fertur: Discede a me, fomes peccati, nutrimentum facinoris, pabulum mortis, quia iam ab alio amatore preuenta sum, qui me annulo fidei sue subarrauit, circumdedit me uernantibus atque coruscantibus gemmis [Bodl., gemmis pretiosis], induit me cyclade auro texta, cuius pater feminam  nescit, cuius mater uirgo est, cui angeli seruiunt, cuius pulchritudinem sol et luna mirantur. Et licet huius rei gratia ad inuisum prostibuli lupanar, ubi scortorum detestanda obscenitas bacchatur [Bodl., debacchatur] et frontosa mecharum impudentia turpiter stupratur, ad infame dedecus natalium propriis exuta uestibus truderetur: tamen corusco immensi luminis splendore uallata angelicis fruitur conspectibus et peplis donatur dominicis: o quanta est furibunde libidinis ferocitas, et e diuerso quanta est reconciliati pudoris pietas! Nam cum prefatus obscenitatis amator, flammis carnalibus succensus, lupanar cum sodalibus scelerum aggrederetur, ut uirgini sacratissime spurca lenocinii ludibria labris procacibus irrogaret, celestis ire mucrone perniciter  perculsus occubuit, et ueluti Oza arcam testamenti, ubi uirga pontificalis, que fronduerat, et urna aurea celesti munere referta simulque tabule Decalogi litteris sulcate, recondebantur, profanis manibus contingere non metuens, illico immature mortis uindictam exsoluit. Sed rursus ad potiorem Dei gloriam, et insultatores catholice fidei, qui cogitauerunt consilium, quod non potuerunt stabilire, balbis buccarum labellis obmutescerent et porcinus paganorum strepitus contra immunem Ecclesie castitatem seuiens spumosis dentibus acriter grunnire desisteret, eumdem rediuiua sospitate subnixum de inferni uoragine reduxit ad lumina uite, et mox roseo purpurei cruoris rubore perfusa, immaculatam uirginitatis uictimam Christo offerens martyrizauit; cuius  tumba in cemeterio posita grauissimam Constantine uirginis ualetudinem, cuius mentionem infra caraxabimus, uelut celesti medicamine fotam incolumitati pristine restituit.

XLuI. Necnon etiam gloriosas illustrium puellarum personas, Tecle et Eulalie ad formam uirginalis materie congruentes, preterire incommodum duxi; quarum Tecla deuota Christi uirguncula, cum desponsata primo pubesceret euo et castis pudicitie moribus nondum lauacri baptisterio renata adolesceret, audita egregii dogmatiste doctrina de integritatis dono disserentis, nec maternis coacta blandimentis, nec Proci compulsa precibus, ad thori contubernia, et nuptialia triclinia inclinatur; que ante theatrales  spectaculi clatros cruentis carnificum manibus adlata, ut pudicitie premio priuaretur enixe nitentibus, in disrupta tamen castitatis crepundia, et pretiosam uirginitatis stolam inter seueros leonum rugitus et feroces ursine rapacitatis rictus, Christo patrocinium prestante, inuiolabilem conseruauit. Sed et crepitantes enormium rogorum torres et semiustas pyrarum faculas celestis clementie fontibus restinctas incolumis ac sospes feliciter euasit. Eulalia uero duplici predita triumpho, et gemino ornata tropeo cursum consummatura et fidem seruatura celesti inscribitur albo. Nam post rumigerule uirginitatis gloriam, qua carnalis cloace spurcitias exhorruit, et nuptialis copule contubernia spreuit, ad gloriosam martyrii palmam feliciter peruenit.

 XLuII. Porro Scholastica ac Christina simulque Dorothea apud Cesariam oriunda in prouincia Cappadocie, licet dispari seculorum serie sequestrarentur, pari tamen integritatis tiara a Christo coronabantur. Quarum prima sub confessionis titulo, licet cruente passionis occasio defuisset, in consortio catholicorum laudabiliter degebat, et in tam precelso puritatis fastigio fulminauit, ut cum unicus germanus, quem subnixis precibus unius noctis intercapedinem opportune poposcerat, obtemperare pertinaciter reluctaretur, statim profusis lacrymarum fontibus serenitatem etheris in procellarum turbines commutans et tonitrua fragore horrisono orbem trementem terrentia concitans, simulque igniferas fulminum coruscationes eliciens, mirum mundo spectaculum  exhibuit; secunda autem in tantum diuine caritatis faculis accensa, etiam antequam baptismi rudimenta susciperet, fuisse memoratur, ut statim ab undecimo etatis anno, fanatice [Bodl., profanatice] superstitionis contemptrix et supernorum decretorum cultrix exstitisse narretur; cuius pater in palatio magistri militum officio fungens, cum eamdem sobolem suam liberalibus sophismatum disciplinis imbueret, turrem eidem minaci proceritate in edito porrectam et forti liture compage constructam eidem [Bodl. om. eidem] erexit. In qua cum bis senis puellis iuxta ritum indigitamentorum thymiam a diis ut adoleret et holocausta thurificaret, a patre culturis delubrorum dedito inconsulte cogeretur; sed cum se ab unica filia merito spretum comperisset, et deauratas  simulacrorum effigies Iouis scilicet et Apollinis, simulque ueneris stuprorum amatricis, minutatim in frusta confractas animaduerteret, ilico diuersa tormentorum genera eamdem filiam uexaturus [Bodl., uexaturas], cruentus carnifex et truculentus parricida potius quam pius pater crudeliter machinatur. uerumtamen mens Deo dedita, nec olidos ergastulorum squalores horrescit, nec scopulum collo connexum, et marinis gurgitibus immersum pauescit, nec sudibus crudeliter tenerrima membra cedentibus mollescit, nec uenusti capitis deformatio, quamuis flaua cesaries raderetur et per publicum decaluata traheretur, statum cordis inclinat. Nec torrida fornacis incendia Chaldaici regnatoris machinas equiparantia obstupuit, nec uenenatos aspidum rictus quas Marsi  incantationum carminibus irritabant, pauefacta puellula pertimescit; imo hec omnia Christo patrocinium prestante, saluo pudoris thesauro, feliciter superauit. Postremo geminis spicularum uulneribus sauciata et purpureo perfusa cruore pro Christo martyrizauit. Tertiam uero cum Sapricius orthodoxorum cruentus carnifex non solum ad nuptias, sed ad nefandas quoque idolorum culturas et ineptas gentilium ceremonias cogere nequiret, confestim furibundus catastarum crudelitatem exercuit, liuidas palmarum uibices exhibuit, torrentes lampadarum flammas applicauit. Duabus quoque feminis, que nuper a fide naufragauerant, et a Christi consortio apostatauerant, eamdem tradidit deprauandam, sed uersa uice earumdem probrosas apostatarum cicatrices penitudinis medicamento  ita salubriter curauit, ut statim ordine prepostero doctricem propriam ad martyrii palmam precederent. uerum cum egrederetur crudele pretorium, Theophilo cum cachinnanti cauillatione flagitanti, ut de paradiso sponsi celestis, ad quem se properare fatebatur, grata fructuum munuscula mitteret, quod cum calumnie gannitura prolatum, in ueritate completum est. Nam pridie quam pateretur, et cruentis mucronibus truncanda subderetur, tria mala cum purpureis totidem rosis ad eumdem Theophilum destinasse describitur, qui, huius rei gratia proprie occasionem salutis adeptus, rubicundis martyrii sertis coronabatur.

XLuIII. Constantina integerrime uirtutis uirgo,  Constantini filia imperatoris, qui per idem tempus tripartiti mundi monarchiam prosperis succcessibus gubernasse dignoscitur, nonne cunctas propemodum Romanorum pretorum filias, omnemque pene generosam feminini sexus sobolem ac pulcherrimam pubertatis indolem, famose uirginitatis rumore comperto, ad culturam Christiane religionis et coronam castitatis colloquio incitauit, sermone suasit, exemplo instigauit? Ita duntaxat, ut unamquamque, spreto nuptiali thalamo et maritali luxus commercio, celestis sponsi amplexus enixius satagere, et inter uirgines sapientes cum limpidis lampadibus properare ducta crebro suspiria faterentur, quod plenius de conuersatione illius scripta dogmatibus opuscula produnt, cuius rei Attica et Artemia illibate uirginitatis,  pudicitie florentis, satis euidens documentum declarant. Quarum genitor Gallicanus, dum Constantinus Constantii filius in Britannia, ex pellice Helena genitus, sceptris imperii potiretur: nullus in Romana monarchia prestantior exstitit, et quem solum pre omnibus tribunitie potestatis personis et procerum magistratibus dignissimum ratus est cui Constantinam regali prosapia genitam propter secundos bellorum euentus et prosperos triumphorum successus nuptiali dote subarraret, et ad copule contubernium, si rerum ratio pateretur, desponsaret, eruta radicitus paganorum cultura ad fidem catholicam conuersus est, qui solus ea tempestate Scythice gentis impetum, que cum infinito duelli apparatu a Circio proficiscens Thraciarum prouincias hostiliter populabatur,  perferre potuisse credebatur.

XLIX. His igitur prefatis uirginum cateruis, nequaquam Eustochie et Demetriadis uirtutum rumusculus, qui passim per Europam crebrescens diffunditur, a nostris litterarum schedulis et apicum pictatiolis excipiatur, quarum prior fauorabilis filia Paule et beate Blesille germana adeo apud Occidentis imperium solerti librorum ingenio predita claruit, ut in orthodoxorum bibliothecis, ubi sagacissima Hieronymi commenta recitantur, illius quoque opinio crebra lectionis assiduitate diuulgetur, siquidem sexies terna uel ter sena in Esaie uaticinium uolumina ad eamdem uirginem prolixa sermonum serie describuntur, sed et residua canonicarum commentariola  Scripturarum que prefatus diuine legis interpres, et matris solertia et uirginis compulsus industria desudauit, uniuersa singillatim commemorare pertesum est, que uestre sagacitatis philosophiam per patentes librorum campos cursitantem nequaquam delitescere reor, cui etiam exhortatorium de uirginitate seruanda insigniter edidit opusculum. Secundam uero, nobili stirpis prosapia oriundam, in tantum uagabunda rumorum preconia extollebant, ut etiam transmarinis litterarum characteribus imbuta, usque ad summam uirtutis pharum uirgineis [Bodl., uirginitatis] meritorum gradibus conscenderit. Siquidem flagitante eiusdem genitrice uolumen prolixa et lepida sermonum serie digestum, ad prefatam Christi tirunculam, citra pontum dirigitur, in quo rudimenta uite  illius caraxantur ita: Scribendum est igitur ad Demetriadem uirginem Christi, uirginem nobilem, uirginem diuitem, et, quod his maius est, ardore fidei nobilitatam, diuitiasque calcantem. Et infra: Que summo loco nata, in summis opibus, summisque deliciis nutrita, tantis tamque uariis uite huius blandimentis uelut teracissimis quibusdam uinculis irretita subito eruperit, cunctaque simul bona corporis animi uirtute mutarit; et post pauca: Meminit enim, inquit, quas mundi opes, gloriamque respuerit, quas denique contempserit uite presentis illecebras, quibus uoluptatibus renuntiauerit. Rursus ante calcem uoluminis, cum supremi examinis exemplum terroremque iudicantis, qui equa discretionis bilance singulorum facta trutinabit, eleganter exponeret, ita exorsus est: Recens factum est,  quod ipsa uidisti, cum ad stridule buccine sonum Gothorumque clangorem lugubri oppressa metuit [Bold., metu] domina orbis Roma contremuit. Et infra: Si ita, inquit, mortales timemus hostes et humanam manum, qui faciemus cum ceperit clangor et terribilis tuba intonare de celo et ad illam archangeli uocem omni buccina clariorem totus simul remugiet mundus, tunc tu, iustorum choris et sanctis comitata uirginibus, in sponsi obuiam subuolas, etc.

L. Gloriosas itidem passiones trium germanarum Chionie et Irenis atque Agape, que sub confessionis titulo et sancte uirginitatis preconio pari tripudio triumpharunt, rusticis saltem schedarum apicibus caraxabimus, quarum celebrandis rumoribus longe lateque crebrescentibus, Diocletianus ea tempestate  sceptris imperialibus infeliciter functus, predictas Christi pedisequas accersiri precepit, quibus si a Christiane religionis cultura apostatarent, et a recto fidei tramite exorbitantes, nefande gentilitatis charybdibus naufragarent, palatinas pollicetur infulas et opulenta spondet patrimonia, si mallent [Bodl. add. mundi] matrimonia. Que cum opulentam mundi gloriam et lenocinantis uite presentis illecebras non dissona sententia recusarent, illico, urgente nefandi grassatoris imperio easdem sancte Ecclesie sequipedas in latebras lautumie diri tortores detrudunt, quibus beata Anastasia ne famelice frugalitatis parcimonia deficerent, alimonie stipendium et stipis edulium exhibens, lautumie liminibus libenter herescit. Exin  predicte sorores, Dulcitio Diocletiani satrape, nisi diis thimiama thurificarent, torquende traduntur. Quarum formosam uultus uenustatem, non stibio confectam, uel calamistro cirris crispantibus indeptam, sed genuina consparsione ingenitam preses petulcus contemplans, statim oculorum lenocinio captus, in luxum labescit, ut cera ante larem liquescit; in tantum uidelicet ceco carpitur igne, et clandestinis inflammatur stimulis, ut intempeste noctis conticinio cellulam, in qua prefate uirgines psalmodie concentum celebrabant, uiolenter irrumpere non uereretur, ubi cuncta culine suppellex et numerosa cocorum utensilia seruabantur. Mox furiis uesanie correptus, cepit, quasi limphaticus uel freneticus denigratos lebetes et furuiores fuligine cacabos  complecti tetrasque sartagines bassiare, in quibus diu strophosi fautoris instinctu debacchatus, et ridiculoso ludibrio ludificatus abscedit et nequaquam effecta, sed effeta uoluntate tam corporis habitudine cacabatus, quam mentis morbo maculatus egreditur, et uelut Aethiopica nigritudine fuscatus a propriis parasitis et domesticis clientibus non agnoscitur. Etenim tam furua frontis effigies sibi soli patentibus oculorum orbibus delitescit et ceteris sodalibus ac lictoribus patescit, cumque palatii uestibulum caccabatus, irrumpere enixo conamine niteretur, ut imperatori de irrogata uernarum calumnia flebili singultu querimoniam ederet, alii lentis uiminibus cedentes, alii palmis, et pugillis colaphizantes, nonnulli ut atrum nebulonis phantasma  exsufflantes in faciem procul eliminant: ductus itaque ad domum suam suorum manibus uernarum lamentantis clientele strepitu lugubriter excipitur, autumnans [Bodl. autumans] incassum, quod a Christi tirunculis magica prestigie necromantia ludificaretur, uelut contritus coluber linguis trisulcis sibilans, rursus sublime tribunal scandit, ut sanctas uirgines propriis exutas cycladibus obscene cupiditatis spurcitia succensus et petulantis lasciuie facibus inflammatus, luxuriosis obtutibus contemplaretur, sed peplorum amicula sceleratis manibus membratim detracta nequaquam a sanctis artubus spoliari ualuerunt. Denique Dulcitius preses cum omnibus machinamentorum inceptis frustraretur, et quidquid contra Christi uirgunculas moliri deliberaret,  cassaret [Bodl., cassaretur] imperante Diocletiano comes Sisinnius prefatas Dei famulas satis crudescente penarum atrocitate uexandas accepit, nisi spurcas delubris ceremonias exhibentes aut Lupercalia et Compitalia celebrando, uel portumnalia perpetrando, et suouetaurilia turificando seu Floralia et nictelia litando, furibunda numina reconciliarent, et deorum fauorem repropitiarent; cuius exsecrandum imperium cum implere pertinaciter refragarentur, due ex illis in torrida crepitantis pyre incendia truse, una pharetrarum spiculis sauciata, cum uirginitatis palma et martyrii corona paradisi premia possessure, et cum CXLIu millibus uirginalem melodiam modulature ad Christum pariter  perrexerunt.

LI. Preterea imperantibus Augustis ualeriano et Gallieno, cum feruor torride persecutionis et ardor crudelitatis acrius incanduisset, et celestis militie manipulares, qui pro confessione fidei nequaquam formidolosorum more luctatorum palestram certaminis horruerunt, cruentis carnificum mucronibus necarentur, due germane uirgines uocabulo Ruffina et Secunda, generosis oriunde natalibus, persecutorum rabiem paulisper declinantes ad prediolum suum in Tuscie partibus basterne uehiculo properabant, illico sponsis earum prodentibus nuper ad apostasie cloacam, uelut molossi ad uomitum relapsis chiliarcho cum equestri turma insequente Romam reducuntur, putido squalentium ergastulorum  latibulo mancipande, et subsannantis gannature ludibrium lature. Posthec Ruffina cum dirissimis uerberum ictibus cesa et cerulea flagrorum uibice cruentata in conspectu furentis satrape uapularet, Secunda constanter ait: Applica ignes, saxa, gladios, flagella, fustes et uirgas, quot tu penas intuleris, tot ego glorias numerabo, quot tu uiolentias irrogaueris, tot ego martyrii computo palmas. Mox identidem in latebroso carceris fundo, qui fumigabundis fetentis fimi fetoribus horrebat, sancte uirgines includuntur, sed furua caligo celesti splendore fugatur, et putidum letamen uelut tymiama, et [Bodl. omitt. et] nardi pistici fragrantia redolet. Rursus in ardentes thermarum uapores, que supposita prunarum congerie torrebantur inclementer, iactari  imperantur, sed illesa membrorum uenustate sospites e thermis emersisse leguntur; uerum cruenta tortorum seueritas reciprocis uicibus toties elisa et labefacta, nec mitescere, nec miserescere nouit. Siquidem famulas Dei ingentis scopuli mole connexas in medio Tiberis alueo sine miserationis respectu mergere iussit, sed undarum gurgites dantes gloriam Deo ab infidelibus denegatam sanctas uirgines riparum marginibus incolumes restituunt. Unde satrapa tanta rerum prodigia obstupescens scribitur dixisse: Iste aut magica arte nos superant, aut uirginitatis in eis sanctitas regnat. Postremo capitalem sortite sententiam, angelicis euecte cateruis, cum uexillo uirginitatis ad celi sidera scandunt.

LII. Nec pretereunda censeo sanctarum uirginum  Anatolie et uictorie preconia, quarum rumores et prodigiorum priuilegia per totos mundi cardines longiuscule crebrescunt, dum scedarum apicibus quando rotante anni circulo natalitia earumdem catholici celebrant in pulpito ecclesie recitantur. Igitur regnante Decio, quando effrenata tortorum ferocitas contra bellatores Christi crudeliter exarsit, predictas uirgines nulla persecutorum rabies, nulla penarum acerbitas ab integritatis arce detrudere ualuerunt, sed omne patrimonium et ornamentorum gloriam tam discriminalia capitum et periscelides crurum, quam olfactoriola nardi et crepundia collo gemmiferis lunulis pendentia, ad stipem mansis [Bodl., mancis] et matriculariis prodiga liberalitate  contulerunt. Quo comperto, procorum precordia furibundis uesanie faculis inflammantur: dum uniuersi facultatum reditus, et copiosa questus stipendia ad agapen pauperculis mendicantibus uenirent, tunc Eugenius et Aurelius, qui sponsi earum futuri esse credebantur, fraudulento consilio et dissimulato negotio imperatoris pittacia impetrant, ut ab urbe Roma, ad propria predia ducerentur, ne forte si pro Christiane religionis titulo eas accusantes publica insimulatione propalarent, possessiones earum et agrorum fundi fiscali iure proscriberentur. Ducta est itaque beata uictoria presago uocabulo uere Christi uictoria in Tribulanum territorium, ut ibidem exiliata famis copia et cibi inopia angeretur. Ea tempestate contigit, ut uniuersi municipes, quorum municipatus  in Tribulano municipio fuerat, uirus et flatum squammosi draconis non ferentes, spreto oppido, uagabundis meatibus passim dispergerentur. Quibus sancta uictoria, si conuerterentur ad Deum, relictis deorum statunculis et abdicatis delubrorum lupercalibus, ultronea spopondit se uirulenta spumantis basilisci spiracula procul pulsaturam et urbem incolumitati pristine reddituram. Nam propter uenenata horrentis chelydri flabra calamitosum uulgus ingenti strage cateruatim trucidabatur, parentes prepostero ordine immatura pignorum funera cernentes flebilibus orbitatis questibus acriter arctabantur. Tunc patronus ciuitatis generaliter ex persona promiscui sexus cunctos puelle oraculis credula precordia pandere pollicetur, si truculenta gipse crudelitas,  que lethiferam miserandis ciuibus luem inferebat, longius arceretur. Tum sacra uirgo angelico fulta suffragio cum turbis populose ciuitatis ad spectaculum manipulatim confluentibus, ducitur ad draconis speleum, crepante iam pullorum plausu et sonante gallicinio et nequaquam formidolosis gestibus tremibunda, nec meticulosis palloribus nutabunda latitantem alloquitur bestiam. In nomine, inquit, Iesu Christi Domini nostri exi hinc, draco nequissime, et da honorem Deo, uade ubi non habitant homines. Paruit draco dictis et cursu rapidissimo fugiens abscessit. Illa uero, ingressa latibulum bellue, flagitat populum iam periculi expertem, ut sibi oratorium in eadem crypta struant, et puellulas ad patrocinium uite impendant, quibus imperio parentibus  LXX uirguncule diuino seruitio subiugate, consona melodia dulciter hymnizantes et psalmorum concentus suauiter concrepantes uictorie exemplis et monitis herescunt. Porro Eugenius procus eius emenso triennio Capitolii flaminem enixa prece poposcit, ut missa statuncula [Bodl., misse statuncule] Diane cogeret uictoriam apostatico ritu thurificare. Illa nefandum facinus exsecrata et gerulum simulacri exosa, ictu gladii interimitur. Nec tamen cruentus carnifex uictoriam de uictoria nactus est, sed mancus, manu arida, et elephantina cutis callositate purulentus et uermibus scaturiens putidum exhalauit spiritum. Anatolia uero in exsilium trusa, signorum miraculis crebrescens, prefatam sociam in  uirtutibus equiparauit. Etenim filium consulis energumenum rigidis catenarum nexibus astrictum expulso habitatore, dicto citius curauit. Quo rumore clarescente, et laruatos, et comitiales, ac ceteros ualetudinarios pristine sanitati restituit. Sed et Marsum, qui uirulentos matrices ad sacre uirginis lesionem incantationum carminibus irritabant, ut peta ait:

Frigidus in pratis cantando rumpitur anguis,
diris spiris inuolutum perniciter eripuit. Tunc beata Anatolia cum staret in oratione erectis ad sidera palmis, et fusis ad polum precibus, euaginato ense capulo tenus per utraque latera adacto cum uirginitatis triumpho rubra martyrii serta fuso sanguine sortitur.

 LIII. Sed quid mirum rudi coruscante gratia, postquam uirgo uirginem sancto puerperio peperit, cuius principatus super humeros esse perhibetur, si sic Ecclesia uirginibus redundet, sicut celum sideribus resplendet, cum etiam castissimum Ioseph legalia ueterum uolumina immensis preconiorum laudibus concelebrent, quem ab ingruenti multiformium calamitatum discrimine, quas non solum liuidorum conspiratio germanorum fraternum nequaquam exosa parricidium intentabat: uerum etiam obscena fallentis domine friuola matrimonialis [Bodl., matronalis] pudicitie oblita machinabantur, quamdiu pure uirginitatis comes et lenocinantis prostibuli contemptor exstiterat, illesum diuina tutela protexit, futurorumque prodigiorum arcanis  imbutum et signorum portentorumque presagio ceteros mortales latentium mirabiliter instructum, prophetica quadam uaticinatione inspirauit, ut non immerito a limpidissimis solis ac lune luminaribus ac residuis stellarum sideribus, simulque fecundis manipulorum fasciculis somno sopitus adorari uenerarique uideretur, dum in pulcherrimo pubertatis decore et formosi uultus florens uenustate multo formosiore fretus uirginitate, strophosam muliebris audacie muscipulam paruipendens, callide deceptionis decipulam declinauit, simulque fraudulenta feminee titillationis lenocinia ac blanda sermocinationis incitamenta, uelut lentescente nectaris defruto seu mulse [Bodl., mulso] mellite potationis oblectamenta,  atrum ueneni uirus infundentia, et incautos quosque sine lorica fidei armaturaque militari repertos truculenter ad tartarum trudentia spreuit, uicit, contempsit, et cum palma uirginitatis aufugit; qui licet arcta sordentis ergastuli latibula, et tetrum tenebrosi carceris squallorem propter egregium pudicitie puritatem pateretur, attamen clandestine castitatis cognitor Deus, cui secreta patent, et quem abstrusa non latent pro incontaminata adolescentis continentia eidem Memphytice gentis gubernacula tradidit, et florentis imperii moderamen regendum commisit.

Dauid quoque opinatissimus regum, sub ipso pubertatis tirocinio illibata uirginitate preditus antequam copula matrimonii et connubii nexibus nodaretur,  nonne argutis fibrarum fidibus limphaticum mitigabat, et impensa sospitatis gratia freneticum curauit, dira procul tetrorum explosa spirituum uesania, quique etiam etate tenellus lacertis inualidus [Bodl., ualidus] frementium mandibulas leonum discerpsisse, dirorumque rictus ursorum frustatim confregisse, et enormem Allophilorum gigantem crista cassidis ac thorace indutum, orceis et phala- [.....] armatum ereaque umbonis parma protectum, saxis tantum teretibus et fundibulo fretus singulariter congrediens obtruncasse describitur. Ergo licet uita illius usque ad metam mortis probabilis exstitisset, utpote qui solus nepotum et pronepotum piacula proprii prerogatiua meriti abolere potuisset, ut in Basileon de regibus prisce legis censuram preuaricantibus  sepe cautum est: Non exstinguam scintillam Dauid, tamen relicto uirginitatis statu Urias insons interimitur, Bersabe illegitimo iugalitatis uinculo federatur, et pro hac temeritate expianda celestis ire mucrone proles primogenita percutitur, licet inquam uterque patriarcha, quandiu aura etherea et uitali flamine uesceretur, superne maiestati gratissimus exstiterat [Bodl., exstiterit], ast tamen post carnalis consortium copule [Bodl., consortii copulam], de utroque minora uirtutum preconia crebrescunt.

Samson ille Nazareus ab ipsa gracillima cunabulorum etatula Domino septenis crinibus sacer antequam fraudulentis Dalile complexibus caperetur, et perfidi pellicatus stupro eneruiter deceptus illecebrosis  lenocinii nexibus nodaretur; nondum ferro dempta cincinnorum cesarie, quantis miraculorum signis et uirtutum rumoribus omni seculo usque ad id tempus inexpertis effulsisse deuulgatur [Bodl., diuulgatur].

LIu. Igitur, sicut supra retulimus, per Hieremiam et Danielem ceterosque eiusdem propositi consortes et florentis pudicitie sodales futura incarnati uerbi uirginitas mysticis sacramentorum obumbrationibus figurabatur: ita per Abel insontem mitis innocentia et passio, per Melchisedech uero superne potestatis pontificium et celestis infule flamminium presignabatur, quorum prior, ut altius repetens ab origine pandam, propter dignitosam innocentie palmam, et  originalis patientie titulum spreto fraterni libaminis sacrificio rata et grata diuinis conspectibus holocaustomata, primus mortalium offerre promeruit, et huius rei gratia a perfido et nefando fratre inextricabile germanitatis uinculum contra ius diuinum et fas humanum rumpente crudeliter cruentatus futuram in fine seculorum pii Redemptoris nostri passionem purpureo pretiosi sanguinis ostro prefigurauit. Ast uero Melchisedech inchoante tertia seculi etate florens, et primus summi sacerdotii dignitate subnixus ac preclaro pontificatus apice preditus, per idem tempus orta regum simultate patriarche cum CCCXuIII uernaculis famosum reportanti tropeum, et post enormem cateruarum stragem cum fratruele numerosas Sodomorum reducenti predas  obuians, nonne pro sanctitate conuersationis typica panis merique libamina litaturus Redemptoris tropice personam prefigurans obtulit [Bodl. om. obtulit], ut merito de Christi sacerdotio quo geminam obtulit uictimam Dauidica concinnant [Bodl., concinant] oracula, Tu es sacerdos in eternum secundum ordinem Melchisedech; cuius paterni geniminis prosapia et materne generationis propago, ignota seculis genuini partus natura delitescit. Idipsum Apostolo testante, Sine patre, sine matre, sine genealogia; quamuis uulgata Hebreorum traditio hunc fuisse arbitretur Sem primogenitum Ne, Tritauum Abrahe et Nachor, et Aran. Sed plurimum differt inter ambiguas Phariseorum traditiones et elucubratam sacre Scripture definitionem. Apocryphorum enim nenias et incertas  friuolorum fabulas nequaquam catholica receptat Ecclesia.

Lu. Sed ad propositum reuertar. Ornetur, inquam, beata uirginitatis integritas non exterioris hominis formosa uenustate; sed interioris religiosa castitate. Si enim exterior pretioso indumentorum comptus ornatu seculariter gloriatur, frustra interior de pulchritudine propria inaniter [Bodl. om. inaniter] gratiatur, cum uas electionis generali sententia quasi speciali refragetur, Mihi, inquiens, absit gloriari, nisi in cruce Domini; ut quid enim seculi pompulenta uanitas in catholicam Christi basilicam intromittitur, ob quam rem uirgines Christi cenobii famulatu conuersantes, ornamentis uestium delicatis decorari satagunt. Nonne Achar filius Acharmi, qui de anathemate  municipii septeno murorum ambitu uallati pallium coccineum et ligulam auri sibi usurpans contra decretum ducis clandestina fraude subripuit cum totis parentele contribulibus et domesticis clientele sodalibus saxorum imbribus obrutus horrendum mortis spectaculum Hebreorum phalangibus prebuit? Per allegoriam uero oppidum Hiericho cum septiformi murorum obstaculo typum mundi cum septenis seculorum millibus designasse priscorum Patrum decreta sanxerunt, non ergo ruituri uetita mundi ornamenta purpuree pretiosis tincture muricibus colorata alumnis cenobii uernaculis Christi uirginibus Ecclesie contra apostolica statuta et legalia scita rite ac regulariter congruere queunt. Siquidem pastor gregis dominici et ianitor celestis  aule, de quo peta,

Clauiger ethereus portam qui pandit in ethra.
Ita auctoritate principali et authentico pontificatu promulgat: Sit mulieri non exterior ornamenti, aut auri, aut uestis cultus, sed cultus cordis. Unde Gregorius peruigil pastor, et pedagogus noster, noster inquam, qui nostris parentibus errorem tetre gentilitatis abstulit et regenerantis gratie normam tradidit, cum euangelicum explanaret dictum: Ecce qui mollibus uestiuntur in domibus regum sunt, adiunxit: »Nemo ergo existimet in studio uestium peccatum deesse, quia si hoc culpa non esset, nequaquam Petrus apostolus per epistolam suam feminas a pretiosarum uestium appetitu compesceret, dicens: Non in ueste pretiosa. Quod si hoc culpa non esset, nullo  modo Ioannem Dominus de uestimenti asperitate laudasset. Pensate que culpa sit hoc etiam uiros appetere a quo curauit pastor Ecclesie et feminas prohibere.«

LuI. Euidens namque ut mihi uidetur, inexcusabilis arrogantie probrum et ostentationis indicium ex eo declaratur, quod nemo ibi pretiosis et coloratis uestibus indui desiderat, ubi a nullo ualet uideri; unde B. Cyprianus de uirginibus loquens: »Quid, inquit, ornata, quid compta procedit, quasi maritum aut habeat, aut querat?« Et infra subdidit: Neque enim uirginem fas est ad speciem forme sue comi, aut de carne, et eius pulchritudine gloriari, cum Apostolus dicat, Mihi autem absit gloriari, nisi in  cruce Domini nostri Iesu Christi; nulla sit illis magis quam aduersus carnem colluctatio et uincendi corporis ac domandi obstinata certatio. Ornamentorum enim ac uestium insignia et lenocinia formarum, non nisi prostitutis ac impudicis feminis congruunt, et nullarum fere pretiosior cultus est quam quarum pudor uilis est. In Apocalypsi mulier illa amicta erat pallio purpureo et coccineo. Fugiant caste uirgines et pudice incestarum cultus, habitus impudicarum, luparum insignia, ornamenta meretricum.« Et alibi: »Ceterum, inquit, si tute sumptuosius comas et per publicum notabiliter incedas, oculos in te iuuenum illicias, suspiria adolescentum post te trahas, concupiscendi libidinem nutrias, sperandi fomenta succendas, ut etsi ipsa non pereas, alios tamen perdas,  et uelut gladium te et uenenum uidentibus exhibeas, excusari non potes, quasi mente casta sis et pudica; redarguit te cultus improbus et impudicus ornatus, nec computari iam potest inter uirgines Christi que sic uiuit ut possit adamari.« Hactenus Cyprianus: Nunquid ille conditor ac creator omnium Deus hirsutas bidentum lanas et setosa ueruecum uellera, non potuit rubro conchilii sanguine aut cruento bacciniorum succo inficere, seu certe, purpureis tincture muricibus naturaliter colorare, si hoc nostris usibus commodum et utilitati [Bodl. add. nostre] profuturum solerti prescientia preuidisset ut [Bodl., et] illud ueraciter impletur, quod per ironiam a peta feliciter cantum est:

Nec uarios discet mentiri lana colores:
 Ipse sed in pratis aries iam suaue rubenti
Murice, iam croceo mutauit uellera luto,
Sponte sua sandix pascentes uestiet agnos.
Et quasi ille de quo dictum est: Qui uiuit in eternum, creauit omnia simul, cum conderet orbem originaliter creare nequiuerit, nunc mortalium industria stolidis ac superfluis adinuentionum argumentis addere et amplificare contendat. Unde inclytus item Cyprianus Punicorum pontifex inquit: »Neque enim Deus coccineas, aut purpureas oues fecit, aut herbarum succis et conchiliis tingere, et colorare lanas docuit. Nam quippiam in rerum uisibilium plastica humane nature necessarium omnipotentem reliquisse infectum et imperfectum catholice fidei regula refragatur; sed quid mirum si apostolorum oracula et iurisperitorum scita prefatas friuolorum  nenias abominentur, cum etiam gentiles gentilibus et paganis pagani quasi ridiculosum subsannantis gannature opprobrium legantur improperasse hoc modo, cum infami prouerbiorum elogio cachinnantes ac cauillantes

uobis picta croco et fulgenti murice uestis:
Et tunice manicas et habent redimicula mitre.

LuII. Iudith filia Merari post obitum Manasse sumpto uiduatis theristro et spreto sponsali peplo blanda procorum lenocinia contemnens, nondum resultantibus apostolice salpicis clangoribus, Dico innuptis et uiduis, bonum est illis, si sic permanserint; quasi candens lilium pia castitate florescens, atque a publicis conspectibus delitescens, in cenaculi solario  pudica conuersabatur, cum horrendum Assyriorum principem, qui innumeris manipulorum millibus equitatu et peditatu glomerantibus orbem trementem terruit, Abra comitante circumuenire moliretur, haud secus decipiendum credidit, nec aliter obtruncandum rata est, nisi cum natiua uultus uenustate ornamentis etiam corporalibus caperetur, de qua in LXX translatoribus scriptum est: Induit se uestem iocunditatis sue et imposuit periscelides et dextralia, et annulos, et omnia ornamenta sua, et composuit se nimis in rapinam uirorum. En non nostris assertionibus, sed Scripture astipulationibus ornatus feminarum rapina uirorum uocatur. uerum quia hoc in arcta Betulie obsidione pro contribulibus dolitura compatientis affectu, non castitatis defectu fecisse memoratur,  idcirco salua pudoris reuerentia celebre meticulosis municipibus tropeum et inclytum oppidanis trepidantibus triumphum teste tyranni capite et conopeo reportauit. Necnon in Prouerbiis mulier illa procax et pertinax, Synagoge typum obumbrans, que uirum proprium integro plenilunio reuersurum spopondit, ornatu meretricio et luxu lenocinante uecordem iuuenem pellexisse et fraudulento uerborum oblectamento deceptum lugubriter elicisse describitur, ut merito quasi bos ductus ad uictimam cece cupiditatis petulantia captus nefandum prostitute lupanar aggredi minime uereretur, ignorans quod ad uincula stolidus traheretur, donec transfigat sagitta iecur eius, uelut si ales perniciter festinet ad laqueum.

 LuIII. Puderet referre quorumdam frontosam elationis impudentiam et comptam stoliditatis insolentiam, que in utroque sexu non solum sanctimonialium sub regimine cenobii conuersantium, uerum etiam ecclesiasticorum sub ditione pontificali in clero degentium, contra canonum decreta et regularis uite normam deprehenduntur usurpate, ob id solum, ut crustu interdicto phalerataque uenustate carnalis statura comatur ab habitudo corporea membratim ac particulatim perornetur. Nam cultus gemini sexus huiuscemodi constat, subucula bissina, siue hyacinthina, tunica coccinea capitium et manice sericis clauate callicule [Bodl., clauate gallicule] rubricatis pellibus ambiuntur [Bodl., ambiunt], antie  frontis et temporum cicini [Bodl., concini] calamistro crispantur, pulla capitis uelamina candidis et coloratis mafortibus [Bodl., mauortibus] cedunt, que uittarum nexibus assute talo tenus prolixius dependunt, ungues ritu falconum, et accipitrum, seu certe ad instar cauannarum, acuuntur, quos naturaliter ingenita edendi necessitas instigat obunca pedum fuscinula et rapaci ungularum arpagine alites et sorices crudeliter insectando grassari. uerum ne forte propter publicatum [Bodl., publicatam] proteruorum insolentiam et traductam indisciplinatorum arrogantiam, qui malunt negligenter dissimulari quam clementer increpari, obliqua liuoris inuidia criminemur, aut strophose suggillationis ludibrio derogemur, huiuscemodi disputatio nequaquam ulterius  proteletur, sed competenti clausula maturius terminetur, ne dum maligma [Bodl., malagma] medicamenti purulentis proteruorum uulneribus querimus, rigida conuitiorum flagra uirulentasque aspere inuectionis mastigias ab emulis truciter illatas experiamur, et tamen non magnopere moueor quamlibet aduersus stipulatorem ueritatis suatim liuescant e contra insectatorem tumentis iactantie grauiter ingemescant. Quia meliora sunt uulnera diligentis quam oscula odientis, leuius quippe ferenda est liuida deuoti uibex amici, quam adulatio fallax inimici. Unde prouerbium dicitur,

Lingua assentatrix uitium peccantis acerbat,
   Et delectatum crimine laude ligat.
Et infra, inquit:

 Libera sit potius uox correctoris amici:
   Serpere nec libris ceca uenena sinat.
Quamobrem ab omnibus generaliter indulgentie ueniam non difficulter impetrandam reor, quia neminem specialiter sermonum seueritas castigando exacerbauit. Nam passiua plurimorum generalitas nequaquam iure lacerari debet, ubi specialis singulorum proprietas culpari non ualet; multum quippe genus et species, hoc est, generalitas et specialitas, ab inuicem differunt. Sed de intacte uirginitatis gloria dicturi propemodum superflue, de peplorum amiculo rhetoricamur, cum de pudicitie tantum preconio remotis paulisper reliquarum rerum negotiis, prout gratuita Dei gratia suppeditat, philosophari decreuimus.

 Omne etenim pure uirginitatis priuilegium potius in solo libere mentis presidio seruatur, quam in arcto carnis clustello continetur, et magis inflexibili ultronee uoluntatis arbitrio salubriter tutatur, quam coacto corporis famulatu funditus ad nichilum redigatur; unde Augustinus Afer Hipponensis pontifex elegante prose sententia promulgat dicens: Ita non amittitur corporis sanctitas manente animi sanctitate, etiam corpore oppresso, sicut amittitur corporis sanctitas, uiolata animi puritate, etiam corpore intacto, quod Prosper per cola et commata mellitis uersuum epigrammatibus inculcauit, dicens:

Mens illesa nichil uiolato in corpore perdit
   Inuitam carnis uulnera non maculant.
Nec crimen facti recipit, non mista uoluntas
   uelle magis facinus, quam tolerare nocet.
 Sic autem ad cordis penetralia cuncta recurrunt,
   Ut plerumque animus sit sine carne reus,
Cum quod ab intacto submotum est corpore solus,
   Concipit, et tectis motibus intus agit.

Denique prefatus Punicorum presul: uirginitas, inquit, carnis corpus intactum. uirginitas anime fides incorrupta. Item Prosper inquit:

Carnis uirginitas intacto corpore habetur,
   uirginitas animi est intemerata fides;
Qua sine corporei nil prodest cura pudoris,
   Sed mentis pietas auget utrumque bonum.
Igitur, digesto pulcherrime uirginitatis libello, licet mediocriter urbano, stylus iam finem flagitat, et dictandi tenor terminandus est; quia illustris concionator: Tempus, inquit, loquendi, et tempus tacendi. Non enim aliud quodlibet munusculum plus ratum et gratum uirginibus Christi fore credideram, quam ut  pudicis pudicitie premia promerentur et mundis munditie munera mitterentur.

LIX. Fateor autem caritati uestre quod hoc opusculum, licet constet minusculum pastoralis cure sarcina grauatus, negotiorumque terrenorum ponderibus oppressus ita perniciter, ut satagistis dictare, uobisque destinare, nequiueram, quia secure quietis spatium et morosam dictandi intercapedinem scrupulosa ecclesiastici regiminis sollicitudo denegabat, et tumultuans secularium strepitus obturbabat. Otium namque clandestine quietis et remotis secrete solitudinis largam scribendi materiam dictantibus affatim conferunt. Sicut e contrario uerbosa garrulorum loquacitas et infesta secularium negotia, que contemptibilibus Ecclesie Apostolus dispensanda  precipit, uiolenter auferunt. Non enim ut Origenes inclytus Grecorum didascalus, qui tertio ineunte etatis lustro omnes propemodum philosophorum disciplinas, hoc est, arithmeticam, geometricam, musicam, astronomiam, astrologiam et mechanicam, in pubertatis principio perfecte consummauit, dictandi tenorem notariis excipientibus et antiquariis describentibus usurpare presumpsimus. His ergo de causis epistolarum uestrarum debita uicissitudo, quasi quodam dilationis obstaculo, tricabatur. Que meorum fenus uotorum hactenus infectum arguebant [Bodl., arguebat], presertim, ut dixi, diuersarum rerum distensionibus fesse mentis ceruicem graui fascis sarcina deprementibus. Hec morosa tricatio euenit  ut pollicita Codicilli rescriptio tanto temporis interuallo diutissime protelaretur. Rimosa namque fragilis ingenii barca, dire tempestatis turbine quassata, licet laborante lacertorum remigio optatum silentii portum sero attigit. Sed tamen nostre rusticitatis stipulatio, superno Christi patrocinio freta, fiducialiter confidit quod nostrarum carbasa antennarum prosperis uentorum flaminibus sinuata, quasi inter scyllam solecismi et barbarismi baratrum indisruptis rudentibus feliciter transfretauerint, scopulosas quoque lautacismi collisiones, et moytacismi uoragines, incautos quosque sine grammaticorum gubernaculo repertos ad erroris naufragia truciter trudentes minime perhorruerint.

LX. Porro quemadmodum intacte uirginitatis gloriam  rhetoricis relatibus fauorabiliter uenerari nitebar, sic identidem, si hoc carneum anime ergastulum ante fatis, ut dicitur, crudescentibus cassabundum non obierit, ac dura Parcarum quies et ferreus lethi somnus palpebrarum conuolatus non tricauerit, heroicis hexametrorum uersibus eiusdem preconium pudicitie subtiliter comere Christo cooperante conabor; et uelut iactis iam rhetoricis fundamentis ac constructis prose parietibus cum tegulis trochaicis et dactilicis metrorum imbricibus firmissimum culmen celesti confisus suffragio imponam. uerumtamen promissum sequentis eulogie munusculum, non aliter me spopondisse mementote, ni torpens nostre mediocritatis ingenium, quod quasi focus fuluis fauillarum cineribus coopertus, si non fuerit sciscitandi  aut scribendi fomite succensum, frigenti tempore tabescit, iteratis totidem epistolarum scriptis instigare dignemini, quod precedentem libelli textum nequaque [Bodl., nequaquam] lepida urbanitatis facundia digestum, fidenter impetrare merebamini. Etenim frustra sequentis opusculi sarcina desudans laboriosis oneribus lacessere nitar, nisi precedentis scripture stylum uestre sagacitati fore gratum experiar, potissimum cum metrica leporis elegantia et rhetorice dissertitudinis eloquentia, tantum altrinsecus discrepent, quantum distat dulcisapa a merulento temeto.

Hactenus interea formose uirginitatis speciem, et uenustum pudicitie uultum componens, diuersis  uirtutum coloribus, quasi fucorum floribus depinxi; quemadmodum solent nobilium artifices imaginum et regalium personarum pictores deauratis petallis thoracidas [Bodl., thoraciclas] ornare, et pulcherrima membrorum liniamenta fabrefactis uultibus decorare, cum tamen iidem opifices plerumque turpi natura corporis deformes et contemptibiles existant, magisque iconisma regale compto stemmate depictum laudatur, quam despicabilis persona pictoris ueneratur, qua de re sedis apostolice presulem reor dixisse: Pulchrum depinxi hominem pictor fedus, aliosque ad perfectionis littus dirigo, qui adhuc in delictorum fluctibus uersor. Eia! Christi tiruncule, sit mihi presentis opusculi rata recompensatio uestrarum precum frequens collata uicissitudo, meique  laboris et sudoris fiat fulcimentum uestre intercessionis adiumentum [Hic deficit Bodl.]; ut qui propria meritorum qualitate et fidei fragilitate tremebundus ac nutabundus uacillare uideor, robustissima patrociniorum uestrorum columna fretus, feliciter ac firmiter fulciri merear, et quem graui facinorum et flagitiorum sarcina triste piaculi pondus deprimit, uestrorum potens meritorum suffragium benigna pietate clementer sustentet, quatenus in sancta synaxi cum ueneranda monastice classis caterua uniuersitatis creatori medullata orationum holocaustomata flexis poplitibus concorditer obtulerit, mee contemptibilis persone, iuxta quod uestra uota deuota spoponderunt, reminisci dignetur, ut et nostra  uobis supplicantibus, iuxta Psalmographi sententiam, oratio dirigatur, sicut incensum in conspectu diuine Maiestatis thurificatur, quod porrectarum eleuationi manuum simulatur, et sacrificio serotino equiparatur, unde sacra matertere Domini soboles primus Elie pontifex, cum Euangelii splendor auroresceret et iubar lucis eterne rutilaret: Orate, inquit, pro inuicem, ut saluemini; et infra extemplo subdidit: Multum ualet deprecatio iusti assidua. Siquidem oppido frequens oratio quasi arx editissima et inextricabile propugnaculum contra uenenatas emularum ansatas fore creditur. Orantem pro nobis beatitudinem uestram alma Trinitas, una Deitatis substantia, et trina personarum subsistentia, totius mundi monarchiam gubernans, ab alto celi culmine  iugiter tueri dignetur. ualete o flores Ecclesie, sorores monastice, alumne scholastice, Christi  margarite, paradisi gemme, et celestis patrie participes. Amen.





EPISTOLA AD ACIRCIUM, SIuE LIBER DE SEPTENARIO, ET DE METRIS, AENIGMATIBUS AC PEDUM REGULIS. [1Kb] 

 Domino prestantissimo et pre ceteris dignitatum gradibus glorificando, mihique iam dudum spiritualis clientele catenis connexo, illustri Acircio, Aquilonalis imperii sceptra gubernanti, illustris regalis regni regimina dispensanti, Aldhelmus catholice uernaculus Ecclesie, immarcescibilem sempiterne sospitatis salutem.

Non ambigo, reuerentissime fili, sed profunde credulitatis frena relaxans confido, quod prouida sagacitatis uestre precordia reminiscantur nos ante bis bina lustrorum uolumina inextricabile conglutinati federis pignus pepigisse, et spirituali sodalitatis uinculo deuote caritatis contubernia copulasse; nam pridem tempore pubertatis nostre cum septiformi spiritualium carismatum munificentia uestra  solers indoles sub manu uenerandi pontificis ornaretur, paternum memini me [Par. om. me] nomen adeptum, teque adoptiue dignitatis uocabula cum celestis gratie prerogatiua sortitum, quem uidelicet spiritualium incrementorum fructum propheticus sermo allegoricis enigmatibus explanans designat uirgultum in typo beate et incorrupte Dei Genitricis de radice Iesse fecundis palmitibus pullulasse, et purpureum serculorum flores mysticis obumbrationibus prolapsi recuperatorem mundi prefigurantem, chirographumque protoplastorum misericorditer abrogantem cum septeno sapientie intellectu, ceterarumque uirtutum Spiritum germinasse; idem namque septiformis sacramentorum numerus sacrosanctis testamentorum miraculis [Par., oraculis] frequentissime  astipulatur: cuius numeri mysterium iterata replicatione reuoluens, de amenissimo Scripturarum paradiso, quasi quosdam campestrium cauliculos aut uernantes pratorum flosculos coaceruans, ad unius corone texturam congerere nitar, ut euidentius in propatulo patescat, cunctisque scrutinio scrutantibus luce limpidius clarescat, a quantis profectibus quamque sacratis ordinibus nostre necessitudinis primordia et necdum matura rudimentorum  tirocinia originaliter processerint, pullulauerint, uiguerint. Hic, inquam, septiformis laterculorum numerus ab ipso nascentis mundi primordio sacer oriundus exstitit. Nam non solum uniuersitas totius creature quam uolubilis et agilis polorum uertigo et bina cingunt hemispheria, septenario hebdomadis simple curriculo specie multiforma patrata narrantur; cum tamen in ictu et atomo uiuens in eternum creauerit omnia simul, uerum etiam optata futurorum requies promissorum et beata perennis uite felicitas, que singulis quibusque meritorum emolumentis recompensabitur, non nisi septena per temporum incrementa millenario numero sequestrata reproborum caterua insontibus et piaculorum crimine carentibus tribuatur [Par., tribuitur] eiusdem quoque supputationis  sacramenta patuerunt si prisca commemorans ab origine pandam cum horrenda cataclysmorum irruptio, mortalium flagitia cercens, et celestis uite peruicaciam ultricibus undis abluens, cuncta que reciproco corporee uiuacitatis spiraculo uescebantur, exceptis ad propagationem sobolis future relictis, usque ad internecionem necaret, diramque Stygii Plutonis ingluuiem exsanguinibus miserorum animabus crudeli strage satiaret. De mundis septena cenaculum et tristegam siue, ut altera continet translatio, bicameratam leguntur arcam gregatim ingressa. Septenaria similiter pignorum Iob prosapia in principio libri quod prosa contexitur et deinceps secundum Hebreos dactylo spondeoque scandere fertur, et septem lanigerarum pecudum descripta  summa narrantur. Rursusque in calce uoluminis idem bidentium numerus ad remunerandam illustris patientie palmam in duplum restitutus predicta mysteriorum arcana prefigurasse monstratur. Denique Isaias nequaquam pars ultima prophetantium, septem matronas, sub typo septem Ecclesiarum, uirum unum apprehendisse, Christum uidelicet celestium et terrestrium reconciliatorem, contestatur. Elie autem, scelera populi crudelis lamentanti et lugubrem interfectionem  uaticinantium conquerenti, diuinis dictum est oraculis: Reliqui mihi septem millia uirorum qui non curuauerunt genua ante Baal; qui dum orbate Sunamitis sobolem crudelis lethi sorte sopitam septies artus artubus membraque membris copulans suscitauerat, Redemptorem signat, genus humanum septiformi Spiritus gratia a somno scelerum et labe peccati uiuificantem. Sed et Machabeorum generosa germanitatis pignora que sub tyrannica Antiochi monarchia suillum scrofarum contempserunt edulium, et propter diuinarum legum ceremonias ritusque paterne traditionis spurcas ethnicorum culturas et profane gentis idolothyta repudiarunt, non inmerito septiformem uniuersalis ecclesie speciem prefigurasse noscuntur. Quid etiam prouerbialis aula, cuius  architectus et pontifex sapientia, Salomone attestante, legitur exstitisse, nonne septenis columnarum fulcimentis innixa sustentatur, cum infertur: Sapientia edificauit sibi domum, excidit columnas eius septem? Cortine quoque tabernaculi purpureis ostri et cocci coloribus fuscate et diuersis ansularum nexibus assute, nonne quadruplicato septene supputationis calculo, hoc est XXuIII cubitis in longum protenduntur? Quod autem septenarius numerus nonnunquam Spiritus paracleti gratiam prefigurauerit interdum uero prisce legis imaginem pretulerit, sacra auctoritate edocemur; ut est illud: Da partem his qui septem sunt. Sed et idem tabernaculum Eleazar, summi pontificatus infula preditus, septies aspersisse legitur de sanguine bucule rufe iuxta ritum ceremoniarum  in holocaustam concremate. Cuius cinerum reliquias ad expiationem Isrelitici populi proficere superna spoponderunt oracula. Gloriosissimus etiam regum qui antequam prime natiuitatis cunabula cognosceret ipso proprii nominis uocabulo pie pacis presagia non immerito figuraliter gestabat, solemnem delubri festiuitatem cum omni frequentia filiorum Isrel ab introitu Emath usque ad torrentem Aegypti, unde Memphitica regna sceptrum imperiale gubernant, septem diebus cateruatim celebrasse describitur, iuxta quod Testamenti ueteris breuis epitoma, hoc est Paralipomenon testatur: sed ne prisce legis tantum formula utar, et preterita seculorum exemplaria solummodo perscruter et rimer, en rudis  instrumenti quod arbitror Deuteronomii recapitulatione rite signari plura in propatulo sita et concordi ratione respondentia suffragantur. Quia furuis tenebrarum latebris cessantibus et nocturnis umbrarum latibulis fatiscentibus, exorto crepusculo, clarum et croceum limpidissimi solis iubar totis terrarum finibus infunditur. Nam sacer dominici pectoris accubitor et quartus celestis paradisi gurges ex quo larga laticis uiui flumina perenniter roriflua inundatione manantia decurrunt, Smyrne, Pergamo, ac Philadelphie et ceteris per Asiam Ecclesiis septupla sermonum series scripsisse perhibetur. In eodem nichilominus Apocalypseos horomate septena sigillati uoluminis signacula transacte prefigurationis mysterium continentia perspicacissimis mundi cordis aspectibus  et ab omni feculenta uitiorum sentina sublatis cernere promeruit; que solus de tribu Iuda leo, fortissimus bestiarum, ad nullius pauescens occursum, qui iuxta uaticinium patriarche ad predam ascendisse et requiescens accubuisse memoratur, iure celestium et terrestrium infernorumque potestatem supergressus, aperire natiuitatis et passionis prerogatiua potuit. Quia [Par., Quare] ipse habere dicitur clauem Dauid, ipse aperit et nemo claudit, claudit et nemo aperit. Etenim nisi quis obstinata nefande infidelitatis frena in frusta confregerit eumque medullata mentis fiducia predicatorum sigilla signorum soluisse crediderit, clausis et cecis pupillarum orbibus, et obtunsis palpebrarum obtutibus uelut epilenticus aut scotomaticus contemplabitur  arcana legum et opaca prophetarum. [Mai hic add.: Septimo nichilominus eius uoluminis sigillo resoluto, post factum supernorum ciuium celeste silentium, mediumque hore interuallum, septem angelos cum septenis sulpicibus et sistrorum clangoribus horribili classico per totum mundum concrepantibus idem se creuisse contestantur.] In eadem etiam reuelationis exstasi aurea septem candelabra, aurea et totidem sidera in dextera habentis pedes aurichalco Libani simillimos, cuiusque ore procedebat romphea biceps, predictus Saluatoris uicarius speculatur. Illud quoque celeberrimum Exodi candelabrum cuius stipes obryzo ductilis cum calamis ac scyphis et spherulis fabrefactus tanquam taxus frondosa aut platanus surculosa comptis cultibus ornabatur a predicto candelabrorum  mysterio minime discordare sentio, cuius uII lucernarum lychni flammiuomis lampadibus coruscantes e quibus uniuerse Ecclesiarum lanterne claro lumine illustrantur, aureis nexibus astricti copulabantur; ita uas electionis illustre et sapiens architectus nominisque Christi gerulus typicus Beniamin, mane comedens predam et uespere diuidens spolia, uII Ecclesiarum noualia roscidis sacrorum dogmatum imbribus ubertim perfundit. Zacarias itidem in ordine uaticinantium undecimus in horomate uisionis raptus et diuine contemplationis culmine sublimatus, famosum inclyti lapidis spectaculum, qui septenis oculorum obtutibus mystice [Par., in facie, pro mystice] ornatus describitur spirituali et arcano precordiorum  intuitu et puris conspectibus cernere promeruit. Fundamenta quoque gloriose ciuitatis Dei que Psalmista in montibus sanctis structa commemorat, canonicis septem epistolarum riuulis arida et siticulosa nascentis Ecclesie precordia affluenter satiarunt [Par., satiari] et uelut tenebrosa aqua in nubibus eris aut stillicidia stillantia hiulcas fidelium fauces irrorantes rigarunt [Par., rigari]: illi quidem, ut arbitror, diuino imbuti magisterio et preceptorum instructi exemplo, hoc successure posteritati rite ruminasse et regulariter ructuasse referri queunt, quod ab ipso tenerrime rudisque infantie nutritore ceteris ruminandum et ructandum gratuita precurrente gratia accepisse meruerunt. Nam summus ecclesiastice dispensationis  auctor et primitiue illustrisque familie informator, quem psalmus ut presenti competit explanandarum rerum adminiculo septuagesimus septimus panem celi et panem angelorum figuraliter uocitans expressit, septem panum fragminibus diuina potius benedictione crescentibus quam lurcorum rictu comedentium minuentibus quatuor millia uirorum excepta secundi sexus caterua, Euangeliorum textu narrante, legitur pauisse et affatim satiasse, sublatisque fragmentorum reliquiis et collectis buccellarum crustulis in frusta confractis septem corbes uel cistella stupendo cunctis spectaculo repleuisse. Necnon et legalis illa famosaque iubileorum festiuitas septenis annorum hebdomadibus decursis celebrata, quando sabbatizante agrorum cultura, et cessantibus stibariorum rastrorumque  puluerulentis quassationibus, iam iamque uoluente mensis septimi circulo, horrisone uentosis flatibus clangebantur buccine, futura mysteriorum arcana per allegoriam figuraliter portendisse declaratur. Porro sacrosancta Pentecostis solemnitas reuoluta et reciproca septem hebdomadarum uicissitudine nonne huiuscemodi supputationis laterculum satis competenter astipulari dignoscitur quando Paracletus ex summa celorum arce post decem dierum inducias destinatus iure pignus promisse hereditatis uocatus apostolorum precordia supernorum carismatum gratia fecundans defusarum septuaginta linguarum loquela dictauit, quas decies septena bellicosi Hieroboal id est Gedeonis progenies a nefando Abimelech tyrannide potius quam legitima regnandi  monarchia subnixo, et consanguinee germanitatis iura et deuote fraternitatis uincula lymphatico ritu rumpente, in uertice scopulorum horribili et inaudita anterioribus seculis strage crudeliter interfecta prefigurasse monstratur? Cui propter dira parricidiorum piacula et abominanda facinorum flagitia, nequaquam frustra senticosus rhamnorum surculus sub typo spurcissimi et scelesti Antichristi ab Iotham sumpto paradeigmate assimilabitur, uti florulenta caricarum ficulnea simulque pampinose uitis palmites cum glaucimante oliueto spreti sceptra imperii suscipere renuerunt quod etiam obumbrate legis antiquitate subductaque putida pecudum exta olidasque holocaustomatum fibras inflexit. Et radio rudis Testamenti  coruscante Redemptor noster celesti clauiculario, de quo peta:

Clauiger etherius portam qui pandit in ethra,
sciscitanti quoties delinquentibus noxarum uincula enodanda forent, respondit non solum usque septies sed usque septuagies septies, id est quinquagies noueni et quinquies octoni, que simul in unam redacta summam quadringenti et nonaginta calculantur. Undecies quoque septenarie generationis propago ab ortu nascentis mundi concatenata fecunditatis serie decurrens, postquam originaliter materie informis formatas species per euoluentem dierum alternationem accepit usque ad celestis puerperii ueneranda cunabula, huic mysterio concordare cognoscitur: quam Antiochensis medicus incorrupte  uirginitatis pudicitia preditus, texere a prole ueneranda Dei inchoans, post nepotum et pronepotum progeniem gradatim produxit auorum et proauorum genimina denumerans ac per atauos et tritauos rursum singillatim ordinem genealogie recapitulans decursis septuaginta septem generationum laterculis protoplaustum terminum posuit: quod sacra Geneseos auctoritate antiquitus prefigurabatur historica relatione dicente: Septies uindicabitur de Cain, de Lamech uero septuagies septies. Has ultrices penarum uindictas intelligibilem Lamech, id est, totius mundi reatum punientes post totidem generationis circulos optata et presignata seculis Redemptoris nostri natiuitas dire mortis imperium conquassans disrupit, confregit, exstinxit et in Tartara trusit.  Quid, inquam, famosus ille nepos patriarche precipui remeans ab auunculo de Mesopotamia Syrie cum bis sena pignorum prosapia iam bis decurso bilustri temporis interuallo; qui post angelice colluctationis palestram Isrelitice stirpis uocabulum adeptus est? Nonne cum quadringentis cateruarum militibus occurrente furibunda fratris uesania et totius germanitatis iura propemodum calcitrante, ad mitigandum hirsuti rabule rancorem et antiqui liuoris rabiem septies iteratis in curuationum uicibus cernulus inclinabatur. Non enim septenarius supputationum calculus simpla tantum uel septula decursione sed etiam decupla recapitulationis serie mysticam portendere allegoriam catholica Patrum decreta sanxerunt. Quemadmodum illustris uir desideriorum ab  ipso tirocinio rudimentorum, licet in medio barbare gentis diuinis cultibus mancipatus et Gabriele arcana rerum occultis clauibus reserante, prophetico afflatus spiritu septuaginta hebdomadibus usque ad cunas Bethlehemitici ducis populum Isrel gentesque postulatas in uirga ferrea recturi, decursis porrectisque declarat: hoc est euolutis XCuIII lustrorum circulis quod est a uicesimo anno Artaxerxis regni Persarum gubernacula tenentis. Tunc existente Olympiade octuagesima quarta usque in annum decimum quintum Tiberii Cesaris, quo redemptio gentium prestolata aduenisse traditur, solares supputantur anni CCCCLXXu, id est iuxta lunarem Hebreorum calculationem [Par. om. CCCCLXXu . . . . calculationem] CCCCXC adiectis  quadrantibus et embolismorum incrementis, ut Iulius Africanus temporum scriptor digessisse monstratur. Syrorum quoque princeps, quem lurida lepre spurcitia membratim potius quam particulatim elephantino tabo contexerat, nonne peregrinantis uernacule incitamento celeberrimum aggressus prophetam septenis uicibus horrentem corporis staturam Iordanis alueo acclinis et cernuus incuruans, regenerantis gratie formam et secunde natiuitatis prerogatiuam, que ex utero sancte Ecclesie fecundis uisceribus per baptismati sacramentum fidelibus confertur manifestissime declarauit. Igitur septiformem supra memorate supputationis calculum, qui mysticis sacrorum canonum floribus depingitur [Mai om. qui myst . . . . . deping.], nonne sextus Heptateuchi uoluminis  textus celeberrimo triumphorum spectaculo et inexpertis usque ad id tempus rerum successibus declarat? Quando genus electum et regale sacerdotium populusque acquisitionis utpote stirpe patriarcharum progenitus cum ingenti cateruarum phalange celebre municipium et superis inuisum hebdomade unius curriculo lustratum sonantibus septem sacerdotum salpicibus, id est septem buccinis, Iubileorum conciso clangore per classica crepitantibus solo tenus dirutum funditus euertit. Que rerum figura futurarum, iuxta anagogen peractis septem seculorum uoluminibus, horrendum ruituri mundi terminum et ultimam fugacis uite clausulam portendere manifestatur. Ornamenta quippe uniuersalis Ecclesie, iuxta decreta ueterum, septenis sacrorum officiorum  gradibus continentur, que a primo sacramentorum ordine nominatim distincta per exorcistas et acolythos incrementa uirtutum capiunt et usque ad summi pontificatus gubernacula ac spirituales sacerdotum infulas pedetentim pertingunt. Idcirco Praxapostolon, hoc est Actus apostolorum totidem uiros diaconatus officio functos Ecclesie primitiue dispensatores probat. De quibus Arator, petica facundia fretus, refert:

Iura ministerii sacris altaribus apti
In septem statuere uiris.

Sed, pro dolor! statim in primo limine nouelle religionis contra orthodoxam fidei regulam caninis latratuum rictibus ab eodem cetu nefandi Nicolaite nascuntur. Quorum recta quam perniciosis errorum radicibus pullulauerit et quam uenenatis heretice  prauitatis frondibus succreuerit, Apocalypsis angelica ratione propalans patefecit. Quod quinto hereticorum capitulo manifestius liquet: sed ad propositum reuertar. Nam duplex et anceps Nilotici regnatores somnium futurorum presagia portendens quo septenas spicarum glumulas fertilis culmi summitate maturiscentes cum totidem buculis corpulenta crassitudine saginatis amena riparum uireta carpentibus contemplabatur predictis numerorum speciebus minime refragari deprehenditur. Altera quoque Testamenti tabula septem preceptorum tenere scripta legebatur et orationis Dominice intercessio suffragatrix et purulentis animarum ulceribus medicine refocillatrix septem sententiarum serie contexitur. Siquidem diurna et noctura horarum interualla quibus  indesinenter quasi quodam reipublice uectigal et fiscale tributum orationum officia persoluimus, septena synaxeos intercapedine reuoluta rotantur. Unde reor psalmigraphum uatem cecinisse  Septies in die laudem dixi tibi. Et alibi eiusdem Psalmiste sacrosancta sermonum oracula prefate supputationi non dissonam protulere sententiam, dum eloquia Domini eloquia castra meracissimo liquidi argenti metallo quod per torridi ignis conflatorium remota squalenti scoriarum rubigine septulo explari perhibetur, simillima collatione coaptasse noscuntur. Seculares quoque et forastice philosophorum discipline totidem supputationum partibus calculari cernuntur, arithmetica scilicet, geometrica,  musica, astronomia, astrologia, mechanica, medicina. Sed anniuersaria temporum uicissitudo, quam Psalmista coronam benignitatis introducit diuine benedictionis ubertate locupletatam, nonne binis et quinquies denis hebdomadarum uoluminibus et reciproco circulorum uertigine iugiter rotatur? Nec ipsa superna celestisque creatura huiuscemodo supputationis laterculo carere cognoscitur dum corporea uisibilis mundi factura septenis celorum orbibus pernici uolentis sphere impetu per preceps uergentibus licet planetarum retrogradis cursibus tricenis [Mai tricentur] circumuallata cingitur. Porro lunaris globi rotunditas, que bis sexies menstruis momentorum suppletionibus per ter quinas dierum reuolutiones usque ad perfectum plene lune  circulum crescit, totidemque dierum alternationes marcescente pulcherrimi uultus forma decrescit, septenis figurarum speciebus uariatur, hoc est bicornea et sectili ac reliquis que septiformem ecclesie speciem designare patrum statuta sanxerunt. Nec pretereunda reor Pleiadis uel Arcturi sidera de quibus diuina oracula per turbinem horrenda ualetudine oppressum compellabant ita: Nunquid coniungere ualebis micantes stellas Pleiades aut gyrum Arcturi dissipare poteris? Nam Arcturus Ripheis perlatus montibus qui Boreo Aquilonaris poli cardine uoluitur qua Scythia regna horrendam incolunt barbariem septiformi temonis et plaustri sidere signatur, et quia nunquam occasurus semper brumali Circio copulatur propter uicinitatem axis, non immerito  rigidam prisce legis austeritatem allegoricis enigmatibus prefigurat. Quid referam Atlantidas patronymico dictas uocabulo quas Grecorum traditio a pluritate Pleiadas, Latina a uerno tempore uergilias seu a merulento palmitum racemo botrum nuncupauerat? Que dum obliquis linearum infractibus a climate orientali emergentes qua croceum solis iubar exortum terris infunditur metam circuli peragunt, pulchre uniuersalis Ecclesie septenariam carismatum distributionem totidem siderum claritate prefigurant. Astrorum quoque situs que lingua Argiuorum dicuntur Hyade, de quibus Mantuanus uates legitur cecinisse:

Arcturum, pluuiasque Hyades geminosque triones,
 et quas Romulea Latinitatis antiquitas Suculas uocitauit, septiformis esse monstratur ante frontem ethralis tauri locatus qui Zodiaco circulo inter duodecim signa continetur. Unde mathematici fatum fortunam uel genesim aut suprema Parcarum fila de quibus Maro in Bucolicis:

Talia  secla, suis dixerunt, currite fusis
Concordes stabili fatorum numine Parce,
se diuinare et prenoscere posse ridiculosa stoliditate arbitrantur. Necnon et plantarum dispar uolubilitas que precipitem celi uertiginem, ut prefati sumus, diuerso linearum tramite moderantur, septenis stellarum curriculis licet inequali annorum corona rotatur. Sed et furua nocturne cecitatis latibula, de quibus cantum est. Posuit tenebras latibulum  suum, que tetro telluris umbraculo generata perhibentur, septem partibus singillatim sequestratis dirimuntur, hoc est conticinio, intempesto, crepusculo, etc. Fidiculam quoque concordi modulationis harmonia resonantem septem constare fidibus rhythmica musicorum regula declarat, ut uirgilius,

. . . . . Septem  discrimina uocum,
septem simili modo spiritualis bibliothece formulas, et diuine legis regulas catholica precessorum monumenta luce clariora demonstrant. Sed mihi, ut peta ait:

Ante diem clauso componet uesper Olympo,
et alibi:

Ante pererratis amborum finibus exsul
Aut Ararim Parthus bibet aut Germania Tigrim,
 Quam totos possim legum decerpere flores,
Qui numeris septem monstrent exempla sacratis.
Sed forte quilibet scrupulosus clanculo cordis cogitatu epistolarem perscrutans rusticitatem perquirat et percunctetur cur septenarie supputationis calculum, quem per utrumque Testamentorum canonem explanandarum rerum necessitate coactus congesseram, iterum atque iterum septuplo et septuplo perplexa reuolutione replicetur. Huiuscemodi sollicitudine permotus recolat et reminiscatur, in primordio epistole quam tantopere exempli gratia protelaueram, inde meam mediocritatem radicem future locutionis, oblato huius supputationis argumento, sumpsisse. Unde postmodum fragilis et gracilis ingenii frutices et nutabunda uerborum uimina patulis  defusa ramusculis succreuerunt. Cum igitur tot tantisque sacramentorum uinculis tamque sacratis numerorum nexibus per septiformem Spiritus gratiam caritas constringatur, de qua egregius predicator qui tertii celi secreta scrutabatur, Romanis concatenato schemate scribens, cui Grecorum grammatici climax uocabulum indiderunt, ita exorsus est: Patientia autem probationem; probatio uero spem; spes autem non confundit: quia caritas Dei diffusa est in cordibus nostris per Spiritum sanctum qui datus est nobis; opere pretium uidetur ut spiritualis et incircumscripta necessitudo carnali et corruptili parentele preferatur: quando quidem euangelica narrant instrumenta quod [Omitte QUOD] incarnatum Dei uerbum de quo scriptum est, Eructauit cor meum bonum uerbum,  et quod ex utero ante Luciferum Psalmista idem cecinit progenitum, humane cognationis propinquitatem et incontaminate genitricis affectum contra ius ritumque nature quodammodo dissimulasse. Et quamuis catholici Patres, spiritualem sermonum medullam enucleantes, latentemque in litteris sensum perscrutantes allegorice ad Synagoge typum retulerunt, nullatenus tamen sacrosancte matris personam fuisse historica relatione inficiari noscuntur. Hec idcirco tantis uerborum ambagibus deprompsimus, ut pristini fraternitatis affectus quos preteritorum euolutis annorum circulis conciliasse et copulasse dignoscimur, recenti quodammodo memoria recuperentur et recalescant, ne rotante prolixi temporis  diuturnitate torpescant aut longa locorum intercapedine refrigescant. uere enim indisrupte caritatis uinculum nec annorum numerositate marcescit nec spatioso terrarum interuallo tabescit: quin potius perfecte caritatis precordia interdum plus absentia pulsat quam presentia pascat. Sicut famosus spiritualis palestre agonotheta qua certantes celestis palme brauium percepturi sunt, affabiliter dicebat: Etsi corpore absens sum, sed spiritu presens. Non ergo obolenda et parui pendenda est hec dextris firmata affinitas, dum predictus predicator sibi et Barnabe inconcussas Ecclesiarum columnas, hoc est Petrum et Iacobum et Ioannem, dextras dedidisse tripudiando referat.

Heia prestantissime et amantissime fili mi, prisce  fraternitatis memor inextricabilis uere dilectionis ligatura tanto strictius et enixius per succiduas seculorum etates indisruptis restibus »reliquum nodetur in euum,« quanto constat quod iisdem concatenate dilectionis uiscus sacro et septiformi mysteriorum numero glutinosius lentescit. Igitur hac prefatiuncula uenerandam celsitudinem uestram affabiliter alloquens, aliquantula metrorum munuscula, domestice familiaritatis fiducia fretus, subiunxi presertim ueterum auctoritate prouocatus de diuersis rerum qualitatibus modo celestium modo terrestrium, materiarum [F. leg. materiam] nactus nunc grandem nunc gracilem, creaturarum naturam considerans strictim summatimque defloraui.

Nam Symposius, peta uersificus, metrice artis  peritia preditus, occultas enigmatum propositiones, exili materia sumpta, ludibundis apicibus legitur cecinisse, et singulas quasque propositionum formulas, tribus uersibus terminasse. Sed et Aristoteles, philosophorum acerrimus, perplexa nichilominus enigmata prose locutionis facundia fultus argumentatur. Quamobrem nostre exercitationis sollicitudo horum exemplis instincta, et commentis ad inuentionem stimulata, decies denas, id est, centenas quinas enigmatum propositiones componere nitebatur, et uelut in quodam gymnasio, prima ingenioli rudimenta exercitare cupiens, ut uenire possit deinceps ad prestantiorem operis materiam: si tamen prius hec mediocria metrice definitionis regulis minime caruerint; tripartitamque syllabarum differentiam  iuxta perpendiculum scandendi rite seruauerint. Denique predicta enigmatum capitula primitus quaternis uersiculorum lineis digesta; sequentia uero, iuxta quod se occasio componendarum rerum exhibuit, quinis aut senis, uel etiam septenis metrorum uersibus et eo amplius carminantur: quibus indesinenter, secundum petice traditionis disciplinam, cola, uel commata, seu pentemimerim et heptemimerim adnectere, progressis binis aut ternis pedibus procuraui; alioquin dactylici hexametri regule legitima equitatis lance carentes, lubricis syllabarum gressibus uacillarent. Porro quod etiam muta insensibilium rerum natura, de qua enigma clanculum et latens propositio componitur, quasi loqui et sermocinari  fingitur: hoc et in sacris litterarum apicibus insertum legitur: quia nonnunquam rationabilis creatura irrationabilium gestu et personis utitur, et e contrario irrationabilis sensus uiuacitate carens intellectualium gestu et uoce fungitur. Quemadmodum in libro Iudicum diuersa lignorum genera articulata hominis uoce loquentia monarchum quesiisse referuntur: Ierunt, inquit, ligna ungere super se regem; ubi sigillatim, sicut supra iam diximus, ficus et uitis simulque oliua, et ad extremum rhamnus igne proprio flammisque uoracibus Libani cedros consumpturus, iuxta ritum humane locutionis profari perhibentur.

Huius etiam tropi figuram in quarto Regum uolumine Ioas Isrelitice plebis gubernaculo potitus ad  Amasiam regalibus imperii sceptris fulgentem, cum furibundo cauillationis ludibrio et probroso gannature subsannantis elogio crudeliter componens, Carduus,  Libani misit ad cedrum que est in Libano, dicens: Da filiam tuam filio meo uxorem, et reliqua.

Et Psalmista, omnia ligna siluarum exsultasse, et flumina manuum plausibus lusisse camposque gratulabundos exstitisse, ab animali ad inanimale metaphorice, retulit, et illud peticum:

Mater me genuit, eadem mox gignitur ex me;
et quod e mutis ac brutis ratiocinationis argumenta requiruntur cum etiam sapientissimus cunctorum retro regum, et deinceps nasciturorum, in Ecclesiaste frequenter stolidissimorum personis utatur, dicens: Quid habet homo amplius iumento aut  sapiens stulto? et cetera similia. Hec idcirco diximus ne quis forte nouo nos et inusitato dicendi argumento, et quasi nullis priorum uestigiis trito predicta enigmata cecinisse arbitretur. Et, ut euidentius harum rerum ratio claresceret, legitimos septies quaternos metrorum pedes, quibus uniuersa non solum principalia octo genera progrediuntur, uerum etiam species, que ex eadem stirpe pullulantes centuplis metrorum frondibus contexuntur, subdidimus, et singulis quibusque pedibus tantam exemplorum copiam accumulantes ex diuersis orationum partibus congessimus, quantam ad presentis opusculi normam, pro euidentioris indicii gratia, sulficere credidimus. Et quod precessores celeberrimi uniformi nominis exemplo propalasse noscuntur, nos  eorumdem uestigia enixius indagantes uberiorem exemplorum formulam enucleauimus. Neque enim in tam densa totius Latinitatis silua et nemorosis syllabarum saltibus, ubi de singulis uerborum radicibus multiplices regularum ramusculos pullulasse antiqua ueterum traditio declarat, rudibus facile negotium deprehenditur et presertim metrice artis disciplina carentibus, et qualiter uel quo pacto longe et breues syllabe ue etiam communes utrobique competentes, quas Greci dichronas dicunt, sagaciter discriminentur. Ex hac enim triplici syllabarum definitione potius, quam de fonte aut monte Musarum, de quibus Persius Flaccus:

Nec fonte  labra prolui Caballino,
 Nec in bicipite somniasse Parnasso
Memini me.
omnis metrorum ratio monstratur, et qui uersus monoschemi, qui pentaschemi uel qui decaschemi, cum uiginti quatuor temporibus, excepto si trocheo terminentur, rite dicantur.

Hac tripartita descriptionis [Maius, discretionis] normula omnis heroica hexametri uersificatio, uel cesurarum scansio principaliter constat, licet synalepharum uelut quedam conglutinatio, et explosa collisionis additamenta crebro apud petas lyricos et satyricos necessitate metri interponantur, que maxime ex uocalibus litteris uel syllabis semiuocali terminatis gignuntur. Has utrasque Iunius Iuuenalis, quinto Satyrarum libro, unius uersus tenore simul elisit dicens:

 Omenta, ut uideo, nullum discrimen habendum est.
Scanditur: omen spondeus, tut uide dactylus per synalepham, o nul, spondeus, lum dis spondeus, crimen ha dactylus, bend est spondeus per synalepham. Rursus idem lyricus, lib. Iu:

Bellorum excubie truncis affixa tropeis.
Scanditur ita: Bello, rex cubi per synalepham, e trun, cis af, fixa trop, eis. Sic Anneus Lucanus, Cordubensis peta, uno uersu libri uIII, bis elisit dicens:

Quare agite, Eoum, comites, properemus in orbem.
Rursus idem, lib. X, ait:

Hinc tergo insultant pedites, uia nulla saluti.
Et alibi:

 Extremoque epulas mensasque petemus ab orbe.
Unde Paulus Questor elisit m litteram ita:

Tartaream in sedem sequitur noua nupta maritum.

Sic etiam Prosper, peta et rhetor, in libro quem Epigrammata protitulauerat, eamdem litteram bis elisisse cognoscitur, dicens:

Non ceptum aut auctum, non hic mutabile quidquam est.
Item, infra:

Celestem ad patriam tendens cognosce uocantem.
Hec eadem synalepha uersibus Sibylle petridis continetur, que ait:

Tunc ille eterni species pulcherrima regni.
Phocas quoque grammaticus primo uersu synalepham explodit, dicens:

Ars mea multorum est quos secula prisca tulerunt.
 Isidorus uero uocales elisit ita:

Argutusque inter latices et musica flabra.
Et uirgilius, lib. XI:

Oceanum interea surgens Aurora reliquit.
Idem, lib. uII Aeneidos, in uno uersu geminas synalephas et eclipsin comprehendit ita:

Nunc repeto, Anchises fatorum arcana reliquit.
Scanditur enim ita: Nunc repet, Anchi, ses fa, torar, cana re, liquit. Sed hos duos metaplasmos sepe ambiguitas scandendi conturbat, quos talis discretionis differentia dirimit. Si prior uocalis explodatur, erit synalepha; si posterior fuerit explosa, erit eclipsis. Sicut in nouissimo uersu libri Regum cautum legitur:

Purpureis maior Persarum in sede tyrannis
 uirgilius [Grammaticus] item libro quem Pedagogum pretitulauit, cuius principium est:

Carmina si fuerint, te iudice, digna fauore,
   Reddetur titulus, purpureusque nitor.
Si minus, estiuas poteris conuoluere sardas,
   Aut piper aut caluas hinc operire nuces;
syllabam elisit dicens:

Durum iter et uite magnus labor.
Et Arator subdiaconus primo uersu terminalem genitiui syllabam displosit dicens:

Menibus undosis bellorum incendia cernens.
Et infra elegiaco uersu subiunxit:

Inque humeris ferimur te releuante piis.
Et Andreas orator inquit:

Filius ipse hominis, qui Deus est hominis;
propterea namque has duas metaplasmorum species  ex numero 24 indagare et explanare nisus sum, quia per omne corpus peticorum librorum satis frequenter inserte sunt, et nisi sagaci subtilitate precognite fuerint, diuersa impedimentorum obstacula scandentibus [Maius add. uelut iter carpentibus] generare solent. Idcirco diuersos uersus metrorum ad synalephe metaplasmum congruentes cateruatim congessimus, quatenus his perspectis nullum deinceps explose collisionis chaos latebrosum confracte synalephe barathrum lucem scandentis confundat, aciemque legentis obtundat.

Igitur, tripartita heroici hexametri perpendicula, ut certius cognosci queant, strictim summatimque expedire conabor, sicut prisca ueterum auctoritas tradidisse memoratur. uideor itaque mihi hoc planius  et apertius posse patefacere, si per interrogationem et responsionem pauxillulum reciprocis uicibus stylus uarietur, quemadmodum beatus Augustinus per multa librorum corpora, hoc est Soliloquiorum, et de libero Arbitrio, et eo quem de Magistro pretitulauit, et sex libris que de Musica fecisse comprobatur; uel Isidorus duobus uoluminibus que Synonyma uel Polyonyma protitulantur. Quod genus dictandi ab undecima appellatiuorum nominum specie translatum reor. Hoc itidem Iunilius instituta regularia, que a Paulo Syrorum scholis nauiter instructo didicerat. Primasio sedis apostolice pontifici scribens: Ne aliqua, inquit, confusio per antiquariorum, ut assolet, negligentiam proueniret, magistro M. Grecam litteram, discipulis D. proposui, ut ex  peregrinis characteribus, et quibus Latina scriptura non utitur, error omnis penitus auferatur, melius quippe et sagacius hoc argumento uelut quibusdam cotibus animorum ingenia acuuntur. Idcirco, pretermissis reliquorum metrorum generibus, que centenis uarietatum speciebus dirimuntur, prestantissimas dactylici hexametri regulas, quod ceterorum arcem et infulas possidet, predictis litterarum characteribus uicatim et alternatim positis pandamus.

D. Quot sunt genera uersuum in dactylico metro?---M. Quinque.

D. Quod est dactylicum metrum?---M. Quod constat dactylo et spondeo.

D. Nonne plerumque ultimus pes trocheo terminatur?---M.  Quia nonnulli, metrice artis peritia prediti, hunc pedem de uersu excludendum censuerunt, quia omnis syllaba in ultimo uersu adiaphoros est, id est, indifferenter accipitur, nec interest utrum corripiatur an producatur. Unde a quibusdam uitiosus uersus putatur qui trocheum admittit. Nam ratio exigit ut in pleno uersu uiginti quatuor tempora sint: admisso itaque trocheo, minuitur temporum numerus, et erunt tempora uiginti tria, qui est uersus colophos.

D. Superius dixisti quinque genera uersuum esse in dactylico hexametro; que sint nominatim dicito.---M. Hexameter, pentameter, tetrameter, trimeter, dimeter.

D. Hexameter rectius dicitur an hexametrus?---M.  Utrumque, ut Euander, Euandrus, quorum unum uenit ex Greco, alterum ex Latino.

D. Hexameter ergo siue hexametrus, quot pedibus ceditur?---M. Sex: dactylo et spondeo circum se positis aut alterna interpositione uariatis.

D. Hexametri uersus genera quot sunt?---M. Tria.

D. Que?---M. Hexameter dactylicus, hexameter heroicus, hexameter iambicus, qui et senarius, qui constat ex simplicibus sex, idemque ex duplicibus trimeter.

D. Quid ergo, si uersus hexameter sex spondeis constiterit, poterit dici dactylicus?---M. uocatur quidem uersus spondiazon, sed metrum dactylicum: nam eiusmodi compositio non nisi in dactylicum metrum cadit.

D. Qui sunt uersus hexametri dactylici?---M.  Qui tantum sex pedibus dactylicis constant, preter bella et facta heroum quodlibet aliud continentes, ut puta sunt Bucolica et Georgica ceteraque huiuscemodi.

D. Qui sunt hexametri heroici?---M. Qui bella et heroum res gestas complectuntur, ueluti est Ilias Homeri, uel Aeneis uirgilii, uel Lucani prelia Cesaris et Pompeii decantantis.

D. Qui est pes quintus?---M. Dactylus.

D. Quare quintus dactylo competit?---M. Quia semper in uersu, exceptis aliis locis quibus uarie ponitur, quintam regionem proprie obtinet, minusque lenis est uersus qui quinto loco spondeum habuerit, et uocatur spondiazon ut est ille:

 Aut leues ocreas lento ducunt argento,
et ideo nec in fine dactylus debet poni nec spondeus in quinto loco. Ideo spondeus a quibusdam imus pes cognominatur, quod regionem sextam sibi uindicet.

D. Qui modus est syllabarum in uersu dactylico hexametro heroico?---M. Omnis uersus hexameter dactylus siue heroicus a duodecim syllabis crescit usque ad XuII; nam qui imus est habet syllabas non minus quam duodecim.

D. Quid ergo, nonne plerumque inuenimus uersum XuIII aut XIX seu XX syllabarum, ut sunt hi:

Sed reuocare gradum superasque euadere ad auras.
Item.:

Laurus erat tecti in medio, in penetralibus altis.
Item:

 Aut onera accipiunt uenientum, atque agmine facto.
Item:

Chara mihi ante alias, etc., usque Diane.
---M. Sunt quidem plerique syllabarum XuIII, aut uero XIX, raro et XX aut uix aut nequaquam reperiri queunt. uerum sciendum est in metrica ratione nunquam computari eas syllabas quas superius diximus synalephe metaplasmum intercipere; quo fit ut omnes illi uersus qui supradictum syllabarum numerum uidentur excedere, detractis synalephis, ad XuII aut XuI, uel etiam ad Xu, redigantur, ueluti sunt illi quos supra exempli gratia posueras. Unde sciendum est nullum uersum dactylicum hexametrum inueniri posse qui numerum syllabarum XuII uideatur excedere. Itaque omnis uersus dactylicus hexameter  infra hunc numerum usque ad duodecimam syllabam terminatur.

D. Precor hoc lucidius expone et clarius enodari.---M. uersus dactylicus hexameter, si solis spondeis constiterit, erit XII syllabarum. Si unum dactylum habuerit, XIII; si duos, XIu; si tres, Xu; si quatuor, XuI; si quinque XuII. Ita toties una syllaba crescit quoties dactylus accesserit.

D. Hexameter uersus dactylicus per quot species uariari decernitur?---M. Quantum metrica ratio declaratur, XXXII schemata habet.

D. Has schematum species per ordinem apertius explana?---M. In uersu XII syllabarum, una species est: hic est quem superius diximus monoschemum nuncupari, is quippe sine ulla uarietate omnes in se  spondeos habet, qui ob hoc spondiazon uocatur, ut est:

Hi producuntur legati Minturnenses,
quod genus uersificationis adeo durum et horrens est, ut Albinus in libro quem de metris scripsit uetet

Spondeis totum concludere uersum.
Sed adiuncto dactylo quinta regione apertius comitur.

D. In uersu XIII syllabarum quot schemata sunt?---M. Quinque, sine dubitationis scrupulo.

D. Quomodo, quaue ratione?---M. Ibi quippe unus dactylus inter spondeos admissus omnibus quinque locis libere decurrit.

D. Ad indagandos bis XuI dactylicos metrorum anfractus meditantium mentes facilius flectuntur, prolatis exemplorum formulis, stolide obstrusum  ignorantie latibulum illustrantibus, quam nuda garrulorum loquacitate uerborum?---M. uersus XIII syllabarum hexametri singulari dactylo cum quaterno spondeo constans quinas, ut diximus, sibi usurpat species. Ponitur loco primo dactylus ita:

In cruce confixus mundum Christus saluauit.
Loco secundo, ita:

Christus Filius Aeterni saluauit mundum.
Loco tertio, ita:

Christus per lignum crucis aufert mundi noxam.
Loco quarto, ita:

Scandens in ligno Christus dedit arrham uite.
Loco quinto, ita:

Suspendens mundi Christus peccamina dempsit.

D. uersus XIu syllabarum quot schemata habet?---M  Certissima definitione, decem schematibus constat.

D. Da per ordinem earumdem specierum rationem?---M. Aut enim primo et secundo loco dactylus ponitur, aut primo et tertio, aut primo et quarto, aut primo et quinto, aut secundo et tertio, aut secundo et quarto, aut secundo et quinto, aut tertio et quarto, aut tertio et quinto, aut quarto et quinto. Hoc modo decupla schematum species alternatim inserta supputatur.

D. Da exemplis horum probationem?---M. Iuuencus Hispanus primo prologi uersu huius rei notitiam pandit:

Immortale nichil mundi compage tenetur.:
Scandit ita: immor, tale ni, hil mun, di com, page te,  netur. Et infra:

Accumulant quorum famam laudesque pete.
Sedulius itidem in prefatione metrica que hexametro et pentametro catalectico decurrit, primum uersum decaschemum texuit:

Paschales quicunque dapes conuiua requiris.
Iuuenalis Satyrarum libro u:

Magna quidem sacris que dat precepta libellis.
Scandit enim: magna qui, dem sa, cris que, dat pre, cepta li, bellis. Item infra:

Que tam festa dies aut cesset prodere furem?
Lucanus, libro decimo:

Felix predo iacet terrarum uindice facto.

D. uersibus istis, quos exempli gratia protulisse uisus es, nequaquam omnes decem schematum regule  liquido patuerunt. Sed tantum tres formule, id est, dactylus loco primo et quinto, item loco secundo et quinto, item loco tertio et quinto; residua uero schemata necdum prolata delitescunt. Quamobrem opere pretium reor ut id quod passiua definitionis generalitate non ad integrum promulgaueras, nunc per ordinem eorumdem schematum recapitulando nequaquam semiplena specialitate examussim enucleare studeas.---M. uersus heroicus hexameter XIu syllabas primo loco et secundo dactylum recipit ita:

Arbiter omnipotens mundi dempsit peccata.
Loco primo et tertio dactylum, ita:

Abstulit in ligno Deus omnem mundi labem.
Loco primo et quarto, ita:

 Lurida quassauit diri Deus Orci sceptra.
Loco primo et quinto, ita:

Triuerat in ligno pendens mundi mala Christus.
Loco secundo et tertio dactylum:

Christus de cruce tetra tulit mundi peccata.
Loco secundo et quarto dactylum:

Christus de cruce contriuit mala mundi cuncta
Loco tertio et quarto dactylum:

Christus purgauit generis maculas humani.
Loco tertio et quinto dactylum:

Sacra saluauit genus humanum cruce Christus.
Loco quarto et quinto dactylum:

Christus nos seruet iam crimina cuncta relaxans.

D. uersus Xu syllabarum quot schemata complectitur?---M. Iuxta quod ueterum auctoritates patefecerunt,  decem schematibus, ut ille prior, componitur. Nam sicut in illo XIu syllabarum dactylus decies uariatur, ita in hoc spondeus toties inuertitur.

D. Harum rerum exempla uersibus ad hanc speciem pertinentibus doceri desidero.---M. Lucanus libro octauo explanat dicens:

Ardua quippe fides robustos exigit annos.
Idemque libro quinto

Fertur ad equoreas ac se proiecit in undas.
Scanditur ita: fertur ad, equore, as ac, se pro, iecit in, undas. uirgilius, in Georgicis:

Ascreumque cano Romana per oppida carmen.
Et Paulus Questor ait:

Arbiter aurarum qui fluctibus imperat atris.
 Ergo huiuscemodi uersus decaschemi dicuntur.

D. Huiuscemodi responsionis argumento mihi minime satisfactum esse arbitror, nisi ea que particulatim uersibus excerpta sunt uniuersaliter astipulatione decupla accumulentur.---M. uersus hexameter quindecim syllabis, tribus dactylis constans, dena, ut diximus, continet schemata, hoc modo: loco primo, secundo et tertio dactylum:

Iam ueneranda Dei soboles mundum saluauit.
Loco primo, secundo et quarto:

Iam memoranda Dei proles cruce seruat secla.
Loco primo, secundo et quinto dactylum:

En ueneranda Dei proles saluat cruce mundum.
Loco primo, tertio et quarto dactylum:

In cruce suspensus sine crimine saluat mundum.
 Loco primo, tertio et quinto, dactylum:

Omnibus in ligno tribuit sperare salutem.
Loco primo, quarto et quinto dactylum:

In cruce confixus iam secula prisca nouauit.
Loco secundo, tertio et quarto, dactylum:

Mundum iam ueneranda Dei soboles saluauit.
Loco secundo, tertio et quinto, dactylum:

Christo concelebretur honor qui secla gubernat.
Loco secundo, quarto et quinto, dactylum:

Christo concelebret preconia debita mundus.
Loco tertio et quarto et quinto, dactylum:

Emptus Christo, concelebrans cane carmina, mundus.

D. In uersu XuI syllabarum quot schemata continentur?---M. Totidem species habet quot in tredecim iam patefecimus, id est, quinque.

 D. Da horum schematum argumenta ex libris auctorum prolata?---M. Lucanus libro tertio:

Fractarum subita ratium periere ruina.
Scanditur enim: fracta, rum subi, ta rati, um peri, ere ru, ina. Et notandum quod hic uersus et ceteri similes apud metricos laudabiles habentur, ubi nunquam in scansione integra pars orationis dirempta reperitur, sicut in aliis schematum ordinibus crebro inuenitur. Paulus Questor in gratiarum actione ait:

Oceanum rapidis linquens repetensque quadrigis.
uirgilius in Bucolicis:

Pergite, Pierides, Chromis et Mnasilus in antro.
Persius Flaccus binis uersibus iunctis ait:

Nonne quidem hoc studeo populatis ut mihi nugis
Pagina tergescat dare pondus idonea fumo.
Itaque, sicut in uersu tredecim syllabarum dactylus  quinque locis inuertitur, ita in hoc sedecim syllabarum spondeus iisdem locis alternare cognoscitur, et dicuntur pentaschemi propter predicta quinque schemata.

D. Eorumdem schematum species, que ordine prepostero peticis uersibus prolate sunt, per ordinem legitime quinquies quinquies quadrare absurdum non opinor.---M. Heroicus uersus XuI syllabis, quatuor dactylis constans, quinque species continet, ita: Loco primo, secundo, tertio et quarto dactylum:

Iam ueneranda Dei soboles cruce saluat mundum
Loco primo, secundo, tertio, et quinto dactylum:

Iam ueneranda Dei soboles cruce saluat mundum.
Loco primo, secundo, quarto et quinto dactylum:

En ueneranda Dei proles cruce secla coruscat.
 Loco primo, tertio, quarto, et quinto dactylum:

Iam pietas immensa Dei cruce cuncta beauit.
Loco secundo, tertio, quarto, et quinto dactylum:

Mundum iam ueneranda Dei soboles cruce saluat.

D. Quid igitur, in uersu syllabarum decem et septem quot schemata autumas calculanda?---M. Similiter in eo, ut in XII syllabis, unum schema contineri astipulor.

D. Quomodo uel quo pacto fieri potest ut minimus uersus et maximus concordi schematum lege decurrant, cum tantopere syllabarum numero discrepent?---M. Quia ibi spondeus quinque constat locis: hic uero dactylus totidem locis inseritur, excepto ultimo pede, quem necesse est disyllabum esse, ne syllabarum amplior numerus accrescat.

 D. Dogmatiste sententiis et doctoris sermonibus credula precordia pando, sed tamen id certius ex priscis ueterum pematibus experiri cupio.---M. Chronica Eusebii uirgilium imminente metu mortis cecinisse tradunt, et epigramma, quod epitaphium uocatur, ad suprema exsequiarum funera composuisse dicendo:

Mantua me genuit, Calabri rapuere, tenet nunc.
Scanditur ita: Mantua, me genu, it Cala, bri rapu, ere te, net nunc. Quem Lucanus emulans, his uerbis imitabatur dicens:

Corduba me genuit, rapuit Nero; prelia dixi.
Idem libro sexto:

Undique precipiti scopulis remouentibus equor.
Scanditur ita: undique, precipi, ti scopu, lis remo,  uentibus, equor. At uero predictus uates Mantuanus alibi ita refert:

At tuba terribilem sonitum procul ere canoro.
Sedulius et de monoschemo uersu inter cetera sic ait:

Laudat et egregie tribuit sua uota rapine.
Eodem modo Prosper in Epigrammatibus cecinit dicens:

Recta uolens animus, sapiens et amator honesti.

D. Quid ergo, nunquamne dactylus in fine ponitur?---M. Potest quidem, ut uult uirgilius, sed non in eo qui ceteros omnes dactylos habet; ueluti in Georgicis:

Aut spumas miscent argenti uiuaque sulphura,
quem quidam inuertentes sic legunt:

 . . . . . et sulphura uiua.
Rursus idem libro sexto Aeneidos:

Bis patrie cecidere manus, quin protinus omnia,
quem quidam per synalepham excludunt, nec intelligentes synalepham tunc esse cum uocales inter se confligunt, seu sole, uti uirgilius, libro Iu:

Quam tu urbem, soror, hanc cernes, que surgere regna!
Et Lucanus, libro u:

Seua quies pelagi mestoque ignaua profundo;
seu interposita consonante, ut:

Longius et uoluens fatorum arcana mouebo;
quod nequaquam in predicto libro asseri potest; quippe absolutus pes est omnia, ut in Bucolicis:

Omnia fert etas
Omnia uincit amor.
Posset itaque uersus etiam ex dactylis sex constare  si moderno tempore metrici non refutarent, ueluti uersus ille est:

Interea tenero mihi bucula pascere gramine;
et alibi

At tuba terribilem sonitum procul excitat horrida.

D. Quomodo his uersibus, qui dactylo terminantur, metrici uocabulum indiderunt?---M. Apud metricos quidem huiuscemodi uersus catalectici nuncupantur, ut:

Sidera pallida defugiunt face territa luminis,
ita et superiores duo.

[Maius om.: D. Enumeratis ergo XXXII schematum ordinibus, magnopere efflagito ut enucleato exemplorum serie regulariter edisseras quot species in carminibus uirgilii, uel Lucani, seu Persii Flacci, aut Terentii Afri, deprehendi queant.---M. Ex supradictis  speciebus XXXII non amplius quam decem et septem in pematibus memoratorum inuestigare ualui, excepto Terentio, qui cum Comediarum uolumina, Menandrum secutus, non heroicis uersibus componeret, earum prologus cum ab emulis dente canino carperetur, in defensionem sui uelut Apologeticus senis dabatur.

D. Easdem decem et septem species certius cognoscere concupisco.---M. In uersu tredecim syllabarum duo schemata deprehenduntur a uirgilio assumpta, hoc secundo loco et quinto, nam secundo duos tantum dactylos reperiuntur , ut:

Aut leues ocreas lento ducunt argento.
aut quinto, ut:

Se duo selecti ferro qui scindere uallum.
 Et infra:

Ductores Teucrum primi dilecta iuuentus.

D. Ex uersu XIu syllabarum quot species assumpte sunt?---M. Septem [F. tres] tantum; aut enim primo et quinto loco dactylus inseritur, ut:

Filius huic contra, qui torquet sidera mundi.
Aut secundo et quinto, ut:

Et nox atra polum bigis subuecta tenebat.
Aut quarto et quinto, ut:

Stridens traiecto hesite patefacta cerebro.

D. Ex uersu quindecim syllabarum quot schematibus fungebatur?---M. Quamuis huiuscemodi uersus decaschemus uocitetur, senas [F. quinas] tamen ex eodem assumpsit species; nam aut primo et secundo loco spondeus reperitur, ut:

 Scindit se nubes et in ethera purgat apertum.
Aut primo et tertio, ut:

Interclusit hiems et terruit Auster euntes.
Aut primo et quarto, ut:

Cum fletu, precibusque tulit, per sidera testor.
Aut secundo et quarto, ut:

Iamque uale! torquet medios nox humida cursus,
Aut tertio et quarto, ut:

Ascanius meriti tanti non immemor unquam.

D. Ex uersu sedecim syllabarum quot species sibi usurpasse deprehenditur?---M. Licet hunc uersum Greci pentaschemum dixerint, prefatus tamen peta quatuor species inde assumpsit, quia aut primo loco spondeus inuenitur, ut:

Carthago premat Ausoniam, nichil urbibus inde;
et alibi binis uersibus, ut:

 Cernat semineci sibi me rapere arma cruenta
uictoremque ferant morientia lumina Turni.
[Suppl. Aut secundo] ut:

Dentibus infrendens gemitu; graditurque per equor.
Aut secundo et tertio, ut [F. leg. Aut tertio, ut]:

Graiugenumque domos suspectaque liquimus arua.
Aut quarto et quinto, ut [F. leg. Aut quarto, ut]:

Hunc cape consiliis socium et coniunge uolentem.
Item:

Ascanius galeam ante pedes proiecit in amnem.

D. Porro ex uersu decem et septem syllabarum quot species assumpsit?---M. Unius tantum schematis sorte gratulatur, sine quo aliorum schematum speciebus funditus carere cognoscitur: que Grece monoschemus uersus uocatur, cum preter ultimum  pedem ceteri omnes dactylica fungantur scansione, ut:

Nos procul inde fugam trepidi celebrare recepto.
Item primus uersus duodecimi libri:

Panditur interea domus omnipotentis Olympi.
Et in duodecimo:

Tum lapis ipse uiri uacuum per inane uolutus.
Et in Georgicis:

Ille uolat simul arua fuga simul equora uerrens.]

D. Quis est uersus heroicus catalecticus?---M. Prebet uirgilius exemplum, dicens:

Et tunice manicas et habent redimicula mitre.
Scanditur ita: et tuni, ce mani, cas et hab, ent redi, micula, mitre. Idem, libro XI:

Fecerat et tenui telas discreuerat auro.
 Et libro Iudicum:

Septuaginta prius truncarat corpora regum.
Et Lucanus libro tertio:

Primus Cesareis pelagi decus addidit armis.

D. Quis est uersus hypercatalecticus hexameter?---M. Ubi certo numero sex pedum una syllaba subnectitur.

D. Profer uersum hoc modo compositum.---M.

Alma uenus Paphon ingreditur, rosa luceat ex aditis,
Et alibi:

Rumpere claustra manu socios gelidis dare de scopulis.
Simul et in pentametro dactylico hypercatalecticus uersus admittitur, ut:

O Deus omnipotens largire uiam precibus.
Et alibi: 

Pulchra puella comas ambit sibi palmitibus.

D. Quot sunt species in cesura hexametri uersus.---M. Quatuor.

D. Pande nominatim earumdem uocabula cesurarum.---M. Districtus, diuisus, mistus, Priapeius.

D. Quis est uersus districtus?---M. Qui in scansione pedum nunquam orationem accommodat integram.

D. Melius exemplis quam nuda uerbositate informor.---M. Prebet Arator exemplum:

Mortalisque sibi studium proponat origo.
Scanditur ita: Morta, lisque si, bi studi, um pro, ponat o, rigo. Ecce nulla oratio integra in quolibet pede reperta est. Idem, alibi:

Largiri saluantis opem numerusque dierum.
 Item Prosper in Epigrammatibus:

Fallaces semper curis torquentur amaris.
uirgilius:

Infandum, regina, iubes renouare dolorem.
Symposium peta districtum uersum protulit, dicens:

Dulcis odor nemoris, flamma fumoque fatigor.

D. Quis est diuisus uersus?---M. Qui in scandendo partes orationis separatas habet, id est ut quot pedes habet, tot et orationes, ut puta:

Dic mihi, Clio, quisnam primus fingere uersus;
sed huiusmodi uersum penthemimere uel hepthemimere carentem modernus usus in hexametro dactylico non libenter admittit.

D. Quis est uersus mistus?---M. Qui utrumque in se habet, id est partem districti et partem diuisi.

 D. Facilius ratione flector, si exemplo probaueris?---M. uirgilius, libro Iu:

At regina graui iamdudum saucia cura.
Et infra:

uulnus alit uenis et ceco carpitur igne.
Et Sibylla prophetissa ait:

Denumerat tacitis tot crimina conscius ultor
Et alibi peta dicit:

Petrus apostolice qui culmina presidet arcis.
Scanditur ita: Petrus ap, ostoli, ce qui , culmina, presidet, arcis .

D. Quis est uersus cesure Priapeie?---M. Qui in Priapeio metro deprehenditur ascriptus.

D. Quale est metrum Priapeium?---M. Cum hexametro  uersu primi tres pedes concatenati inter se a reliquis tribus sequentibus diuisi separatique sunt.

D. Harum rerum experimenta authenticis uersibus doceri desidero?---M. uirgilius in Bucolicis:

Ut puero Phebi chorus assurrexerit omnis.
Item Sibyllinus uersus hoc idem declarat:

uiuat ut eterno bonus, ac malus ardeat igne.
Item Symposius:

Ore procax non sum, non sum temeraria lingua.
uirgilius:

Aut Ararim Parthus bibet aut Germania Tigrim.

D. Unde dictum est Priapeium metrum?---M. Quod pleraque carmina huiuscemodi in honorem  Priapi conscripta sunt: propter quod multi uolunt hoc genus compositionis Bucolico carmini magis conuenire.

D. Quod est Pythium metrum?---M. Idem quod hexametrum.

D. Unde dictum est Pythium?---Quidam arbitrantur ob id quod hoc genere metri oracula primo Apollini sint edita, qui interfecto Pythone Pythius dictus est, qui, ut fertur, cum in Parnasso Pythonem serpentem in uindictam matris sagittis insequeretur, accole Delphici hoc illum uersu et facundie cothurno extulerunt.

D. Quot in dactylico et hexametro inserta astipularis? uel quid sunt ?---M. quidem Latina lingua passiones dicuntur. Sunt autem numero  sex, acephalon, procephalon, lagaron, procylon, dulicheron, miuron uel spicode.

D. Quid est acephalon?---M. uersus sine capite, cum prima syllaba contra naturam corripitur.

D. Da exemplum auctoritate probatum.---M. uirgilius secundo uersu Aeneidos acephalo posuit dicens:

Italiam fato profugus.
Etenim barbarismo tribrachum pro dactylo admisit. Sic et cetere passiones aut in medio aut in fine inseruntur.

D. Quia longum est ut sciscitatio et solutio earumdem passionum per ordinem enucleetur, saltem extremitas pandatur. Quid et miuron uel sphicodium?---M. Latine mus uel sorex interpretatur.  Ex eadem prima positione deriuatiuum ducitur miurus uel miurinus uel soricinus.

D. Quid astruis esse sphicodin?---M. dicitur Grece crabro, unde deriuatur sphicodis, et tamen miurus uel sphicodis ad unam significationis regulam pertinere noscuntur, quia utraque animalia tenui et gracili membrorum extremitate terminantur. Ita et uersus qui pyrrhichio clauditur.

D. Que est cesura penthemimeris, et qualiter interpretatur?---M. Penthemimeris Latine semiquinaria dicitur; quippe semis est; sicut hemispherium, semisphera Latina lingua intelligitur, id est dimidia pars poli supra aut infra terram equis lancibus librata. Nam penthemimeris in uersu heroico dicitur ubi post duos pedes sequitur syllaba  que partem terminet orationis, ut:

Truncum terra tegit, latitant in cespite lymphe.

Item Prosper in enigmatibus de oratione Domini:

Cum prece sanguineas fundebat corpore guttas.

D. Quid est hepthemimeris?---M. Latine semiseptenaria appellatur cesura, cum post tres pedes sequitur syllaba partem orationis terminans, ut:

Musa, mihi causas memora.
Et alibi:

Nec pepli radios poscunt.
Item Phocas:

Te longinqua petens comitem sibi ferre uiator.

D. Que est cesura trititrochaici, uel tritustrocheus?---M. Cum tertio loco per dactylum terminatur, sicut peta promisit, dicens:

 Hoc uolo, ne breuiter mihi syllaba prima legatur.
Et alibi:

Nec iam terra uocor, licet ex me terra paretur.
Item epigramma Prosperi tritontrocheon protulit:

At bona, que uere bona sunt, nec fine tenentur.

D. Que est definitio cesure tetartitrochaici, quam quidam tetartebucolicon nuncupant?---M. Cum in quarto loco uel regione pars orationis cum dactylo terminatur.

D. Manifestis exemplorum formis hoc euidentius reserari rogo.---M. uirgilius, prima ecloga infit:

Nos patrie fines et dulcia linquimus arua.
Et infra:

Sepe tener nostris ab ouilibus imbuet agnus.
Hoc idem Paulinus primo uersu:

Annua uota tibi remeant, simul annua lingue.
 Et notandum quod regula Bucolici carminis exigit ut quartus pes dactylo semper clauderetur, quod uirgilius uictus operis difficultate neglexit.

D. Postquam ancipitem metrice artis scrupulum luce clarius digessisti, iam tempus et ordo rerum exigit ut promissa enigmatum problemata luculente urbanitatis uersibus patefacias, ac deinceps singulorum quorumque pedum, excepta synzugiarum superflua confusione, rationem regulariter inculces.---M. Iam dudum id facere satagerem, nisi scrupulose interrogationes tue anticipantes festinationem meam ui quadam preoccuparent.




AENIGMATUM LIBER.



PROLOGUS.


Arbiter, etherio iugiter qui regmine sceptrA
Lucifluumque simul celi regale tribunaL
Disponis, moderans eternis legibus illuD
Horrida nam mulctans torsisti membra BehemotH
Ex alta quondam rueret dum luridus arcE
Limpida dictanti metrorum carmina presuL
Munera nunc largire, rudis quo pandere reruM
Uersibus enigmata queam clandestina fatU
Sic Deus indignis tua gratis dona rependiS
Castalidas nymphas non clamo cantibus istuC
Examen neque spargebat mihi nectar in orE
Cynthi sic nunquam perlustro cacumina sed neC
 In Parnasso procubui nec somnia uidI
Nam mihi uersificum poterit Deus addere carmeN
Inspirans stolide pia gratis munera mentI
Tangit si mentem, mox laudem corda rependunT
Metrica; nam Moysen declarant carmina uateM
Iamdudum cecinisse prisci [Par., celebris] uexilla tropeI
Late per populos illustria, qua nitidus soL
Lustrat ab Oceani iam tollens gurgite cephaL
Et Psalmista canens metrorum carmina uocE
Natum diuino promit generamine NumeN
In celis prius exortum, quam lucifer orbI
Splendida formatis fudisset lumina secliS
uerum si fuerint bona hec enigmata, uersu
Explosis penitus neuis et rusticitat
 Ritu dactylico recte decursa, nec erroR
Seduxit uana specie molimina mentiS
Incipiam potiora: sui Deus arida seruI
Belligero quondam qui uires tradidit loB
uiscera perpetui roris si repleat haustU
Siccis nam laticis duxisti cautibus amneS
Olim, cum cuneus transgresso marmore RubrO
Desertum penetrat: cecinit quod carmine DauiD.
Arce poli genitor seruas qui secula cunctA
Soluere iam scelerum noxas dignare nefandaS.



I. AENIGMATA TETRASTICHA.



1. De terra.


Altrix cunctorum, quos mundus gestat in orbe,
Nuncupor, et merito; quia nunquam pignora tantum
Improba sic lacerant maternas dente papillas;
 Prole uirens estate, tabescens tempore brume.



2. De uento.


Cernere me nulli possunt, nec prendere palmis:
Argutum uocis crepitum cito pando per orbem.
uiribus horrisonis ualeo confringere quercus;
Nam superos ego pulso polos, et rura peragro.



3. De nube.


uersicolor fugiens celum terramque relinquo:
Non tellure locus mihi, non in parte polorum est.
Exsilium nullus modo tam crudele ueretur:
Sed madidis mundum faciam frondescere guttis.



4. De natura.


Crede mihi, res nulla manet [Par., non ulla manent sine me moderante:
Et frontem faciemque meam lux nulla uidebit.
 Quis nescit ditione mea conuexa rotari
Alta poli, solisque iubar, luneque meatus?



5. De Iride uel arcu celesti.


Thaumantis proles priscorum famine fingor:
Ast ego prima mei generis rudimenta retexam.
Sole rubens [Par., ruber] genitus sum partu nubis aquose:
Lustro polos passim, solos non scando per austros.



6. De Luna.


Nunc ego cum pelago fatis communibus insto,
Tempora reciprocis conuoluens menstrua cyclis,
Ut mihi luciflue decrescit gloria forme,
Sic augmenta latex cumulato gurgite perdit.



7. De Fato uel Genesi.


 Facundum constat quondam cecinisse petam,
Quo Deus et quo dura uocat Fortuna, sequamur.
Me ueteres falso dominam uocitare solebant
Sceptra regens mundi, dum Christi gratia regnet.



8. De Sale.


Dudum lympha fui squamoso pisce redundans:
Sed natura nouo fati discrimine cessit,
Torrida dum calidos patior tormenta per ignes.
Nam cineri facies niuibusque simillima fulget [Par., constant].



9. De Heliotropia, siue Solisequa.


Sponte mea nascor fecundo cespite uernans,
Fulgida de croceo flauescunt culmina flore:
Occiduo claudor, sic orto sole patesco.
Unde prudentes posuerunt nomina Greci.



10. De puerpera geminos enixa.


Sunt mihi sex oculi, totidem simul auribus exsto;
Sed digitos decies senos in corpore gesto;
Ex quibus ecce quater denis de carne reuulsis;
Quinquies at tantum uideo remanere quaternos.



11. De adamante lapide.


En ego non uereor rigidi discrimina ferri,
Flammarum nec torre cremor; sed sanguine capri
uirtus indomiti mollescit dura rigoris.
Sic cruor exsuperat, quem [Par., quod] ferrea massa pauescit.



12. De molosso.


Sic me iamdudum rerum ueneranda potestas
Fecerat ut domini truculentos persequar hostes
Rictibus arma gerens bellorum prelia patro:
 Et tamen infantum fugiens mox uerbera uito.



13. De Poliadis, id est follibus fabrorum.


Flatibus alternis uescor [Par., uexor] cum fratre gemello.
Non est uita mihi, cum sint spiracula uite.
Ars mea gemmatis dedit ornamenta metallis:
Gratia nulla datur mihi, sed capit alter honorem.



14. De Bombycibus.


Annua dum redeunt texendi tempora telas,
Lurida setigeris replentur uiscera filis,
Moxque genistarum frondosa cacumina scando,
Ut globulos fabricans cum fati sorte quiescam.



15. De barbito siue Organo.


Quamuis ere cauo salpinctis [Par., salpincte] classica clangant,
 Et cithare crepitent, strepituque tube modulentur:
Centenos tamen eructant mea uiscera cantus:
Meque strepente [Par., Me presente] stupent mox musica corda fibrarum.



16. De Pauone.


   Pulcher et excellens, specie mirandus in orbe,
Ossibus et neruis et rubro sanguine cretus,
Cum mihi uita comes fuerit, nichil aurea forma
Plus nitet; et moriens nunquam mea pulpa putrescit.



17. De Salamandra.


Ignibus in mediis uiuens non sentio flammas,
Sed detrimenta rogi penitus ludibria faxo:
Nec crepitante foco, nec scintillante fauilla
Ardeo, sed flamme flagranti torre tepescunt.



18. De loligine.


 Nunc cernenda placent nostre spectacula uite:
Cum grege piscoso scrutor maris equora squamis,
Cum uolucrum turma quoque scando per ethera pennis,
Et tamen ethereo non possum uiuere flatu.



19. De perna.


Et geminis nascor per ponti [Par., Proponti] cerula conchis,
uellera setigero producens corpore fulua.
En chlamydem pepli necnon et pabula pulpe
Confero, sic duplex fati persoluo tributum.



II. AENIGMATA PENTASTICHA.



I. De Pleiadibus.


Nos Atlante satas stolidi dixere priores:
 Nam septena cohors est, sed uix cernitur una.
Arce poli gradimur, nec non sub Tartara, terre
Furuis conspicimur tenebris, et luce latemus,
Nomina de uerno ducentes tempore prisca.



2. De myrmicoleonte.


Dudum compositis ego nomen gesto figuris,
Ut leo, sic formica uocor sermone Pelasgo,
Tropica nominibus signans presagia duplis,
Cum rostris auium nequeam resistere rostro [Par., rescindere rostra]
Scrutetur sapiens, gemino cur nomine fingar.



3. De Ape.


Mirificis formata modis, sine semine creta,
Dulcia florigeris onero precordia predis:
Arte mea crocea flauescunt fercula regum.
 Semper acuta gero crudelis spicula belli,
Atque carens manibus fabrorum uinco metalla.



4. De Lima.


Corpore sulcato, nec non ferrugine glauca,
Sum formata, fricans rimis informe metallum:
Auri materias massasque polire sueta,
Plano superficiem [Par., Plana superficie] constans, asperrima rerum.
Garrio, uoce carens, rauco cum murmure stridens.



5. De Luscinia.


uox mea diuersis uariatur pulchra figuris
Raucisonis nunquam modulabor carmina rostris,
Spreta colore tamen, sed non sum spreta canendo.
Sic non cesso canens, fato terrente futuro:
Nam me bruma fugat, sed mox estate redibo.



6. De Trutina, que Momentana dicitur.


Nos geminas olim genuit natura sorores,
Quas iugiter recte legis censura gubernat.
Tempore personas, et ius seruare solemus.
Felix in terra fieret mortalibus euum,
Iustitie normam si seruent more sororum.



7. De Natrice.


Me caput horrentis fertur genuisse draconis,
Augeo purpureis gemmarum lumina fucis:
Sed mihi non dabitur rigida uirtute potestas;
Si prius occumbat squamoso corpore natrix:
Quam summo spolier capitis de uertice rubra.



8. De Magnete ferrifero.


uis mihi nature dedit, immo creator Olympi,
Id, quo cuncta carent ueteris miracula mundi.
 Frigida nam Chalybis suspendo metalla per auras.
ui quadam superans sic ferrea fata reuinco.
Mox adamante Cypri presente potentia fraudor.



9. De Gallinaceo.


Garrulus in tenebris rutilos cecinisse solebam
Auguste lucis radios et lumina Phebi.
Penniger experto populorum nomine fungor,
Arma ferens pedibus, belli discrimina faxo,
Serratas capitis gestans in uertice cristas.



10. De Coticulo.


Frigidus ex gelido prolatus uiscere terre,
Duritiem ferri quadrata fronte polibo:
Atque senectutis uereor discrimina nunquam,
Mulcifer annorum numerum ni dempserit ignis.
 Mox rigida species mollescit torribus atris.



11. De Minotauro.


Sum mihi difficilis uultu membrisque biformis,
Cornibus armatus; horrendum cetera fingunt
Membra uirum, fama clarus per Gnossia rura.
Spurius incerto in Creta genitore creatus,
Ex hominis pecudisque simul cognomine dicor.



12. De Cacabo siue Lebete.


Horrida, curua, rapax, patulis fabricata metallis,
Pendeo: nec celum tangens terramue profundam,
Ignibus ardescens, nec non et gurgite feruens:
Sic geminas uario patior discrimine pugnas,
Dum latices lymphe tolero flammasque feroces.



13. De Myriophyllo.


Prorsus Achiuorum lingua pariterque Latina
 Mille uocor uiridi folium de cespite natum.
Idcirco decies centenum nomen habebo,
Cauliculis florens quoniam sic nulla frutescit
Herba per innumeros telluris limite sulcos.



14. De arca libraria.


Nunc mea diuinis complentur uiscera uerbis:
Totaque sacratos gestant precordia biblos:
At non ex iisdem nequeo cognoscere quidquam,
Infelix fato fraudabor munere tali,
Nam demunt dire librorum lumina Parce.



15. De Urtica. [1Kb]


Torqueo torquentes, sed nullum torqueo sponte.
Ledere nec quemquam uolo, ni prius ipse reatum
Contrahat, et uiridem studeat decerpere caulem:
 Feruida mox hominis turgescunt membra nocentis:
uindico sic noxam, stimulisque ulciscor acutis.



III. AENIGMATA HEXASTICHA.



1. De aqua.


Quis non obstupeat nostri spectacula fati,
Dum uirtute fero siluarum robora mille?
Ast acus [Par., Arcus at] exilis tanta gestamina rumpit,
Nam uolucres celi nantesque per equora pisces
Olim sumpserunt ex me primordia uite.
Tertia pars mundi mihi constat iure tenenda.



2. De Cancro qui Nepa uocatur.


Nepa mihi nomen ueteres dixere Latini,
Humida spumiferi spatior per littora ponti,
Passibus Oceanum retrograda transeo uersis.
 Et tamen etherius per me decoratur Olympus,
Dum ruber in celo et bisseno sid ere scando,
Ostrea quem metuunt diris perterrita saxis.



3. De Tippula.


Pergo super latices [Par., laticum] plantis suffulta quaternis
Nec tamen in lymphas uereor quod mergar aquosas.
Sed pariter terras et flumina calco pedestris.
Nec natura sinit celerem natare per amnes,
Pontibus aut ratibus fluuios transire feroces,
Quin potius pedibus gradior super equora siccis.



4. De Leone.


Setiger in syluis armatos dentibus apros,
Cornigerosque simul ceruos licet ore rudentes
 Contero, nec parcens ursorum quasso lacertos.
Ora cruenta ferens: morsus, rictusque luporum,
Horridus haud uereor, regali culmine fretus.
Dormio nam patulis non claudens lumina gemmis



5. De Pipere.


Sum niger exterius, rugoso cortice tectus,
Sed tamen interius candentem gesto medullam.
Delicias, epulas regum, luxusque ciborum,
Ius simul et pulpas battutas condo culine.
Sed me subnixum nulla uirtute uidebis,
uiscera ni fuerint nitidis quassata medullis.



6. De Puluillo.


Nolo fidem frangas, licet irrita dicta putentur,
Credula sed nostris pande precordia uerbis.
Celsior ad superas possum turgescere nubes,
 Si caput aufertur mihi toto corpore dempto:
At uero capitis si passus mole grauabor,
Ima petens iugiter minorari parte uidebor.



7. De Struthione.


Grandia membra mihi plumescunt corpore denso,
Par color accipitri, sed dispar causa uolandi.
Nam summa exiguis non trano per ethera pennis,
Sed potius pedibus spatior per squalida rura,
Ouorum teretes prebens ad pocula testas.
Africa Penorum me fertur gignere tellus.



8. De Sanguisuga.


Lurida per latices cenosas lustro paludes,
Nam mihi composuit nomen fortuna cruenta.
Rubro dum bibulis uescor de sanguine buccis.
Ossibus et pedibus careo geminisque lacertis,
 Corpora uulneribus sed mordeo dira trisulcis,
Atque salutiferis sic curam presto labellis.



9. De Columba.


Cum Deus infandas iam plecteret equore noxas
Ablueretque simul scelerum contagia lymphis;
Prima ego precepti compleui iura parenti [Par., iussa parentis,
Portendens fructu terris uenire salutem.
Mitia quapropter semper precordia gesto,
Et felix prepes nigro sine felle manebo.



10. De Pisce.


Me pedibus manibusque simul fraudauerat almus
Arbiter, immensum primo dum pangeret orbem.
Fulcior haud uolitans ueloci prepetis ala,
Spiritus alterno uegetat nec corpora flatu,
 Quamuis in celis conuexa cacumina cernam,
Non tamen undosi contemno marmora ponti.



11. De Boue, siue de Iuuenco.


Arida spumosis dissoluens faucibus ora [Par., arua]
Bis binis bibulus potum de fontibus hausi.
uiuens nam terre glebas cum stirpibus imis
Nisu uirtutis ualide disrumpo feraces:
At uero linquit dum spiritus algida membra,
Nexibus horrendis homines constringere possum.



12. Cecus natus.


Iam referam uerbis tibi, quod uix credere possis,
Cum constet uerum, fallant nec friuola mentem.
Nam dudum dederam soboli munuscula grata
Tradere que nunquam poterat mihi quislibet alter,
 Dum Deus ex alto fraudaret lumine claro,
In quo cunctorum gaudent precordia dono.



13. Clypeus.


De salicis trunco, pecoris quoque tergore raso
Componor, patiens discrimina dura duelli.
Semper ego proprio gestantis corpore corpus
Conseruabo, uiri uitam ne dempserit Orcus.
Quis tantos casus, aut quis tam plurima lethi
Suscipit in bello crudelis uulnera miles?



Iu. AENIGMATA HEPTASTICHA.



1. De elementis siue Abecedario.


Nos dene et septem genite sine uoce sorores;
Sex alias nothas non dicimus annumerandas:
Nascimur ex ferro, rursus ferro moribunde,
Nec non et uolucris penna uolitantis ad ethram:
 Terni nos fratres incerta matre crearunt.
Qui cupit instanter sitiens audire docentes,
Tum cito prompta damus rogitanti uerba silenter.



2. De Ciconia.


Candida forma nitens, necnon et furua nigrescens
Est mihi, dum uaria componor imagine penne:
uoce carens tremulo faxo crepitacula [Par., nam faxo crepacula] rostro.
Quamuis squamigeros discerpam dira colubros
Non mea lethiferis turgescunt membra uenenis:
Sic teneros pullos prolemque nutrire suesco
Carne uenenata, tetroque cruore draconum.



3. De lorica.


Roscida me genuit gelido de uiscere tellus.
Non sum setigero lanarum uellere facta,
 Licia nulla trahunt, nec garrula fila resultant,
Nec crocea Seres texunt lanugine uermes,
Nec radiis carpor, duro nec pectine pulsor:
Et tamen en uestis uulgi sermone uocabor.
Spicula non uereor longis exempta pharetris.



4. De locusta.


Quamuis agricolis non sim laudabilis hospes,
Fructus agrorum uiridi de cespite ruris
Carpo cateruatim, rodens de stipite libros.
Cor mihi sub genibus: nam constat carcere septum.
Pectora poplitibus subduntur more rubete.
Iamdudum celebris spolians Nilotica regna,
Quando decem plagas spurca cum gente fuebant.



5. De Nycticorace.


Duplicat ars geminis mihi nomen rite figuris,
 Nam partem tenebre retinent, partemque uolucres.
Raro me quisquam cernet sub luce serena:
Quin magis astriferas ego nocte fouebo latebras.
Raucisono medium crepitare per era suetus,
Romuleis scribor byblis, sed uoce Pelasga,
Nomine nocturnas dum semper seruo tenebras.



6. De Cinyphe.


Corpore sum gracili, stimulis armatus acerbis.
Scando cateruatim uolitans super ardua pennis,
Sanguineas sumens predas mucrone cruento,
Quadrupedi parcens nulli, sed [Par., dum] spicula trudo
Setigeras pecudum stimulans per uulnera pulpas.
Olim famosus uexans Memphitica rura.
 Namque toros penetrans taurorum sanguine uescor.



7. De fusis. [1Kb]


In saltu nascor ramosa fronde uirescens:
Sed natura meum mutauerat ordine fatum,
Dum ueho per colum teretem uertigine molam:
Ex quo conficitur regalis stragula pepli.
Tam longa nullus zona precingitur heros:
Per me fata uirum dicunt decernere Parcas.
Frigora dura uiros sternent ni forte resistam.



8. De cucuma [Par., De cocuma duplici].


Credere quis poterit tantarum federa rerum [Par., tantis spectacula causis]
Temperet, et fatis morum contraria fata?
 Ecce larem, laticem quoque gesto in uiscere uentris,
Nec tamen undantes uincunt incendia lymphe,
Ignibus aut tetris siccantur flumina fontis
Federa sed pacis sunt flammas inter et undas.
Malleus in primo memet formabat et incus.



9. De Hespero siue uespero.


Tempore de primo noctis mihi nomen adhesit.
Occiduas mundi complector cardine partes,
Oceano Titan dum corpus tinxerit almum,
Et polus in glaucis descendens uoluitur undis:
Tum sequor in uitreis abscondens lumina campis,
Et fortunatus subito mox tollor ab ethra,
Ut furuas lumen noctis depelleret umbras.



10. De pugione uel Spatica.


Me terre gremius formabat [Par., De ter. gremiis formabar] primitus arte,
 Materia trucibus processit cetera tauris,
Aut potius putidis constat fabricata capellis.
Nam domus est constructa mihi de tergore secto,
Nec non et tabulis quas findunt stipite rasis
Per me multorum clauduntur lumina letho,
Qui domini nudus nitor defendere uitam.



11. De Famfaluca siue Bulla Aquatica.


De madido nascor rorantibus ethere guttis
Turgida, concrescens liquido de flumine lapsu;
Sed me nulla ualet manus udo gurgite nantem
Tangere, ni statim rumpantur uiscera tactu
Et fragiles tenuis flatus discedat in auras.
Ante cateruatim per lymphas duco cohortes
 Dum plures orta comites potiuntur [Par., spatiuntur] eodem.



12. De Mola. [1Kb]


Nos sumus equales communi sorte sorores,
Que damus ex nostro cunctis alimenta labore:
Par labor ambarum, dispar fortuna duarum;
Altera nam currit, quod nunquam altera gessit,
Nec tamen inuidie stimulis agitamur acerbis.
Utraque quod mandit, quod ruminat ore patenti,
Comminuens reddit famulans sine fraude maligna.



13. De Spelta [Par., Pelta] .


De terris orior candenti corpore spelta
Et niue fecunda, uulcani torre rigescens,
 Charior et multo quam cetera scuta duelli,
Nec tamen in medio clypei stat ferreus umbo.
Me sine quid prodest dirorum parma uirorum?
uix artus animeque carerent tramite mortis,
Ni forsan ualidis refragarer uiribus Orco.



14. De fonte.


Per caua telluris clam serpo celerrimus antra
Flexos uenarum gyrans anfractibus orbes:
Cum caream uita, sensu quoque funditus expers,
Quis numerus capiat, uel quis laterculus equet
uita uiuentum generem quot millia partu?
His neque per celum rutilantis sidera sphere,
Fluctiuage ponti nec compensantur arene.



15. De malo arbore, uel Melario.


Fausta fui primo mundi nascentis origo
 Donec prostratus succumberet arte maligni:
Ex me tunc prisce processit causa ruine,
Dulcia que rudibus tradebam mala colonis.
En iterum mundo testor remeasse salutem,
Stipite de patulo dum penderet arbiter orbis,
Et penas lueret soboles ueneranda Tonantis.



16. De ficulnea.


Quis prior in mundo deprompsit tegmina uestis?
Aut quis clementer miserum protexit egenum?
Irrita non referam uerbis nec friuola fingam:
Primitus in terra proprio de corpore peplum,
Ut fama fertur, produxi, frondibus altis:
Carica me curuat dum massis pabula prestat
Sedulus agricola, brume quas tempore mandit.



17. De Helleboro.


 Ostriger in aruo uernabam frondibus hirtis
Concilio similis sic cocti murice rubro,
Purpureus stillat sanguis de uertice guttis
Exuuias uite mandenti tollere nolo,
Mitia nec penitus spoliabunt mente uenena:
Sed tamen insanum uexat dementia cordis,
Dum rotat in gyro uecors uertigine membra.



18. De Camelo.


Consul eram quondam Romanus, miles, equester,
Arbiter imperio dum regni sceptra regebat:
Nunc onus horrendum conuectant corpora gibbi,
Et premit immensum truculente sarcina molis.
Terreo cornipedum nunc uelox agmen equorum,
Qui trepidi fugiunt mox quadrupedante meatu
Dum trucis adspectant immensos corporis artus.



19. De aspide uel Basilisco. [1Kb]


Callidior cunctis aura uescentibus ethre,
Late per mundum dispersi semina mortis,
Unde horrenda seges diris succreuit aristis.
Quam metit ad scelera scortator falce maligna.
Cornigeri multum uereor certamina cerui
Namque senescenti spoliabor pelle uetustus
Atque noua rursus fretus remanebo iuuenta.



u. AENIGMATA OCTOSTICHA.



1. De Candela uel linamento.


Materia duplici palmis plasmabar apertis,
Interiora mihi candescunt uiscera lino,
Seu certe gracili iunco spoliata nitescunt:
 Sed nunc exterius flauescunt corpora flore
Que flammasque focosque larem fumantia fundunt.
Et crebro lacryme stillant de frontibus ude,
Sic tamen horrendas noctis exstinguo latebras,
Relliquias cinerum mox uiscera torta relinquunt.



2. De Aquila.


Armiger infausti Iouis et raptor Ganymedis,
Quanquam pellaces cantarint carmine uates,
Non fueram prepes quo fertur Dardana proles,
Sed magis in summis cycnos agitabo fugaces.
Arsantesque grues proturbo sub etheris axe.
Corpora dum senio corrumpit fessa uetustas,
Fontibus in liquidis mergentis membra madescunt,
Post hec restauror preclaro lumine Phebi.



3. De penna Scriptoria.


 Me pridem genuit candens onocratalus albam
Gutture qui patulo sorbet de gurgite lymphas.
Pergo per albentes directo tramite campos,
Candentique uie uestigia cerula linquo,
Lucida nigratis fuscans anfractibus arua.
Nec satis est unum per campos pandere callem
Semita quin potius milleno tramite tendit,
Que non errantes ad celi culmina uexit.



4. De Salpinge.


Sum caua, bellantum crepitu quia corda ciebo
uocibus horrendis stimulans in bella cohortes.
Idcirco reboans tanto clamore resulto,
Quod nulla interius retrudant [Par., retundant] uiscera uocem:
Spiritus in toto sed regnant corpore flabra.
 Garrula me poterit nunquam superare cicada,
Aut arguta simul cantans luscinia ruscis;
Quam lingua propria dicunt Acalanthida Graii



5. De taxo.


Semper habens uirides frondenti in corpore crines,
Tempore non ullo uiduabor tegmine spisso,
Circius et Boreas quamuis et flamina Cauri
uiribus horrendis studeant euertere frondes:
Sed me pestiferam fecerunt fata reorum,
Cumque uenenatus gliscit de corpore stipes,
Lurcones rabidi quem carpunt rictibus oris
Occido mandentum mox plura cadauera letho.



6. De Colosso.


Omnia membra mihi plasmauit corporis auctor,
Nec tamen ex eodem membrorum munia sumpsi,
 Pergere nec plantis, oculis nec cernere possum.
Quanquam nunc patule constent sub fronte fenestre,
Nullus anhelanti procedit uiscere flatus.
Spicula nec geminis nitor torquere lacertis.
Heu frustra factor confixit corpus enorme,
Totis membrorum dum fraudor sensibus intus.



7. De Mustela.


Discolor in curuas deflecto membra cauernas
Pugnas exercens dira cum gente draconum,
Non ego dilecta turgesco prole mariti;
Nec fecunda uiro sobolem sic edidit aluus,
Residue matres ut sumunt semina partus,
Cum [Par., Quin] magis ex aure pregnentur uiscera flatu,
 Si uero proles patitur discrimina mortis,
Dicor habere rudem componens arte medelam.



8. De Ariete.


Sum namque armatus rugosis cornibus horrens,
Herbas aruorum buccis decerpo uirentes,
Et tamen astrifero procedens agmine stipor,
Culmina celorum que scandunt celsa cateruis;
Turritas urbes capitis certamine quasso
Oppida murorum prosternens arcibus altis:
Induo mortales contorto stamine pepli:
Littera quindecima prestat quod pars domus exsto.



9. De pugillaribus.


Melligeris apibus mea prima processit origo,
Sed pars exterior crescebat cetera siluis:
Calceamenta mihi tradebant tergora dura.
 Nunc ferri stimulus faciem proscindit amenam,
Flexibus et sulcos obliquat ad instar aratri:
Sed semen segeti de celo ducitur almum,
Quod largos generat millena fruge maniplos:
Heu tam sancta seges diris exstinguitur armis.



10. De igne.


Me pater et mater gelido genuere nigore,
Fomitibus [Par., Fontibus e] siccis dum mox rudimenta uigebant,
Quorum ui propria fortunam uincere possum;
Cum nichil in latices mea possunt uincere fata:
Sed saltus, scopulos stagni ferrique metalla
Comminuens penitus nature iura resoluam.
Cum me uita fouet, clari sum sideris instar:
Post hec et fato uictus pice nigrior exsto.



uI. AENIGMATA ENNEASTICHA.



1. De hirundine.


Absque cibo plures degebam marcida menses
Sed sopor et somnus ieiunia longa tulerunt;
Pallida purpureo dum gliscunt gramine rura,
Garrula mox crepitat rubicundum carmina guttur.
Post teneros fetus et prolem gentis adultam
Sponte mea fugiens umbrosas quero latebras.
Si uero quisquam pullorum lumina ledat,
Adfero compertum medicans cataplasma salutis,
Querens campestrem proprio de nomine florem.



2. De uertigine Poli.


Sic me formauit nature conditor almus,
Lustro tota teres spatiosis secula cyclis,
Latas in gremio portans cum pondere terras:
 Sic maris undantes cumulos et cerula claudo.
Nam nichil in rerum natura tam celer esset,
Quod pedibus pergat quod pennis ethera tranet,
Accola nec ponti uolitans per cerula squamis,
Nec rota per girum quam trudit machina lymphe
Currere sic possent ni septem sidera tricent.



3. De Arcturo.


Sidereis stipor turmis in uertice mundi
Esseda famoso gesto cognomine uulgi,
In giro uoluens iugiter non uergo deorsum,
Cetera seu properant celorum lumina ponto.
Hoc dono ditor quoniam sum proximus axi
Ripheis Scythie qui latis montibus errat,
uirgilias equans numeris in arce polorum,
 Cui pars inferior Stygia Letheaque palude
Fertur et inferni fundo succumbere nigro.



4. De Crismale siue Crismaro.


Alma domus ueneror diuino munere plena;
ualuas sed nullus reserat, nec limina pandit,
Culmina ni fuerint aulis sublata quaternis,
Et licet exterius rutilent de corpore gemme,
Aurea dum fuluis flauescit bulla metallis:
Sed tamen uberius ditantur uiscera, crassa
Potis [Par., Intus] qua species flagrat pulcherrima Christi.
Candida sanctarum sic floret gloria rerum
Nec trabes in templo surgunt, nec tacta columnis.



5. De Castore qui Latine fiber dicitur.


Hospes preruptis habitans in margine ripis,
 Non sum torpescens, oris sed belliger armis
Quin potius duro uitam sustento labore,
Grossaque prosternens mox ligna securibus uncis,
Humidus in fundo tranat qua piscis aquoso,
Sepe caput proprium tingens in gurgite mergo.
uulnera fibrarum, nec non et lurida tabo
Membra medens, pestemque luemque resoluo necantem.
Libris corrosis et cortice uescor amara.



6. De Catta uel Muricipe uel Pilace.


Fida satis custos conseruans peruigil edes,
Noctibus in furuis cecas lustrabo tenebras
Aeris haud perdens oculorum lumen in antris;
Furibus inuisis, uastant qui farris aceruos,
Insidiis tacite dispono scandala mortis,
 Et uaga uenatrix rimabor lustra ferarum,
Nec uolo cum canibus turmas agitare fugaces,
Qui mihi latrantes crudelia bella ciebunt.
Gens exosa mihi tradebat nomen habendum.



7. De Cribello.


Sicca pruinosam crebris effundo fenestris,
Candentemque niuem iactans de uertice furuo,
Et nos omnis amat quamuis sim frigida nimbo
Densior et nebulis late spargatur in aula.
Qua sine mortales grassantur funere lethi,
Et qua dilati contemnunt limina Ditis.
Sic anime pariter pereunt dum uita fatescit.
Liquitur in prunis nunquam torrentibus hec nix,
Sed, mirum dictu, magis indurescit ad ignem.



8. De Fundibulo.


 Glauca seges lini uernans ex equore ruris
Et tergus mihi tradebant primordia fati:
Bina mihi constant torto nam brachia loro,
Ex quibus immensum trucidabam mole tyrannum,
Cum cuperent olim gentis seuire phalanges.
Plus amo cum tereti bellum decernere saxo,
Quam duris pugnans ferrata cuspide contis.
Tres digiti totum uersant super ardua corpus:
Erro caput circum, tenues et tendor in auras.



9. De Calice uitreo.


De rimis lapidum profluxi flumine lento,
Dum frangunt flamme saxorum uiscera dura,
Et laxis ardor fornacis ardet habenis.
Nunc mihi forma capax, glacieque simillima lucet.
 Nempe uolunt plures collum confringere dextra
Et pulchre digitis lubricum comprendere corpus.
Sed mentes muto dum labris oscula trado.
Dulcia compressis impendens bacchia buccis
Atque pedum gressus titubantes sterno ruma.



10. De Scrofa pregnante.


Nunc mihi sunt oculi bis seni in corpore solo.
Bis ternumque caput, sed cetera membra gubernat.
Nam gradior pedibus suffultus bis duodenis,
Sed nouies deni sunt et sex corporis ungues.
Synzygias numero pariter simulabo pedestres,
Populus et taxus, uiridi quoque fronde salicta
Sunt inuisa mihi, sed fagos glandibus uncas,
Fructiferas itidem florenti uertice quercus
Diligo, sic numerosa simul non spernitur ilex.



11. De ebulo.


Sambucus in silua putris dum fronde rubescit,
Est mihi par foliis, nam glisco surculus aruis,
Nigros baccarum portans in fronte corimbos.
Quem medici multum ruris per terga uirentem,
Cum scabies morbi pulpas inuaserit egras
Lustrantes orbem crebro quesisse feruntur.
Cladibus horrende dum uexant uiscera tabo,
Ne uirus serpat possum succurrere lepre,
Sic olidas hominum restaurans germine fibras.



uII. AENIGMATA DECASTICHA.



1. De coruo.


Dum genus humanum truculenta fluenta necarent,
Et noua mortales multarent equora cunctos.
Exceptis raris, gignunt qui semina secli;
 Primus uiuentum perdebam federa iuris,
Imperio patris contemnens subdere colla,
Unde puto dudum uersu dixisse petam;
Abluit in terris quidquid deliquit in undis,
Nam sobolem dapibus nunquam saturabo ciborum,
Ni prius in pulpis plumas nigrescere cernam.
Littera tollatur, post hec sine prole manebo.



2. De Cuppa uinaria.


En plures debrians impendo pocula Bacchi,
uinitor expressit que flauescentibus uuis,
Pampinus et uiridi genuit de palmite botris,
Nectare cauponis complens ex uite tabernam.
Sic mea turgescunt ad plenum uiscera musto:
Et tamen inflatum non uexat crapula corpus,
Quamuis hoc nectar centenis hauserit urnis.
 Proles sum terre gliscens in saltibus altis.
Materiam cuneis findit sed cultor agrestis,
Pinos euertens altas et robora ferro.



3. De Lucifero.


Semper ego clarum precedo lumine lumen
Signifer et Phebi, lustrat qui limpidus orbem,
Per celum gradiens obliquo tramite flector:
Eoas partes ad medium [Par., admodum] iubar inde meabit.
Finibus Indorum cernunt qui lumina primi
O felix olim seruata lege Tonantis.
Heu post hoc cecidi proterua mente superbus,
Ultio quapropter funestum perculit hostem.
Sex igitur comites mecum super ethera scandunt,
 Guarus quos poterit per byblos pandere lector.



4. De Pharo.


Rupibus in celsis qua tundunt cerula cautes
Et salis undantes turgescunt equore fluctus [Par., undantis . . . ponti];
Machina me summis construxit molibus amplam.
Nauigeros calles ut pandam classibus index.
Non maris equoreos lustrabam remige campos,
Nec ratibus pontum sulcabam tramite flexo,
Et tamen immensis errantes fluctibus actos
Arcibus excelsis signans ad littora duco,
Flammiger imponens torres in turribus altis,
Ignea brumales dum condunt sidera nimbi.



uIII. AENIGMATA HENDECASTICHA.



1. De Palma arbore, que dactylo fecundata frondescit.


Omnipotens rector nutu qui cuncta creauit.
Qui dedit in mundo tam uictrix nomen habendum.
Nomine nempe meo florescit gloria rerum,
Martyribus nec non dum uincunt prelia mundi
Edita celestis prensant et premia uite,
Frondigeris tegitur bellantum turma coronis,
Et uiridi ramo uictor certamine miles.
In summo capitis densescit uertice uellus,
Ex quo multiplicis torquentur tegmina pepli
Sic quoque mellifluis escarum pasco saginis,
Nectare per populos tribuens alimenta ciborum.



2. De Monocero siue Unicorni.


Collibus in celsis seui discrimina Martis,
Quamuis uenator frustra latrante molosso
 Garriat arte feri contorquens spicula ferri,
Nil uereor, magnis sed fretus uiribus altos
Belliger impugnans elephantes uulnere sterno,
Heu fortuna ferox, que me sic arte fefellit!
Dum trucido grandes et uirgine uincor inermi,
Nam gremium pandens mox pulchra puerpera prendit,
Et uoti compos celsam deducit ad urbem.
Indidit ex cornu nomen mihi lingua Pelasga.
Sic itidem propria dixerunt uoce Latini.



3. De Sole et Luna.


Non nos Saturni genuit spurcissima proles
Iuppiter, immensum fingunt quem carmina uatum:
Nec fuit in Delo mater Latona creatrix.
Cynthia non dicor, nec frater Apollo uocatur.
 Sed potius summi genuit regnator Olympi,
Qui nunc in celis excelse presidet arci.
Diuidimus mundum communi lege quadratum,
Nocturnos regimus cursus et frena dierum.
Ni soror et frater uaga secula iure gubernent,
Heu chaos immensum fuscaret cuncta latebris,
Atraque nunc Erebi regnarent Tartara nigri.



4. De Scintilla.


Que res in terris armatur robore tanto,
Aut paribus fungi nitatur uiribus audax?
Parua mihi primo constant exordia uite,
Sed gracilis grandes soleo prosternere letho:
Quod lethum proprii gestant penetralia uentris.
Nam saltus nemorum densos pariterque frutecta,
 Piniferosque simul montes cum molibus altos,
Truxque, rapaxque, feroxque, sub ethere spargo.
Et minor existens gracili quam corpore Sciniphs;
Frigida dum genitrix dura generaret ab aluo
Primitus ex utero producens pignora gentis.



IX. AENIGMA DODECASTICHON. De Crabrone.


Aera per sudum nunc binis remigo pennis
Horridus, et grosse depromo murmura uocis,
Inque cauo densis conuersor stipite turmis,
Dulcia conficiens propriis alimenta cateruis.
Et tamen humanis horrent hec pabula buccis.
Sed quicunque cupit, disrumpens federa pacis,
Dirus commaculare domum sub culmine querno,
Exemplo socias in bellum clamo cohortes;
 Dumque cateruatim stridunt, et spicula trudunt,
Agmina diffugiunt iaculis exterrita diris.
Insontes hosti sic torquent tela nocenti
Plurima, que constant tetris infecta uenenis.



XI. AENIGMA TRISCAIDECASTICHON. De Scylla marina.


Ecce molossorum nomen mihi fata dederunt.
Argolice gentis sic promit lingua loquelis,
Ex quo me dire fallebant carmina Circes,
Que fontis liquida maculabat flumina uerbis,
Cruraque cum coxis, pulpas [Par., suras] cum poplite bino
Abstulit, immiscens crudelis uerba uirago.
Pignora nunc pauidi referunt ululantia naute,
Tonsis dum trudunt classes, et cerula findunt
 uastos uerrentes fluctus grassante procella.
Palmula que remis succurrit panda per undas:
Auscultare procul que latrant inguina circum.
Sic me pellexit dudum Titania proles,
Ut merito uiuam salsis in fluctibus exsul.



XII. AENIGMA PENTECAIDECASTICHON. De Elephanto.


Ferratas acies et denso milite turmas,
Bellandi miseros stimulat quos uana cupido,
Dum maculare student armis pia federa regni,
Salpinx et sorbet uentosis flatibus auras,
Seuaque clangenti reboant dum classica sistro,
Cernere non pauidus didici trux murmura Martis.
Quanquam me turpem nascendi fecerit auctor
Editus ex aluo dum sumpsi munera uite:
 Ecce tamen morti successit gloria forme
Lethifer in fibras dum serpit finis apertas.
Bractea non auri fuluis pretiosa metallis,
Quamuis gemmarum constent ornata lucernis,
uincere non quibunt phalerarum floribus unquam.
Me flecti genibus fessum natura negauit
Poplite sub curua palpebris tradere somnos.
Quin potius uitam compellor degere stando.



XIII. AENIGMA HECCAIDECASTICHON. De Nocte.


Florida me genuit nigrantem corpore tellus,
Et nil fecundum sterili de uiscere promo:
Quamuis Eumenidum narrantes carmine uates
Tartaream partu testentur gignere prolem:
 Nulla mihi constant certi substantia partus.
Sed modo quadratum complector cerula mundum.
Secula dum lustrat lampas Titania Phebi
Est inimica mihi, que cunctis constat amica.
Diri latrones me semper amare solebant,
Quos gremio tectos nitor defendere fusco.
uirgilium constat [Par., fateor] charam cecinisse sororem,
Monstrum horrendum, ingens, cui quot sunt corpore plume
Tot uigiles oculi subter, mirabile dictu,
Tot lingue, totidem ora sonant, tot subrigit aures.
Nocte uolat celi medio, terreque per umbras,
Ingrediturque solo, et caput inter nubila condit.



XIu. AENIGMA POLYSTICHON. De creatura.


Conditor, eternis fulsit qui secla columnis,
Rector regnorum frenans et fulmina lege,
Pendula dum patuli uertuntur culmina mundi,
Me uariam fecit primo dum conderet orbem.
Peruigil excubiis nunquam dormire iuuabit,
Sed tamen extemplo clauduntur lumina somno.
Nam Deus ut propria mundum ditione gubernat,
Sic ego complector sub celi cardine cuncta.
Segnior est nullus, quoniam me laruula terret,
Setigero rursus constans audacior apro.
Nullus me superat cupiens uexilla triumphi,
Ni Deus ethrali summus qui regnat in arce.
Prorsus odorato thure fragrantior halans
Olfactum ambrosie, nec non crescentia glebe.
 Lilia purpureis possum connexa rosetis
uincere, spirantis nardi dulcedine plena:
Nunc olida ceni squalentis sorde putresco.
Omnia queque polo sunt subter et axe reguntur
Dum pater arcitenens concessit, iure guberno.
Grossas et graciles rerum comprenso figuras,
Altior en celo rimor secreta Tonantis,
Et tamen inferior terris tetra Tartara cerno.
Nam senior mundo [Par., mundi] precessi tempora prisca;
Ecce tamen matris horna generabar [Par., generabor] ab aluo.
Pulchrior auratis dum fulget fibula bullis;
Horridior rhamnis, et spretis uilior algis.
Latior en patulis terrarum finibus exsto,
 Et tamen in media concludor parte pugilli.
Frigidior brumis, nec non candente pruina,
Cum sim uulcani flammis torrentibus ardens.
Dulcior in palato quam lenti nectaris haustus
Dirior et rursus quam glauca absinthia campi.
Mando dapes mordax lurcorum more Cyclopum,
Cum possim iugiter sine uictu uiuere felix
Plus pernix aquilis, Zephyri uelocior alis,
Nec non accipitre properantior, et tamen horrens
Lumbricus et limax et tarda testudo palustris,
Atque fimi soboles sordentis cantharus ater
Me, dicto citius, uincunt certamine cursus,
Sic grauior plumbo scopulorum pondera uergo;
Sum leuior pluma cedit cui tippula lymphe.
 Nam silici densas fundit quia [Par., que] uiscere flammas
Durior aut ferro, tostis sed mollior extis.

[Hic Paris. inserit septem uersus qui proximi sunt, »Senis ecce plagis . . . « usque ad » . . . uibrat atomo.« GILES.]

Cincinnos capitis nam gesto cacumine nullos,
Ornent qui frontem pompis et tempora setis;
Cum mihi cesaries uolitent de uertice crispe,
Plus calamistratis se comunt que calamistro,
Pinguior en multo scrofarum exungia glesco,
Glandiferis iterum referunt dum corpora fagis,
Atque saginata letantur carne subulci;
Sed me dira fames macie torquebit egenam,
Pallida dum iugiter dapibus satiabor opimis
Limpida sum fateor Titanis clarior orbe,
 Candidior niuibus dum ningit uellere nimbus;
Carceris et multo tenebris obscurior atris,
Atque latebrosis ambit quas Tartarus umbris.
Ut globus astrorum plasmor teres atque rotunda,
Spherula seu pile, nec non et forma crystalli;
Et uersa uice protendor seu serica pensa
Porrecta in gracilem pannum ceu stamina pepli.
Senis ecce plagis latus qua panditur orbis
Ulterior multo tendor, mirabile fatu;
Infra me supraue nichil per secula constat;
Ni rerum genitor mundum sermone cercens.
Grandior in glaucis quam ballena fluctibus atra,
Et minor exiguo sulcat qui corpora uerme
Aut modico Phebi radiis qui uibrat atomo.
Centenis pedibus gradior per gramina ruris,
 Et penitus nunquam per terram pergo pedester,
Sic mea prudentes superat Sapientia sophos,
Nec tamen in biblis docuit me littera diues,
Aut unquam quiui, quid constet syllaba, nosse.
Siccior estiuo torrentis caumate solis,
Rore madens iterum plus udo flumine fontis,
Salsior et multo tumidi quam marmora ponti,
Et gelidis terre lymphis insulsior erro,
Multiplici specie cunctorum compta colorum,
Ex quibus ornatur presentis machina mundi,
Lurida cum toto nunc sim fraudata colore,
Auscultate mei credentes famina uerbi,
Pandere que poterit gnarus uix ora magister,
Et tamen inficians non retur friuola lector;
Sciscitor inflatos, quo fungar nomine, sophos.

 

Aurea dum exili Christo fila uirgo acu dedicata
Manu pallida torquet ereo, tum ego calamo
Crinigeris pingo paginas lacrymis.
Pauper peta nescit antra musarum sicuti ego.
Crux benedicta nitet Christi dedicata cruore.

D. Expositis enigmatum propositionibus et digesta metrorum melodia, iam promissus rerum ordo efflagitat ut multiformes pedum regulas ex diuersis orationum partibus propalare non abnuas, eorum presertim quos grammatici sibi usurpare noscuntur.---M. Generaliter omnium pedum catalogus ter  quadragenus et quaternus constat, hoc est CXXIu. Sed ex hac perplexa numerositate XXuIII pedes sequestrantur, quibus metrici pematum facundia freti funguntur, quique quaternarum mensuram syllabarum minime transcendunt.

D. Manifestius hoc et clarius patefactum audire gratulor.---M. De duarum natura syllabarum quatuor pedes generantur, de tribus syllabis uIII procedunt, de quatuor XuI. Isti sunt specialiter legitimi grammaticorum pedes, de quibus centena metrorum disciplina pullulauerat.

D. Quot sunt oratorum pedes, qui rhetorice artis regula continentur, et prose urbanitati mancipantur?---M. Ter triceni et ter bini, quod est nonaginta et sex, quos Greca disertitudo synzygias uocitauit.  Nam de quinque syllabis XXXII pedes formantur, de sex syllabis LXIu synzygie reciproca uarietate nascuntur.

D. Quot sunt accidentia pedum?---M. Septem, id est, arsis et thesis, numerus syllabarum, tempus, resolutio, figura, metrum.

D. Da differentiam inter arsin et thesin.---M. Arsis interpretatur eleuatio, thesis positio; sed arsis in prima parte nominis seu uerbi ponenda est, thesis in secunda. Nam he particule propter discretionem temporum pedestrium inuente traduntur; uerbi gratia POLUS, po arsis est, lus thesis. Sic crocus, thronus, torus, etas, estas, et omnia nomina uel uerba que in pyrrhichio spondeoue subter adnectere exemplorum formula compellet, huic regule legitime  mancipantur.

D. Quot sunt diuisionum species in pedibus, presertim qui ad grammaticos pertinere noscuntur?---M. Iuxta quod precessorum auctoritas tradidisse memoratur, trina diuisionis conditio definitur; quorumdam namque pedum equa diuisio, quorumdam dupla, nonnullorum uero sescupla; et primam dactylicam, secundam iambicam, tertiam Peonicam nuncupari solere antiquitas sanxit.

D. Hanc tripertitam diuisionum normulam uberius exponi supplico.---M. Decem sunt pedes qui equam diuisionem sortiuntur, et uelut pari temporum lance ponderantur, quos arsis et thesis equali discretionis statera gubernat, id est, pyrrhichius,  spondeus, dactylus, anapestus, proceleusmaticus, dispondeus, diiambus, ditrocheus, antispastus, choriambus.

D. Quot sunt pedes qui diuisionis qualitate partiuntur?---M. Sex, id est, iambus, trocheus, molossus, tribrachys, ionicus minor, ionicus maior, quos nunc arsis, nunc thesis discordante temporum trutina uergunt et inclinant.

D. Que est sescupla diuisio, et quare dicta est, uel quot pedes eidem diuisioni seruiunt?---M. Sescupla dicta est quasi semis dupla, quia altera pars alteram non duplo uincit, sed medietate dupli; idcirco equam diuisionem temporis, augmento uelut momentanee hexagio sescupla superans preponderat, quamuis dupla gemino armata tempore eamdem  sescuplam precellat. Denique ad eamdem pertinent sescuplam hi septem pedes, bacchius, palimbacchius, amphimacer, et peones Iu.

D. Quo argumento quibusue indiciis colligi queat utrum ad arsin an ad thesin plura tempora conferantur?---M. Omnes syllabe tam nominum quam uerborum, seu cuiuslibet partis, a fine, non principio, numerantur; quapropter tempora in arsi et thesi accentibus discernuntur, qui tribus locorum limitibus clauduntur, id est, ultimo, penultimo, antepenultimo. Nam antepenultima acuitur, que nunquam circumflectitur. In arsi plura supputantur tempora; quod si penultima acuto aut circumflexo accentu pronuntiatur, thesis uberiorem temporum calculationem preoccupans usurpabit.

 D. Iam nunc exemplorum formulas ad pyrrhichium pedem pertinentes inhianter satago audire, et presertim ex principalibus orationum partibus, id est, nominis et uerbi regula congestas.---M. Hec sunt nomina que multiformi quinque declinationum radice uulgo pullulasse noscuntur, ut Deus, decus, pius, genus, pecus, bonus, modus, domus, lupus, lepus, latus, chorus, crocus, torus, thronus, dolus, nemus, nouus, scelus, opus, locus, equus, cibus, reus, comes, Ceres, seges, acus, manus. Malus, si nequam significare uidebitur, ex duobus breuibus constat, et erit pyrrhichius, ut est etiam:

Ille malus Calabris errans in saltibus anguis.
Et in Bucolicis:

Ut me malus abstulit error!
 Ast uero si malus nauis fuerit, cui antennarum carbasa et rudentes adnectuntur, ad trochei regulam redigitur, ex longa et breui, ut uirgilius libro u Aeneidos ait:

Queis innexa pedem malo pendebat ab alto.

Nec non etiam malus, si arbor fructifera fuerit, que melarius uocatur, genere feminino, ad trocheum pertinebit, ut in Georgicis:

Et steriles platani malos gessere ualentes.
Apis, lapis, auis, nauis, canis, famis, sitis, chelys, chlamys, cutis, polus, globus, homo, leo, caro, Maro, ouis, scrobis. Similiter et in r litteram predictus pes terminatur, sed non una eademque declinatione generatus, ut pater, puer, piper, niger, siler, socer, gener, aper, caper, tener, miser, celer, iter, scaber, sacer, ruber,  amor, glomer, iubar, cruor, honor, sator, soror, labor. Quod si uerbum fuerit deponens, la producitur, ut:

Labitur inualide deformis gloria flamme.
Iecur, ebur, ager, timor. Liquor, si nomen tertie fuerit declinationis, pyrrhichius est, ut Arator:

. . . de rore dapes, de caute liquores.
Et infra:

Aereusque liquor solidis induruit escis.
Nam si liquor uerbum fuerit tertie coniugationis uel tertii ordinis, ut ualerio grammatico uocare libuit, trocheus, ut uirgilius in Georgicis:

. . . . . . . canis cum montibus humor
Liquitur et Zephyro putris se gleba resoluit.
Rosa, faba, aqua, mora, rota, coma, uia, toga, gula,  schola. Plaga, si climata cardinalia designat, pyrrhichius est, ut Ambrosius Mediolanensis pontifex hexametro deprompsit dicens:

Dumque colorati rutilat plaga cerula mundi.
Et Sedulius:

Quatuor inde plagas quadrati colligit orbis.
Si uero plaga ultrix uindicta fuerit, ad trochaicam regulam redigitur, ut predictus uates euangelici metri uaticinio refert:

Qui tegit, et plagam trepidat nudare medenti.
Notandum quoque, nomina monosyllaba quedam esse que in obliquis casibus, id est, genitiuo et ablatiuo, pyrrhichium gignunt, ut crux crucis, nux nucis, grex gregis, pes pedis, lar laris, sal salis, mas maris, nix niuis, nex necis, pix picis, prex precis, grus gruis,  trabs trabis, bos bouis, dux ducis, trux trucis.

D. Exposite sunt igitur strictim summatimque nominum regule, que primi pedis legibus suffragantur.---M. uerba quoque tam prime coniugationis quam tertie correpte pari conditione concurrunt, ut uoco, ueto, leuo, seco, neco, puto, cauo, lito, uoro, nego, amo, frico, plico, dico dicas dicat, correpta penultima, ut peta:

uirgo Maria, tibi Sixtus noua templa dicaui
quod est prime coniugationis. Ast uero dico dicis dicit, tertie, ubi penultima producitur:

Dicitis agricolis nautisque uenire fragosam.
Paro, aro, crepo, sono, tono, nouo, cibo, cubo, ligo, mico, creo, meo, beo, rigo, lito, labo, loco, rogo, iugo, fugo, labo, nam differt a labo quod est nuto, et lauo actiuum est, labo neutrum, roto, pio, hio, cuius frequentatiuum  uel iteratiuum est hieto hietas hietat; et inchoatiuum hisco hiscis hiscit; domo, nato, grauo, probo, iugo, gelo, unde est congelasco, uolo; uolo tam uolantis quam uolentis personam demonstrans, ad pyrrhichium pertinere declaratur, ut:

uolitans per tempora mundus
Item:

   et plura uolentem
Dicere deseruit.
Capo, cado, fremo, gemo, fero, gero, tero, sero, sino, ago, meto, peto, tego, colo, bibo, rego, lego, traho, fio, scio, unde exscire. uomo, pluo, spuo, et monuo , iuuo, meo, creo, beo, queo, fluo, luo, ruo, strio, loquor, precor, sequor, queror, reor, fruor, moror. uerba similia defectiua in hanc regulam copulantur, ut libet, placet, piget, pudet, iuuat, decet, liquet,  licet.

D. Ergo predicta uerba confuse coniugationis, que in o litteram terminantur, semper ad pyrrhichium pertinebunt?---M. Quoties finalis syllaba corripitur, procul dubio pyrrhichius generatur, ut:

Malo manere niger: minus ultima fata uerebor.
Ut:

Nec gero magna simul, sed congero multa uicissim
Et iterum:

Nolo sepulcra pati, scio me submergere terre.
Si uero eadem syllaba producitur, iambus certissime procreatur: ut uirgilius:

Ascreumque cano Romana per oppida carmen.
scanditur enim: Ascre, umque ca, no Ro, mana per, oppida, carmen.

 D. Potestne pyrrhichius aut iambus hexametro heroico inseri, dum exempla hexametris uersibus protulisti?---M. Si predicta coniugationum uerba sine contextu partium orationis, et absque metrorum uersificatione proferuntur, pyrrhichii aut iambi regulis mancipantur. Quod si in dactylico carmine scandendi ratio et cesurarum diuisio per cola et commata sequestrare compulerit, spondei duntaxat aut dactyli legibus subiugantur, quod millenis exemplorum formulis sine imposture et falsitatis friuolo prolatis facillime comprobari potest.

D. Tam multiplex nominum et uerborum congestio, que ad pyrrhichium pertinere dignoscitur, quo accentu uel prosodia pronuntiatur?---M. In disyllabis ubi ambe breues fuerint, penultima cum acuto  accentu profertur.


EXPLICIT DE PYRRHICHIO.




Incipit de spondeo.

D. Nunc spondei regulas ex diuersis orationum partibus exempli gratia congestas promito.---M. Hec sunt secundi pedis exempla a nominibus uenientia; ut felix, pernix, perdex, index, illex, cortex, remex, cornix, bombix, ceruix, audax, forfex, forceps, anceps, auceps, princeps, preceps, uirtus, tellus, etas, estas, pumex, iudex, rumex, uertex, caudex, codex, mordax, fornax, fallax, pollex, murex, ilex, carex, id est, herba asperrima, ut uirgilius:

. . . et carice pastus acuta;
nam carica fructus de ficulnea nuncupatur, unde massas caricarum conficiunt de recentibus ficis.  Unde inconuenienter a quibusdam famosus ille eremita Syrorum et Saracenorum confinio strictis parcimonie legibus uitam solitariam degens, exhausta membrorum uitalia et marcida precordiorum ilia quinque caricibus contra rerum naturam sustentasse et aluisse describitur, cum humane sit nature caricis que post grossos maturescunt nutriri, brutorum uero bubulorum et tragelaphorum simulque ibicum caricibus educari et uesci. Simplex, duplex, triplex, ueruex, fornix, radix, matrix, lodix, uictrix, natrix, uiuax, uerax, pellax, edax, radix, mendax, imbrex, que ab arcendis imbribus dicitur; auspex, id est, qui auium auguria intendit, auceps uero qui aucupium exercet, complex, duplex, triplex, elix; elices dicuntur sulci maiores ad siccandos agros ducti; uelox,  atrox, Pollux, coniux, quod nomen in nominatiuo et uocatiuo cum additamento n littere libro uI de nomine recolo disseruisse, licet in obliquis casibus penitus deficiat. ueniunt etiam a monosyllabis cum in nominatiuo et accusatiuo plurali flectuntur, ut flos flores, mos mores, ros rores, pons pontes, fons fontes, rex reges, lex leges, lanx lances, glans glandes, plus plures, mus mures, cors cortes, cos cotes, sors sortes, dos dotes, ars artes, pars partes, calx calces, merx merces, sol soles, cum ad dies pertinebit, ut:

Quadraginta illi fuerunt ex ordine soles;
uox uoces, nox noctes, lis lites, dis dites, glis glires, puls pultes.

D. Da coniugationum exempla.---M. Prima et  secunda coniugatio. In secunda persona et tertia plura concordant, ut libo libas libant, sedo sedas sedant, sudo sudas sudant. Item caneo canes canent, polleo polles pollent, frondeo frondes frondent. In quarta autem coniugatione, secunda tantum persona, ut hinnio hinnis, tinnio tinnis, grunnio grunnis, grundio grundis, trinnio trinnis, grincio grincis. Sunt etiam uerba secunde coniugationis, que indicatiuo modo tempore preterito perfecto, prima persona spondeum gignunt. Similiter et imperatiuo modo tempore presenti secunda persona numero singulari, ut iubeo iussi iube, fulgeo fulsi fulge, rideo risi ride, mulgeo mulsi mulge. Sunt alia eiusdem coniugationis que in preterito perfecto concordant, sed imperatiuo predicta persona iambum, non spondeum, eliciunt,  ut faueo faui faue, ut:

Christe, faue uotis.
moueo moui moue, maneo mansi mane, paueo paui paue, ut:

Eliam corui quondam pauere ministri.
Et longe inferius:

agmen pauit inerme.
Sedeo sedi sede, uideo uidi uide, et cetera similia. A tertia quoque coniugatione cum in preteritum perfectum prima persona uergit, spondeus figuratur, ut scribo scripsi, scalpo scalpsi, sculpo sculpsi, repo repsi, mergo mersi, serpo serpsi, cudo cudi, rumpo rupi, cedo cessi, sepio sepsi, plaudo plausi, farcio farsi, haurio hausi, sarcio sarsi, flecto flexi, rego rexi, ueho uexi, figo fixi, uiuo uixi, meio minxi, tingo tinxi,  cingo cinxi, sugo suxi, uro ussi, trudo trusi, coquo coxi, duco duxi. Sumuntur etiam eiusdem pedis exempla ab aduerbio qualitatis et quantitatis, ut sancte, caste, docte, care, late, longe. Si autem hec nomina fuerint uocatiui casus, ad trocheum rediguntur, non ad spondeum. Plurima quoque participia tempore presenti spondei legibus non refragantur sed suffragantur, ut dicens, ducens, uiuens, turgens, trudens, sternens, stertens, scandens.

D. Partes orationum que spondeo subduntur quo accentu proferende sunt?---M. Omnes quidem tam positione quam natura longe regulariter acuuntur.



Incipit de iambo.

D. Iambici pedis exempla primitus a nomine uenientia congerere non pigeat.---M. Nomina, que  iambicis legibus concurrunt, hec esse noscuntur, ut silex, senex, culix [F. salix], calex, apex, latex, tenax, rapax, fugax, sagax, procax, minax, edax, emax, uarix, unde uaricosus dicitur qui uaricibus, id est tortuosis uenarum anfractibus in poplite et suris pulparum deformatur; trilex, triplex, salex, culex, ut uirgilium distichon fecisse commentaria declarant:

Parue culex pecudum custos tibi tale merenti
Funeris officium uite pro munere reddit.
Scanditur ita: parue cu, lex pecu, dum cus, tos tibi, taleme, renti; et hic uersus bucolicus uocatur: ferox, ferax, sequax, loquax, procax, parens, frequens, recens, cliens, fides, dies, salus; palus paludis si tertie declinationis fuerit, ad iambum pertinere haud dubium est, ut uirgilius, libro uI:

    gemuit sub pondere cymba
Sutilis, et multam accepit rimosa paludem.
Ast uero, si secunda declinatione genitiuus in i terminabitur, trochaicis legibus rite mancipabitur, ut ille uersificus, septimo diuine legis libro de pellice fraudulenta Samsonis, que subdola pellicatus persuasione synagoge typum pretulit, eleganter cecinisse memoratur, dicens:

Suspensa nectit dextra palisque reflectens.
Et infra:

Exsiliens reiicit palos crinemque renodat.
Quedam etiam uerba tam prime quam secunde coniugationis iambo conueniunt in secunda persona numero singulari, indicatiuo et imperatiuo modo, ut amas ama, putas puta, paras para, aras ara, secas seca, necas neca, uocas uoca, locas loca. Item de secunda  coniugatione tantumdem reperiuntur, ut doces doce, moues moue, uiges uige, riges rige, pates pate, unde inchoatiua forma patesce, tenes tene, times time, cares care, caues caue, studes stude, manes mane, lates late. Sed accepta loquelari positione a corrumpitur, ut lateo lates latet, delitesco delitescis delitescit, et preterito perfecto delituit non delatuit dicimus, ut peta:

   sol nube coruscus
Delituit.

A tertia quoque coniugatione infinitiuo modo tempore presenti tam uerbi passiui quam deponentis iambum formari censeo, ut geri, teri, seri, tegi, legi, regi, trahi, uehi, mori. A predictis quoque monosyllabis, quas in pyrrhichio explanandarum rerum gratia pretulimus, cum datiuo singulari aut nominatiuo  plurali declinantur, iambicos pedes deriuari certissima metrorum ratio declarat, ut crux cruci cruces, astipulante Prospero:

Nec crucis asperitas potuit terrere uolentem.
Fax faci faces, trux truci truces, nux nuci nuces, dux duci duces. Sic grues, sues et cetera similia. Sumuntur etiam iambici pedes a participiis illorum duntaxat uerborum que in pyrrhichio superius digessimus, ut rigans, litans, sicut peta probat:

stellisque litant que luce fugantur.
Scanditur: lisque li, dactylus; secans, necans, negans, uorans, uolans, curuans, lauans, ligans, micans. ueniunt nichilominus a secunda coniugatione, quando tribrachys in iambum transmutatur, id est, cum significationes  uerbi actiui et neutralis in participia presentis temporis conuertuntur, doceo docens, careo carens, rigeo rigens, faueo fauens, sileo silens, caleo calens, rubeo rubens, ut Iuuencus:

Si ruber astrifero procedit uesper Olympo.
Et uirgilius:

. . . uento semper rubet aurea Phebe.
Nec a tertia coniugatione correpta participia uenientia iambum gigni arbitror; a quarta autem nusquam reperi ut puta gero gerens, gemo gemens, tero terens, sero serens, ruo ruens, struo struens, alo alens, colo colens, emo emens, lego legens, premo premens, cano canens. Omnia igitur nomina seu uerba uel participia predicta ad iambum pertinentia acuto accentu pronuntiari legitima grammaticorum suadet regula.



De trocheo.


D. Da exempla ad trochaicam legem competentia.---M. Nomina primitus que trocheo congruere uidentur, hec sunt, almus, sanctus, nympha, lympha, abba, offa, occa, sapa, id est, defructum, ostrum, rostrum, rastrum, sceptrum, scalprum, a quo diminutiue scalpellum; labrum, unde labellum, bulla; bucca, gibbus, cippus, burrus, barrus, floccus, soccus, muscus, luscus, fuscus, tuscus. uerum hec sufficiant de positione longis, que passim in publico et in propatulo sita a metricis facillime deprehenduntur. Nunc illa que naturaliter productione gaudent, et que petica exemplorum astipulatione plurimum indigent breuiter adnectam, ut musa, meta, seta, creta, theta, feta, spina, Roma, ruma, rima, lima, bruma, fama,  mirus, dirus, funus, munus, fumus, prunus, pirus, pinus, taxus, malus, flauus, canus, sanus, fatus, nanus, id est, pumilio, crinis, finis, funis, clunis, unde clunaculum dicitur. Sic Iulius Solinus in Collectanea rerum memorabilium: »Et lassorum  capita clunibus per uices sustinent.« Nudus, udus, ludus, mutus, nutus, tutus, fotus, lotus, totus, motus, notus, nodus, nisus, risus, uisus, fretus, spretus, cretus, fulmen, famen, flamen, id est, sacerdos delubri, numen, lumen, rumen, plemen, limen, crimen, uimen, gramen, stamen. Unde Lucanus de Orpheo ait:

Nunc plenas posuere colos et stamina Parce
Multaque delatis heserunt secula filis.
A pronominibus quoque trochaici pedes formantur positione longis, ut ille, iste, ipse, noster, uester,  quisquam, quisnam, isdem. ueniunt et a uerborum significationibus, que positionum legibus producuntur, ut prendo, scando, necto, pecto, cerno, pingo, ningo, mingo, fingo, pinso, hisco, quasso, lasso, laxo, taxo, faxo, quod anomalum est, sperno, texo, uexo, mando, pando, linquo, uinco, subdo, abdo, condo, pango, cingo, tingo, pungo, quod pupugi preterito dicitur.

D. Que sunt uerba, que nature regulis produci maiorum auctoritas decreuit?---M. Absque scrupulorum obstaculo hec esse creduntur: rado, fumo, dico, duco, giro, promo, prodo, cudo, lego, legas, at uero lego legis corripitur, subdo, sedo, udo, cogo, dedo, trudo, ut in Georgicis:

Truditur e sicco radix oleagina ligno.
Credo, nolo, malo, ut:

 Malo manere niger, minus ultima fata uerebor.
Pono, laudo, ledo, oro, clamo, duro, edo, fido, libo, priuo, uiuo, quero quesiui, nam queror questus sum pyrrhichius est, ludo, sumo, suo, plaudo, demo, dego. Huic regule concordant etiam passiua communia et deponentia tam positione quam natura longa, ut promor, prodor, scrutor, uador, predor, letor, bacchor, nascor, ructor, tutor, uenor, fungor. Nitor, si uerbum deponens est, trocheus erit, ut:

. . . . . aliquos nitor contingere ramos.
Et infra:

Nititur auersi uel filum tangere Christi.
Quod si nitor nomen fuerit, pyrrhichius erit, ut idem peta:

Quis fuit ille nitor Marie?
 Et uirgilius, libro qui Pedagogus pretitulatur:

Reddetur titulus purpureusque nitor.
Sed hic uersus non ita scandendus est ut heroicus, quia colophon in medio et fine retinetur. Labor, liquor, uescor, causor, tristor, testor, mercor, rimor, piscor, metor, grator, ringor, miror, frustror, grassor. Participia similiter preteriti temporis interdum trochaico pedi congruunt, ut dictus, lectus, captus, raptus, scriptus, tensus, mersus, flexus, uexus, nexus. Nam presentia et futura significationum participia ad trocheum pertinentia, ni fallor, non reperi.

D. Trochaici pedes quo tenore quibusue accentibus pronuntiandi sunt? seu arsis et thesis qua diuisionum formula dirimuntur, et quibus temporum lancibus trutinantur?---M. Si trocheus exstiterit,  acuto accentu profertur, ut lappa, mappa, napta, cirrus, birrus, burrus, barrus, poples, cespes. Si uero natura littera producitur, circumflexo accentu pronuntiari lex metrica sanxit. Arsis uero recipit tempora duo, et thesis unum, ut fanum, frenum, granum, bubo, bufo, tufus, tubus, limes, stipes, remes.



De tribracho.

D. Expositis disyllaborum pedum regulis, iam nunc pedester deposcit ut trisyllabos pedes iuxta pollicitationem prologi patefacias.---M. Hi sunt tribrachi, ex tribus breuibus Grece sic nuncupati, prime declinationis: anima, aquila, pedica, palea, tonina, macula, famula, patera, hedera, ulula, galea, lacryma, Asia, Libya. Item de secunda declinatione  tam masculina quam neutralia nomina ad tribrachum pertinentia: dominus, radius, catulus, capulus, querulus, licinus, puteus, pauidus, patulus, Zephyrus, socius, medius, medicus, numerus, rutilus, placidus, titulus, loculus, modulus, modicus, bibulus, gerulus, gemitus, fremitus, humerus, platanus, tumidus, thalamus, fluuius, uterus, oculus, cumulus, solidus, stolidus, stupidus, rigidus, calidus, ualidus, uarius, monitus, sonitus, gelidus, trepidus, timidus, laqueus, tremulus, uetulus, olidus, cuneus, pelagus, geminus, cupidus, nitidus, digitus. Item neutra eiusdem declinationis eiusdemque pedis, ut meritum, pretium, gremium, stabulum, studium, barathrum, proprium, lolium, iugulum, iaculum, spolium, biuium, triuium, spatium, corium, uitium, speculum. Sic tertie quoque  facilis, gracilis, uiridis, facinus, tenuis.

uerba similiter ex triplici coniugatione deducta tribracho conueniunt. A prima hec sunt, ut: numero, rogito, maculo, propero, dubito, habito, uacuo, temero, ululo, socio, gemino, saturo, satio, tolero, tenuo, onero, breuio, resero, uiolo, reuoco, timeo, cumulo, glomero, radio, rutilo, titulo, titubo, solido, uario, trepido, iugulo, spolio, uitio, numero, rogito, maculo, propero, memoro, uigilo, supero, educo, quod est nutrio, remeo, stimulo, similo, simulo, lapido, crepito, uolito, crucio, itero, glacio, macero, lacero, lanio, genero, agito. Item de secunda coniugatione, iubeo, doceo, soleo, studeo, stupeo, uideo, rigeo, tepeo, noceo, tabeo, rubeo, taceo, habeo, uigeo, egeo, caleo, doleo, oleo, ut peta:

. . . atque olido consuetum uiuere ceno.
Careo, iaceo, caueo, maneo, tumeo, teneo, ualeo, niteo, lateo, pateo, cieo, uoueo, uireo, moneo, paueo, foueo, moueo. Item de tertia: fodio, quatio, redimo, uenio, facio, rapio, capio, fugio, cupio, metuo, tribuo, statuo, polio, iacio, ferio, nequeo. Item uerba passiua, communia, et deponentia, que finali r littera in prima persona terminantur, tribracho conueniunt, numeror, temeror, operor, imitor, ueneror, dominor, modulor, famulor, iaculor, stabulor, comitor, stipulor, medicor, et medeor tam prime quam secunde coniugationis pete declarant. Sedulius:

Nec tibi parua salus, Domino medicante, Maria
Item Prosper:

Inque putres fibras descendat cura medentis.
 Populor, iaculor, epulor, comitor, spatior, speculor, moderor, medicor, mereor, fateor, uereor, tueor, gradior, patior, potior, morior. A pronominibus uero uel participiis cuiuslibet temporis tribrachum haud unquam deriuatum reminiscor, quamuis in ceteris orationum partibus crebro pematibus insertum recorder, ut igitur, et quoniam, etenim, et his similia.

D. Predicta sermonum exempla quo accentu proferuntur?---M. Omnia propemodum acuuntur; et quia antepenultima accentu notatur, idcirco, ut arbitror, duo tempora in tribracho ad arsin et unum ad thesin pertinebunt.



De molosso.

D. Da rationem nominum et uerborum ad molossum pedem pertinentem. M. Nomina primitus strictim  et summatim digerere nitor, tam singulari quam plurali numero congesto, ut maiestas, libertas, tempestas, paupertas, ubertas, sermones, mangones, lenones, predones, musmones, caupones, perones, sutores, precones, lurcones, doctores, lectores, tortores, crabrones, rumores. Ut Prosper:

Non faciles pateant seuis rumoribus aures.
Romani, humani, diuini, formosi, frontosi, setosi, muscosi, dumosi, obsceni, cancelli, rostrati, neruosi, herbosi, hirsuti, rugosi. Nascitur etiam molossus a uerborum generibus tempore preterito perfecto, ut dixisti, uexisti, prompsisti, sepsisti, repsisti, scalpsisti, sculpsisti, serpsisti, et cetera. A participiis quoque tam presentis temporis quam futuri oriri molossus dignoscitur, ut dicentes dicturi, uiuentes uicturi, mergentes  mersuri, scindentes scissuri, prandentes pransuri, pingentes picturi, tondentes tonsuri. Hic ergo pes duplam diuisionis normam partitur, et acuto accentu pronuntiatur, et quia penultima acuitur, arsin habere reor tempora et thesin quatuor.



De anapesto.

D. Que sunt exempla anapesticis regulis mancipata ac subiecta?---M. Hec sunt nomina anapesto suffragantia et concordi ratione respondentia, ut pote deitas, pietas, bonitas, nouitas, breuitas, leuitas, grauitas, probitas, feritas, species, sanies, macies, glacies, rabies, scabies, series, facies, acies, et reliqua similia uerum hec paucula exemplis anapesticis congruentia sufficiant, quia de predictis nominibus, que in tribracho congessimus, anapestus legitime generatur,  tam genitiuo, datiuo, et ablatiuo singulari, quam nominatiuo, accusatiuo, uocatiuo, et ablatiuo plurali, si masculina seu feminina fuerint prime et secunde declinationis, ut anima, aquila, pedica, hedera; item dominus, radius, catulus. Neutralia autem illa in singulari quidem numero per eosdem casus anapesto concordant, sed in plurali exceptis datiuo et ablatiuo discordant. At uero quarta declinatio casibus discrepat, ut sonitus, fremitus, gemitus, rugitus, reditus, ruditus. uerba autem tam prime coniugationis quam tertie, que in tribracho proposuimus, quando ad significationes participiorum rediguntur, solutione ultime syllabe in ans aut in ens, anapesti legibus rite famulabuntur, ut numerans, rogitans, maculans, properans, dubitans. Hec uero de tertia: ueniens, ut:

 pulchro ueniens in corpore uirtus;
faciens, rapiens, capiens, fugiens, metuens, ut in Georgicis:

Hoc metuens celi menses et sidera serua.
Porro uerba secunde coniugationis, que in tribracho prediximus participiorum significationibus subnexa, nequaquam anapesto, sed iambo mancipari censeo, quandoquidem, statu trisyllaborum pedum amisso, ad regulam disyllaborum rediguntur, ut iubeo iubens, doceo docens, caleo calens, madeo madens, oleo olens.

D. Anapestus qua diuisionis formula partitur et quo accentu profertur?---M. Eidem anapesto equa diuisio competit, quia totidem tempora arsis sibi usurpat, quot in thesi continentur. Acutus uero accontus  in antepenultima ponendus est, dum penultima naturaliter corripitur.



De dactylo.

D. Dactylus unde uocabulum nominis proprietate sortitus est?---M. Auctoritas Grece interpretationis dactylum digitum nuncupauit, qui tribus articulis formatur, sic isdem pes ternis syllabis continetur.

D. Dicito dactylici pedis exempla ad eumdem regulariter congruentia.---M. Nomina primitus breuiter ponenda sunt, ut fibula, fabula, alea; unde aliter, calculus, et tesseris ludens per aleam. Area, ardea, simia, uernula, garrula, tippula, tessera, fistula, castula, calculus, luridus, squalidus, horridus, frigidus, humidus, aridus, carbasus, Caucasus, Menalus, friuolus, cernuus, culleus, cerulus, annulus, ut illud  epithalamii:

Annulus e digitis tollatur mollibus asper.
Quedam ex his principalia sunt, et prime positionis, ut Allia, tessera, Caucasus. Quedam epitheta, que nominibus copulantur, ut garrulus, squalidus, luridus. Item populus, si ad arborem pertinet, dactylus est, ut:

Populus Alcide gratissima, uitis Iaccho.
Et quarto libro Georgicorum:

Qualis populea merens Philomela sub umbra.
Si populus plebs est, tribrachys erit, ut:

Mores et studia et populos et prelia dicam.
Item neutra, ut uinculum, simpulum, serpulum, symbolum, cymbalum, tympanum, sarculum, nabulum, lilium, spiculum, crustulum, Tusculum, plusculum,  clanculum, ferculum, succinum. Unde Iunius Iuuenalis Satyricus, libro tertio:

En cui tu uiridem umbellam, cui succina mittis.
De quo Plinius Secundus physicas rerum historias sagaciter explanans libro trigesimo sic ait: »Transpadanorum agrestibus feminis monilium uice succina gestantibus.« Et infra: »Succinis  inficiuntur, ceterum attritu digitorum accepta anima caloris trahunt in se paleas ac folia arida, ut magnes ferrum,« et reliqua.

Solet etiam dactylus a nominibus figure composite prouenire, quando a uerborum significationibus gero et fero componuntur, ut setiger, squamiger, turriger, nauiger, flammiger, belliger, floriger, fumifer, somnifer, pinnifer, aliger, ferriger, furcifer, fatifer, corniger, crinifer,  armiger, pomifer, astrifer, ostrifer, umbrifer, grandifer, buxifer, spumifer, lotifer, lanifer, ut:

Lanigere pecudes et equorum bellica proles.

D. Quadrifaria coniugationum discrimina possuntne dactylico pedi regulariter congruere?---M. Omnis quidem coniugationum quadripertita qualitas competenter dactylo mancipatur, ut uerbero, strangulo, postulo, castigo, mastico, bassio, pastino, milito, exsulo, pectino, nauigo. Ut:

Gens inimica mihi Tyrrhenum nauigat equor.
Commeo, recreo, remigo, preparo, aduolo, compulo, dedico, confrico. uirgilius:

Et pede prosubigit terram, fricat arbore costas.

D. Da secunde coniugationis exempla que dactylo suppeditent.---M. Mordeo, torqueo, hereo, debeo,  misereo, arceo, splendeo, turgeo, luceo, algeo, palleo, urgeo, censeo, horreo, torpeo, polleo, torreo, squaleo, floreo, caneo. Ut in Georgicis:

. . . . . . . . . et glauca canentia fronde salicta.
Mulgeo, luceo, fulgeo, rideo, impleo, repleo, tondeo, spondeo, terreo, arceo.

D. Da tertie coniugationis formulas.---M. Hec sunt a tertia coniugatione uerba uenientia, ut desero, dissero, assero, insero, consero, degero, ingero, suggero, aggero, astruo, destruo, instruo, alluo, confluo, induo, exuo, imbuo, diruo, eruo, obruo, contero, protero, impeto, competo, ingemo, perstrepo, excolo, describo, dirigo, conueho, adueho, contraho, retraho.

D. Da quarte.---M. Fulcio, farcio, sarcio, audio, punio, mugio, sopio, sancio, prurio, garrio, finio, seruio,  munio, exeo, hinnio, mollio, sepio, accio, seuio, ambio, tinnio, bullio, gestio, nutrio, uestio, dormio, condio, haurio, uincio, sentio. Item in r terminata, criminor, demoror, suspicor, auspicor, cornicor, emulor, arbitror, prelior, ordior, osculor, nundinor, glorior, gratulor, muneror, molior, machinor, prestolor, partior, sortior, largior, blandior, mentior. Sic passiua sopior, sepior, fulcior, accior, ambior, et reliqua. Participia dactylo congruentia uspiam reperire nequiueram, excepto preterito tempore, ut deditus, editus, traditus, inditus, additus. Nam tempus participii preteritum triplicem continet regulam, in tus ut scriptus, sopitus, fultus, accitus, septus; aut in sus, occisus, uisus, mersus, tersus, sparsus, missus; aut in xus, crucifixus, complexus adnexus. Futura uero participia  qualibet significatione uenientia, si penultima naturaliter producuntur, circumflexo accentu proferuntur, ut scripturus, lecturus. Si autem positione longa fuerint, acuuntur, ut audiendus, sarciendus; et neutrum dactylo suffragabitur. Nam equis diuisionum legibus dirimuntur arsis et thesis tempore bino et bino.



De amphibracho.

D. Quare uocitatus est amphibrachys?---M. Quod ex utraque parte breuibus ambiatur syllabis, sicut amphitapete genus uestimenti utrinque uillosum et hirsutum dicitur, et amphitheatrum ubi altrinsecus scenicorum ludibria histrionumque ridiculosa commenta exercentur, et presidente agonotheta theatrales pancratiariorum pompe in scammate palestrico  peraguntur. Ergo utrinque, breuis interpretatum dicitur.

D. Da exempla ad amphibrachym pertinentia.---M. Hec sunt nomina prime declinationis, eamdem pedis regulam astipulantia, ut corona, carina, lacerna, acerua, acerra, arena, arista, papilla, mamilla, capella, catena, popina, culina, amurca, tabella, querela, locusta, marisca, rubeta, pharetra, camina, sagitta, loquela, medulla, medella, taberna, cauerna, caterua, latebra, tenebra. Idem masculina: camelus, caminus, caninus, egenus, opimus, alumnus, eburnus, cothurnus, togatus, anhelus, libellus, amicus, iniquus, propinquus, profanus, ocellus, auitus, subulcus, bubulcus, cinedus, Quirinus, tumultus, tyrannus, seuerus, honestus, triumphus, cachinnus, capillus, lapillus, Latinus, amarus,  amenus, agellus, asellus, magister, minister, equester, pedester, sequester, sinister. Item neutralia: macellum, metallum, cylindrum, aratrum, sacellum, tropeum, talentum, fritillum, lupercal, tribunal, quadrantal, minutal. Unde Iuuenalis libro XIu:

   hesternum medio seruare minutal;
Septembri.
canistrum.

D. Da uerborum quoque exempla coniugationum qualitatibus collecta, quas Greci synzygias uocant; congerere queso, ne pigeat.---M. Saluto, sagitto, sagino, ut peta,

Non paruam sumo saginam.
Et infra:

Desuper ex alto uirides exspecta saginas.
 Orosius in prosa historica: »Informe  prodigium Grecie luminibus saginabant,« id est Creticum Minotaurum. Sic honoro, coloro, laboro, adoro, requiro, anhelo, refuto, corusco, cachinno, inesco, inundo, redundo, capesso, lacesso, quiesco, cruento, secundo, propago, recuso, gelasco, recondo, saburro. Ut Solinus de gruibus ait: »Sublatisque lapillulis ad moderatam grauitatem saburrantur.« uirgilius:

   sepe lapillos
Ut cymbe instabiles fluctu iactante suburram
Tollunt.
Fatigo, ut:

noctemque diemque fatigant.
Oritur etiam idem pes a uerbis prime coniugationis, que in pyrrhichio iam congessimus, his personis: uocamus uocatis uocabam uocabat, uetamus uetatis uetabam  uetabat, litamus litatis litabam litabat. Unde Persius Flaccus:

admoueam templis et farre litabo.
A passiuo litamur, litantur, litabar, et futurum litabor; Prosper:

Et de uirtutum munere sacra litat
uirgilius:

Sanguine querendi reditus animaque litandum.

Secunda itidem coniugatio iisdem linearum tramitibus amphibracho concurrit, ab ea duntaxat sermonum serie que in tribracho superius coaceruauimus, ut docemus, docebis, docebam, docebat. A passiuo docemur, docentur, docebar, et futuro docebor. Sic foueo, uoueo, iubeo, moueo, moneo declinantur. Inchoatiua similiter uerba tertie coniugationis a radicibus  secunde coniugationis pullulantia amphibrachym rite generabunt, ut rigeo, rigesco, tepeo tepesco, stupeo stupesco, tabeo tabesco, madeo madesco, rubeo rubesco, caleo calesco, tumeo tumesco, niteo nitesco, aceo acesco, uireo uiresco.

D. Potestne amphibrachys a participiorum significationibus oriundus his regularum sanctionibus subiugari?---M. Preteritum et futurum participii tempus non reor refragari, ut amatus amandus, litatus litandus, necatus necandus, cauatus cauandus; sic docendus, mouendus, fouendus; sic tegendus, terendus, gerundus, serendus.

D. Amphibrachys quo accentu pronuntiatur?---M. Si penultima positione longa fuerit, acuitur, ut marisca, nouerca, madasca, ladasca. Quod si naturaliter  penultima producitur, circumflexo accentu profertur, ut carina, catena, camera, rubeta.

D. Qua diuisionis formula famulatur?---M. Cum predictis pedibus non seruat parem diuisionis regulam, sed triplum conditionis incrementum contra simplum temporis detrimentum repugnat, dum arsis continet unum, et thesis tres.



De amphimacro.

D. Luculentum exemplar et euidens indicium amphimacroque conueniens profer.---M. Almitas, trinitas, unitas, caritas, castitas, ueritas, orbitas, sanctitas, dignitas, claritas, qualitas, quantitas, densitas, lenitas, cecitas, siccitas, ciuitas, uilitas, largitas, uastitas, suauitas, toruitas. Solinus in Collectanea rerum memorabilium, de panthera: »Nec terreri   nisi sola oris toruitate.« Aequitas, falsitas, sanitas, firmitas, uanitas, paucitas, raritas. Eodem modo in plurali numero inueniuntur, ut margines, cardines, furfures, fomites, cespides, cuspides, termites, stipites, poplites, remites, murices, sandices, et similia. Ita quoque singulari pontifex, artifex, carnifex, aurifex, exstipex qui et aruspex, opifex uero anapesto competit. A uerbis autem exempla amphimacro competentia prima persona inuenire nequiui, nisi forte finalis syllaba authenticis illustrium petarum exemplis reperitur produci. uirgilius:

Horrendum et dictu uideo miserabile monstrum.
Et alibi:

   Teucrosque penates
Commendo sociis.
 Sed hoc auctoritate potius quam ratione ualet. Nam in ceteris personarum declinationibus amphimacrus crebro insertus adnotatur, ut conglobas conglobant, ambulas ambulant, cursitas cursitant, somnias somniant, basias basiant. Ut Ouidius:

Dulce quiescenti basia blanda dabas.
Expias expiant. Oritur et a tertia coniugatione producta in tertia persona plurali, ut farciunt, sarciunt, tinniunt, hinniunt, sopiunt, sepiunt, sanciunt, bulliunt acciunt. A participiis nichilominus tempore presenti gignitur, ut territans, basians, amplians, expians, imbuens, induens, exuens, ambiens, garriens, pruriens.

D. Amphimacrus unde uocabulum sumpsit?---M. Quod ab utraque parte longis syllabis circumclusa breuis cingitur, nam longa, et macrologia  longa sententia dicitur.

D. Qua diuisionis specie idem pes sequestratur?---M. Amphimacrum sescupla diuisione partimur, quia arsis et thesis bina et trina temporum intercapedine dirimuntur.



De bacchio.

D. Dicito exempla ad pedestrem bacchii regulam pertinentia.---M. uoluntas, uoluptas, facultas, potestas, honestas, iuuentus, senectus, et propemodum omnia nomina prime uel secunde coniugationis, que ad amphibrachym superius accumulantes cateruatim congessimus, hec eadem uersa uice bacchium reformabunt in ceteris casibus, excepto nominatiuo, accusatiuo et uocatiuo singulari, et genitiuo plurali, ut popine, culine, rubete, popinas, culinas, rubetas,  popinis, culinis, rubetis. Sic masculina: cothurni, triumphi, tyranni, et reliqua. Eodem modo bacchio concurrunt que sequuntur, ut Kalende, cathedre, cicute, cicade, tiare, tabelle, polente, patelle, oliue, lagene, fenestre, sagine, Sibylle, supine, columbe, palumbe, columne, podagre, Minerue, modeste, moleste, farine. Sic et masculina, ut benigni, maligni, saligni. uirgilius:

   salignas
Umbonum crates.
papyri, phaselli, lacerti, cruenti, suelli, miselli, tribuni, gulosi, pusilli, pupilli, lupini, mariti, silari, iuuenci, caballi, coculli. Sic et neutra, ut theatri, sepulcri, flagelli, labelli, tigilli, fritilli, sacelli, macelli. Hec in genitiuo quidem singulari predictis respondent; sed  nominatiuo, accusatiuo, uocatiuo plurali discrepant, quia in his casibus denuo ad amphibrachym redire noscuntur.

D. Bacchius unde appellatus est?---M. A Baccho, qui et Dionysius uocabatur, ipse et Liber Pater, unde sacra que Libero a bacchantibus litabantur, Liberalia et Bacchanalia nec non et Orgia nuncupari ueterum antiquitas uere religionis expers decreuerat. De quibus uirgilius:

   qualis commotis excita sacris
Thuias, ubi audito stimulant trieterica Baccho.
Orgia.
Idem libro uI:

Illa chorum simulans Euanthis Orgia;
que Grece Nychthelia uocantur, id est, nocturna. Unde uirgilius:

 nocturnusque uocat clamore Citheron.
Nycticorax nocturnus coruus dicitur. Hic ergo pes in sescupla diuisione est.



De palimbacchio.

D. Ob quam rem antibacchius uel palimbacchius dictus est?---M. Antibacchius contrarius bacchio, sicut antitheta contraposita, et Antichristus contrarius Christo; palimbacchius uero iterum bacchius reciprocis uicibus syllaba immutata uocari dignoscitur.

D. Da exempla a nominibus uenientia et palimbacchio competentia.---M. Natura, fortuna, pressura, tonsura, bascauda, Aurora, ut:

Aurora in roseis fulgebat lutea bigis.
Captura, fetura, matura, rasura, strictura, basterna, persona, fixura, pictura, factura, scriptura, censura, cesura,  farrago, Carthago, sartago, erugo, salsugo, ferrugo, lanugo, prurigo, uligo, caligo, formido, fiscella, tessella, umbella, lanterna, regina, Europa, urina, formica, testudo, auleum, portentum, sarmentum, electrum, antiquus, argutus, cristatus quod tamen participium est sine origine uerbi, ut:

cristatus Achilles,
id est crista et cono galeatus, uittatus, uersutus, cornutus, neruosus, frontosus, squamosus, exosus, barbatus, laruatus, cerritus. Unde Hieronymus: »Floccipendentes  imagines umbrasque laruarum, quarum natura esse dicitur terrere paruulos, et in angulis garrire tenebrosis.« Sic pauxillus, tantillus, taxillus, cultellus; quorum primitiua sunt Paulus, palus, talus, tantus, culter.

 D. Da uerborum regulas que palimbacchii legibus pariter adminiculentur.---M. Conclamo, desquamo, reclamo, ieiuno, insulto, exsulto, obsecro, adiuro, conrado, coniuro, periuro, ut:

Et coniurati ueniunt ad classica uenti.
Commendo, desudo, defendo, extendo, impingo, depromo, exantlo, id est, exhaurio; nam rota putei exhaustoria antlia uocatur; consterno, emungo, inuergo, desterno, conuecto, compello, detrudo, compungo, contundo, impendo, ulciscor, percontor, contemplor, irascor, perfungor, amplector, nanciscor, indignor, infirmor, commentor. Ita inchoatiua squalesco, algesco, heresco, frondesco, fulgesco, ignesco, turgesco, raresco, torresco, torpesco, canesco, floresco, lentesco, quod ualerius a prima coniugatione ortum testatur,  quod lento lentas lentat, quod raro contingit, ut amasco, lauasco, gelasco.

Sed hec de prima et tertia coniugatione particulatim deprompsimus, quandoquidem de secunda coniugatione in prima persona indicatiui modi antibacchius haud facile reperiri potest, quamuis in ceteris modorum et temporum declinationibus asciscatur. Nam a uerbis quarte coniugationis que in dactylo superius nexuimus, palimbacchius infinitiuo modo oriundus exstat; ut sopire, sancire, accire, bullire, hinnire, farcire, sarcire, haurire, gestire, sepire, ambire, et cetera. Participia quoque futuri temporis predicti pedis famulatum minime repudiant, ut recturus, mersurus, sumpturus, missurus, lecturus, acturus, uisurus. Sic et passiua significatione, ut mergendus,  sumendus, mittendus. At uero regendus, legendus, agendus, uiuendus, amphibracho mancipantur. Quedam participia preteriti temporis palimbacchio suppeditant, ut compactus, infectus, mactatus, gestatus, detrusus, retortus, perpessus, depressus, adnexus, complexus, defixus, contritus, consultus. Sed attritus et consultus et nomina sunt et participia; ubi autem regula participiorum fungantur, uirgilius declarat dicens:

et sulco attritus splendescere uomer.
Et rursus idem:

Inconsulte abeunt sedemque odere Sibylle.
Nomen uero est ubi dicitur: »Ex totius senatus-consultu decretum est.« Et Plinius Physicus: »Ceterum  attritu digitorum accepta caloris  anima,« et reliqua.

D. Quo accentu palimbacchius pronuntiatur?---M. Si penultima positione producitur, acutum accentum habebit, ut deuexus, congestus. Si uero naturarum decreto proteletur, circumflexa prosodia describitur, ut indutus, exutus, imbutus, obrutus, explosus, complosus, corrosus.



De proceleusmatico.

D. Enucleatis igitur trisyllaborum pedum regulis, opere pretium reor ut tetrasyllabos pedes, sicut prefationis ordo spopondit, examussim digeras.---M. Exemplum pedum sequentium cursim et particulatim propalanda censeo; siquidem de disyllabis pedibus, quorum exemplar aliquantula explanatione utcunque digessimus, predicti tetrasyllabi pedes resupinis  et reciprocis uarietatum uicibus componuntur. Denique hec sunt nomina ad proceleusmaticum pertinentia, qui pro geminata pyrrhichii uicissitudine singulariter positus duplicatum reuolutionis officium et recapitulationis seriem continet, crocotula, animula, miseria, memoria, Italia, quamuis per ectasin producatur, apicula, canicula, auicula, fidicula, cuticula, crucicula, beneuola, maleuola, lapideus, equuleus, aculeus, itinera, facinora, pelagicus, puerulus, manipulus, quod nomen in dactylico hexametro integrum non congruit, idcirco sepissime a petis per syncopam uocalis u exploditur. Sedulius:

Portantes nostro Christo ueniente maniplos.
uirgilius:

   non ore soluto
Immundi meminere sues iactare maniplos;
 geniculum, latibulum, patibulum. Solet etiam interdum proceleusmaticus a tertia declinatione per obliquos casus datiuo et ablatiuo progigni, ut nemoribus, operibus, oneribus, lateribus, comitibus, segetibus, cineribus, sceleribus, pecoribus, leporibus, generibus, gracilibus, facilibus, agilibus, teretibus, ueteribus, proceribus. Genera uerborum concordi suffragio proceleusmatici regulis obsecundare noscuntur, ut misereor, opitulor, arieto, humilio, aperio, operio, reperio, sepelio. Unde Prosper elegiaco uersu non desonam protulit syllabarum regulam dicens:

Fitque nouus uita.
Subiunctiuus quoque tempore preterito perfecto proceleusmatico suffragatur, a secunda duntaxat uel  tertia coniugatione, ut docuerim, timuerim, uiguerim, habuerim, stupuerim. Ut:

Sicca peregrinas stupuerunt marmora plantas.
Scanditur nas stupu, dactylus; patuerim, latuerim, statuerim, ut:

Nam statuit genitor rerum;
rapuerim, tribuerim, metuerim, nequiuerim. Nam e in penultimo subiunctiui modi tempore perfecto preterito semper corripitur, ut Prisciani auctoritas approbat.

D. Da diuisionis et partitionis qualitatem.---M. Aequa discretionis formula proceleusmaticus discriminatur. Idcirco arsis et thesis equa syllabarum trutina et equiparante temporum exagio pariter ponderabuntur, hoc est bino et bino.

D. Quo tenore proceleusmaticus profertur.---M.  Indisrupta et inconuulsa firmitatis censura semper acuitur.



De dispondeo.

D. Que sunt nomina ad dispondeum rite congruentia?---M. Seruatores, preceptores, bellatores, oratores, pastorales, eternales, immortales, infelices, scrutatores, dictatores, mercatores, piscatores, regnatores, curatores, luctatores, rimatores, auditores, nutritores, uenatores, uespellones, id est, fossarii qui corpora humant; unde Orosius: »Per uespellones  in Tiberim tractum est.« uerba quoque tam preteriti quam futuri temporis his regulis opitulantur, ut mulcauerunt, sulcauerunt, stipauerunt, sudauerunt, illexerunt, perrexerunt. Item futuri, conquassabunt, humectabunt, exantlabunt, resultabunt, et reliqua.  Sunt itidentidem nomina uerbalia in trix desinentia feminina, sicut masculina in tor terminantur; sed feminina dispondeo mancipantur, masculina uero correptione ultime syllabe epitriti quarti subiectionis iugum ferre non recusant; ut indagator indagatrix, collaudator collaudatrix, declamator declamatrix, suffragator suffragatrix, exaltator exaltatrix, commendator commendatrix, commentator commentatrix, quod oritur a uerbo commentor commentaris commentatur; unde et commentum et commentarium. Inflammatrix, insultatrix, dispensatrix, assentatrix. Unde Prosper, cum de crimine adulationis loqueretur, subiunxit dicens:

Lingua assentatrix uitium peccantis aceruat.
Oritur etiam a participiorum significationibus predicti pedis regula, ut contorquentes, impingentes, suffragantes,  allegantes, retrudentes, ieiunantes, exsudantes, emungentes, fecundantes. Ita futuri, truncaturi, sulcaturi, surrecturi, porrecturi, submersuri, possessuri, concessuri.

D. Da rationem accentus.---M. Dispondeus semper acuto accentu profertur, dum arsis et thesis equali temporum discrimine dirimuntur, hoc est bis quaterno.



De diiambo.

D. Que sunt nominum exempla ad diiambum pertinentia?---M. Hec actutum prompta depromere non me pertesum pigebit, utpote paternitas, enormitas, iniquitas, propinquitas, fidelitas, profunditas, seueritas, ferocitas, atrocitas, acerbitas. Latinitas, procacitas  benignitas, cupiditas, inanitas. uerum hec nomina tertii ordinis in singulari numero secundum regulam casualis forme pentaptota esse noscuntur, plurali triptota. Item imagines, origines, hirundines, harundines, propagines, uoragines. uerba similiter tempore preterito plus quam perfecto his legibus subduntur, ut amauerant, ligauerant, necauerant, putauerant, litauerant, rigauerant, negauerant, et cetera.

D. Que prosodia tenoris in diiambo statuitur?---M. Nomina seu uerba diiambo mancipata acuuntur quidem ut dispondeus, sed in hoc discrepare cernuntur, quod dispondeus in penultima, diiambus uero in antepenultima acutum habebit accentum, et cetera grauabuntur.



De ditrocheo.

 D. Da formulas exemplorum quibus ditrochei regula competenter clarescat.---M. Cartilago, cantilena, celsitudo, altitudo, gippitudo, lippitudo, longitudo, latitudo, fortitudo, magnitudo, crassitudo, spissitudo, egritudo, pulchritudo, turpitudo, fortitudo, rectitudo. Hec omnia pentaptota. Excipitur cantilena quod triptotum nomen est. Item de secunda declinatione, ut publicanus, Tusculanus, passerinus, anserinus, oppidanus, rusticanus, Claudianus, Adrianus, masculinus, feminïnus, Gaditanus, Gallicanus, Formicinus, Maximinus, bombycinus, deriuatum nomen epitheton a bombycibus, id est uermibus quos seres uulgo nuncupant, unde serica uestis lestis filorum staminibus contexitur; ludibundus, iracundus, fraudulentus, pompulentus, corpulentus, uinolentus, merulentus, principatus,  paludatus, id est paludamento indutus, sicut togatus toga uestitus dicitur. In uerborum quoque modis et personarum declinationibus ditrocheus reperitur, ut castigamus, lectitamus, irrogamus, subrogamus, clamitamus, fascinamus, pastinamus, ruminamus, ut:

Ilice sub nigra pallentes ruminat herbas:
expiamus, sauciamus, confricamus, strangulamus, sciscitamur, machinamur, prestolamur. Sic infinitiuo modo fascinare, pastinare, remigrare. Excipiuntur passiua et deponentia eiusdem modi, ut sciscitari, machinari, strangulari, que in regulam epitriti secundi transire noscuntur. Interdum trochaice legis normula a participiorum significationibus oriunda  constat, ut uerberandus, masticandus, calculandus, calcitrandus, dedicandus, uentilandus, uellicandus. Sic a tertia uel quarta, ut imbuendus, obruendus, exprimendus, sopiendus, sarciendus, sepiendus, sanciendus, fulciendus.

D. Da regulam diuisionis.---M. Aequa ditrocheus lance libratur, dum arsis et thesis bis ternis temporum trutinis equiparantur.

D. Quali accentu ditrocheus figuratur?---M. Si penultima positione producitur, acuto accentu prenotabitur, ut aggregandus, digerendus, basiandus. Ast uero si naturaliter penultima longa fuerit, sine ambiguo circumflectitur, ut passerinus, uulturinus, anserinus, et cetera deriuatiua, que superius de primitiuis congessimus.



De antespasto.


D. Antespasti queso proferantur exempla.---M. Arenosus, lacertosus, querelosus, lapillosus, latebrosus, cauernosus, tenebrosus, coronatus, capillatus uel capillosus; sic uenenosus, papillatus, paludatus, id est, paludamento togatus, catenatus, pharetratus, palumbinus, columbinus.

D. Hec nomina seu participia cui forme casuali aptabuntur?---M. Omnia pentaptota esse ueterum auctoritas declarat.

D. Da exempla de personis uerborum antespasto congruentia.---M. Amabam amabatis, amaremus amaretis, litabamus litabatis, litarem litaretis, necabamus necabatis, necaremus necaretis; sic negabamus negabatis, fauebamus fauebatis, emebamus emebatis,  serebamus serebatis, agebamus agebatis. Ita in ceteris modorum temporibus et personarum declinationibus eiusdem pedis formula crebro reperitur inserta, quam singillatim euoluere et uniuersaliter enudare tedet. Nam aliter in participiorum declinationibus antespastus indagatur, tempore quidem presenti a forma inchoatiua per genitiuum singularem, ut nitescens nitescentis, rubescens rubescentis, uirescens uirescentis madescens madescentis, rigescens rigescentis. Sic tempore preterito et futuro per genitiuum pluralem, amati amatorum, necati necatorum, litati litatorum, amandi amandorum, necandi necandorum, litandi litandorum; sic docendorum, legendorum, regendorum, gerendorum.

D. Antespastus quo accentu profertur?---M. Interdum  acuitur, ut tepescentis, tabescentis, acescentis. Nonnunquam uero circumflectitur, ut paludatus, palumbinus, columbinus. Harum autem rerum ratio utrum acuto an circumflexo pronuntietur, accentus positio uel natura luce clarius manifestant. Hic pro equa diuisionis specie sequestratur, dum arsis et thesis paribus temporum legibus concordant, id est ternis et ternis.



De choriambo.

D. Choriambus unde uocabulum sortitus est?---M. Quia ex choreo et iambo simpla pedum structura in duplum geminatus constat; choreus quippe trocheus cognomento nuncupatur.

D. Exempla choriambo congruentia congerere,  queso, non recuses.---M. Omnipotens, ignipotens, pinnipotens, armipotens, arcitenens, cesaries, canities, progenies, esuries, planities, luxuries, ut in Georgicis:

Luxuriem segetum tenera depascit in herba:
temperies, segnities, caluities, ingluuies, illuuies, sinceritas, posteritas, ut illud:

Et sit priscorum nescia posteritas;
crudelitas, sedulitas, ebrietas, sobrietas, simplicitas, duplicitas, impietas, nobilitas, utilitas, calliditas, asperitas, uirginitas. Ut Prosper in Epigrammatibus:

Nec crucis asperitas potuit terrere uolentem.
Ex his que tertie declinationis sunt pentaptota certissime fiunt: que autem quinte fuerint, ad tetraptotam formulam rediguntur. Item nomina feminini  generis singulari numero carentia ad choriambum pertinentia, ut exuuie, delicie, diuitie, inferie, blanditie, primitie, insidie, exsequie, reliquie, excubie, hec tetraptota sunt. Sed et nomina prime et secunde, que ad peonis primi regulas subterinserere explanandarum rerum necessitate constricti conabimur, choriambo rite mancipabuntur per ceteros casus utriusque numeri, exceptis nominatiuo, accusatiuo et uocatiuo singularibus, et genitiuo plurali, si masculina uel feminina fuerint , ut iustitia, letitia, spurcitia, mestitia, tristitia, munditia; item purpureus, ceruleus, discipulus, egregius, legitimus; item auxilium, augurium, dissidium, concilium. Oritur etiam choriambus a predictis nominibus que superius  edidimus cum de dactylo niteremur comminisci, illius duntaxat qui ex gero uel fero componuntur per obliquos casus, ut paulo ante promulgamus, ut setiger setigeri, ros roris, squamiger squamigeri; sic laniger, corniger, lucifer, umbrifer, furcifer.

D. Hunc pedem quibus diuisionum speciebus partimur?---M. Aequis temporum discerniculis.

D. Da exemplar a uerborum personis diremptum.---M. Secunda persona singularis numeri, et tertia pluralis, legitime declarat, ut conglomeras conglomerant, ingeminas ingeminant, pretitulas pretitulant, acceleras accelerant, commemoras commemorant. Sic participia instantis temporis conglomerans, ingeminans, pretitulans, et cetera.



De ionico minori.

 D. Que nomina seu uerba ionico minori competunt?---M. Ionico minori huiuscemodi pauxillula sufficiant exempla, ut rapientes, populares, seniores, furibundi, rubicundi, uerecundi, moribundi, rudibundi, id est rudentes et boantes, nam ruditus proprie asellorum asinorum est, ut peta.

Linguaque rudenti edidit pecuale loquelas.
Et quia apta se uocis occasio prebuit, non modo propter structuram pedum et rationem metrorum, uerum etiam ob differentiam uocum et discretionem sonorum, non absurdum arbitror quadripedum et uolucrum et reptilium uoces cum generalitate pluralitatis et specialitate singularitatis subtiliter dirimere, siquidem uocis qualitatem quadripertitam esse tam philosophorum quam grammaticorum auctoritas propalauit:  articulatam, inarticulatam, litteratam et illitteratam; quamuis alii duas esse uocis species attestentur, hoc est articulatam et confusam; nam articulata hominum tantummodo est dicta quod articulo scribenti comprehendi possit; confusa est que scribi non potest.

D. Pande exempla uocis confuse de diuersis rerum naturis congesta.---M. He sunt species uocis confuse, ut maiorum auctoritas tradidit. Nam apes ambizant uel bombizant, aquile clangunt, anseres crinciunt uel trinsiunt, aues minuriunt uel uernant uel uernicant, accipitres pipant uel pipilant, anates teretissant, arietes trissitant uel blaterant, asini oncant uel rudiunt, apri frendunt, arma crepant,  es tinnit, amphora profusa bilibit, boues mugiunt uel reboant, cornices butant, cycni desistant, cicade fretinniunt, ciconie gratulant uel glottorant uel critalant, corui crocitant uel croccant, capre mucciunt, canes baubantur uel latrant uel ganniunt, catuli glattilant, cerui rugiunt, cithare sonant, canis uenatica cusnitit, elephanti barriunt uel stridunt, equi hinniunt, fere mussitant, grues gruddant uel gruunt uel grugulant, galline cacillant, galli cantant uel cucurriunt, galue fringilliunt, graculi griciunt, hirundines trutissant uel trissant, hyene hirriunt, hedi balant uel belant. Iupiter tonat , infantes uagiunt, leones fremunt, lynces hircant, lepores uagitant, lupi ululant, littora murmurant, milui lugiunt uel uigilant uel luriunt, meruli  zinzitant, mustele dindrant, mures mintriunt uel muniunt, noctue cucubiunt, olores drensitant, oues balant, onagri uagillant, palumbes raucitant, passeres titiant, parri tinnipant, paui paululant, perdices cacabant, pulli et pueri pipant, panthere chauriunt, pardi feliunt, porcelli grunniunt, porci grundiunt, rane coaxant, sturni parsitant, sorices denticant, serpentes sibilant, silue strepunt, turdi soccitant uel faccilant, tigrides raccant, tube clangiunt, tauri mugiunt, uultures pionpant, uenti flant, uel tremunt uel sibilant, ursi urgant uel seuiunt, uulpes eiulant, uerres quiritant. Item homines loquuntur, rustici iubilant, et reliqua similia. Hec genera uocum non ad ionicum pertinebunt, sed discretionis gratia prolata sunt.

 D. Da uerborum exempla ionico minori subdita.---M. Sumuntur a uerbis prime coniugationis, que in tribracho edidimus, tempore futuro, ut numerabunt, rogitabunt, glomerabunt, sociabunt, temerabunt, maculabunt, dubitabunt. Sic et infinitiuo tempore presenti a passiuo, numerari, rogitari, glomerari, sociari. ueniunt a tertia coniugatione tempore preterito imperfecto, ueniebant, capiebant, rapiebant, poliebant, metuebant, tribuebant. Ita quoque a participiis tempore presenti, ut numerantes, glomerantes, titulantes, polientes, statuentes, iaculantes, modulantes, spatiantes, speculantes, et reliqua.

D. Ionicus minor cui diuisioni famulatur?---M. Ad duplam diuisionis regulam pertinet.

D. Dic ergo utrum arsis aut thesis in temporum  distributione palmam uictoria promerebitur.---M. Thesis procul dubio quatuor temporum curricula gubernat, et arsis duorum.

D. Unde hoc euenit?---M. Quia ultima acuitur et antepenultima grauatur, ut populantes, maculantes, glomerantes, numerantes, uenerantes, et omnia propemodum uerba prime coniugationis que in tribracho congessimus, cum ad participiorum significationes deriuantur, ionici minoris legibus subduntur.



De ionico maiori.

D. Da regulas ionico maiori rite congruentes.---M. Clementia, sententia, concordia, discordia, prudentia, uecordia, uesania, dementia, Germania, Saxonia, contentio, conuentio, possessio, confessio, insania, infamia,  confectio, defectio, refectio, protectio, uirguncula, fornacula, cunabula, paupercula, matertera, matercula, maiuscula, ceruicula, uulpecula, ueprecula, nubecula, mercedula, ficedula. In his quinque nominibus e producitur, ut Priscianus, libro III, commentabatur. Ex his prime declinationis nomina triptota sunt in singulari, tetraptota in plurali. Que autem de tertia declinatione ad regulam ionici maioris decerpsimus, in singulari numero pentaptota sunt, in plurali triptota. Item masculina uel communia triptota utroque numero, ut mirabilis, laudabilis, affabilis, effabilis. uirgilius:

Nec uisu facilis nec dictu effabilis,
spectabilis, triplabilis. Sedulius:

Quod simplex triplicet, quodque est triplabile simplex;
ramusculus, rumusculus, quod est rumoris diminutiuum,  fraterculus, laterculus; nam paterculus peon secundus esse dignoscitur, maiusculus, complusculus, latrunculus, furunculus, carbunculus, lenunculus, authenticus, pauxillulus, tirunculus, ranunculus, arnotinus, hornotinus, quorum primitiua sunt maior, plus, latro, fur, carbo, leno, paulus, tiro, rana, arnus, horno. Nam diminutiua diminutiuorum inueniuntur, ut paulus paululus, pauxillus pauxillulus; ita agnus agniculus agnicellus agnicellulus; sic mons, et reliqua. Hec pentaptota sunt singulariter, et tetraptota pluraliter. Item neutra, ut fastidium, ludibrium; uirgilius:

rapidis ludibria uentis;
plumarium, erarium, proscenium; uirgilius:

ineunt proscenia ludi;
 collarium, plantarium, palmarium, quod in palma est, id est in laude uictorie, conuiuium, colludium, corpusculum, turpisculum, spiraculum, solatium, cenaculum, uenabulum, spectaculum, mastigium, miraculum, connubium. Hec neutralia in utroque numero triptota sunt.

D. Da regulas uerborum que huic pedi minime refragentur.---M. Elimino, ingurgito, procrastino, eradico, insignio, lasciuio, exhaurio, emollio, obstetrico, ut in Exodo: »Ut quando obstetricabitis Hebreas;« enuntio, annuntio, congaudeo, enucleo, assentio, consentio, irretio, presagio, insanio, custodio, discrimino, determino, fastidio, contorqueo, resplendeo, arrideo. Ita futurum tempus eiusdem modi indicatiui binas admittit personas, gaudebimus gaudebitis,  mulcabimus tis, sculcabimus tis, truncabimus tis, lentabimus tis. uirgilius:

Ante Trinacria lentandus remus in unda;
quassabimus tis. Sic de tertia correpta sed tempore presenti, compescimus compescitis, infindimus infinditis, annectimus annectitis, rescindimus rescinditis, depectimus depectitis. Ut in Georgicis:

uelleraque ut foliis depectant tenuia Seres.
Ita infinitiuo modo compescere, infindere, annectere, rescindere, depectere, excludere, detrudere, corradere, corrodere, illidere, depromere, colludere, emergere, lentescere, canescere, herescere, ut in epithalamio:

Mellea tunc roseis herescunt labia labris.

D. Arsis et thesis quomodo uel qualiter syllabarum tempora in ionico maiore partiuntur?---M. Arsis  octies semis continet, et thesis quater semis, id est duplum temporis augmentum arsis usurpat, et simplum thesis gubernat, quia sunt quatuor contra duo.

D. Da regulam accentuum.---M. Ionicus maior in omnibus orationum partibus acuto accentu in antepenultima titulabitur; idcirco arsis, ut diximus, geminato triumphorum tropeo coronabitur.



De peone primo.

D. Restant epitriti et peones, quorum exemplar nondum commentando propalaueras.---M. Formulas peonis primi pedetentim expediens nullatenus comperendinabo, cuius exempla summatim congerere nitar, ut ecclesia, iustitia, letitia, duritia, luxuria, spurcitia, nauicula, clauicula, lenticula, particula,  dulcicula, assecula, coticula, graticula, Ausonia Arcadia, harmonia, ambrosia. Fidiculam uero reor ad proceleusmaticum pertinere; cuius primitiuum est fidis, ut

fretus cithara fidibusque canoris;
sic cuticulam. Omnia ista diminutiua tam penultimam quam antepenultimam corripiunt, quamuis cuticula antepenultimam producat. Iuuenalis in Satyris dicens:

Cum bibet estiuum contracta cuticula solem;
quod eum facere metri necessitas compulit; quatuor enim habens dictio breues in heroico poni non aliter poterat, licet uirgilius in huiuscemodi nominibus, id est, quatuor breues habentibus, soleat proceleusmaticos ponere, ut:

 Labat ariete crebro;
et:

Depectunt tenuia Seres;
et:

Genua labant.
Item masculina ad peonem primum pertinentia, ut ponticulus, folliculus, panniculus a panno, panucula a pano, quamuis diminutiuum a primitiuo discrepet; fonticulus, marticulus, igniculus, testiculus, funiculus, criniculus, pisciculus, curriculus et hoc curriculum neutraliter dicitur, uersiculus, flucticulus, articulus, ridiculus, aniculus, uermiculus, agniculus, fasciculus, ensiculus, cuniculus, uentriculus. Iuuenalis in I:

Infra uentriculum tenui distantia rima.

Nascuntur uero hec diminutiua aut de monosyllabis  ut pons ponticulus, ut de disyllabis, ut ensis ensiculus, dulcis dulciculus. Item mobilia, purpureus, ceruleus, marmoreus, equoreus, funerus, Herculeus, ut Iuuenalis:

Audiet Herculeo stridentem gurgite solem,
tartareus, carbaseus, pampineus, puniceus, ut uirigilius:

   Tota
Puniceo stabis suras euincta cothurno;
sanguineus, sidereus, corporeus, femineus, uirgineus, populeus, etherius, Elysius, Gorgoneus. uirgilius:

Ex in Gorgoneis Allecto insecta uenenis;
egregius, exiguus, precipuus, assiduus, irriguus, rorifluus, horrisonus, raucisonus, grandisonus, ut peta:

Grandisonis pompare modis tragicoque boatu,
Ridiculoue Geta:
 quem uersum imperiti et metrice artis ignari obtunsaque mentis acrimonia freti satis turpiter interpretantur, uegeta, quasi sub una orationis asserentes parte, et pendeat sensus de prelato nomine neutrali, id est, figmenta; quod nec scandendi ratio, nec syllabarum regula consentit; siquidem ue coniunctio est disiunctiua, Geta uero principale et primitiuum est; unde Terentius Afer in Phormione sic ait:

Amicus summus meus et popularis Geta
Heri ad me uenit;
et infra:

Geta, prouinciam cepisti duram.
Quid si uegeta neutrale nomen esset accusatiuo plurali, heroice uersificationis regula uacillaret, quia semper neutra in plurali corripiunt a in nominatiuo, accusatiuo et uocatiuo, ut:

 Arma uirumque cano
et:

Arma Amycleumque canem Cressamque pharetram.
Ergo non est uegeta accusatiuus pluralis, sed Geta ablatiuus singularis, qui semper in prima declinatione a producit in omnibus generibus, ut proreta, agonotheta, lanista, archinirata, pirata, satrapa, rabula, athleta, psalmista, exorcista, Baptista, Agrippa.

Item feminina, sica, amica, pica, rima, lima, mima, ruga, bibliotheca, umbella, libella, serula, columella, tympanistria, ut: »In medio iuuencularum tympanistriarum;« communia; ut aduena, uerna, unde uernaculus, quod melius per u quam per digammon scribi ueterum auctoritas orthographorum testatur, quia uer unde uernum deriuatiuum ducitur, per u constat.  uerum hec nomina non ad peonem primum pertinentia protulimus, sed ad ostendendam prime declinationis in ablatiuo finalitatem, ubi semper a producitur, ut Geta. Scanditur autem ita: ridicu, lo ue Ge, ta seu, qualibet, arte ca, nendi. Alioquin ta seu non esset spondeus sed iambus, quod heroici hexametri regula abnuit. Item neutra peonis primi, ut concilium augurium, supplicium, discidium, principium, seruitium, uestibulum, thuribulum, coniugium, auxilium, eloquium, colloquium, consilium, peniculum, id est, spongia; unde peta cum de patibulo Saluatoris pemate pangeret, ait:

Peniculo infusum calamo porrexit acetum;
ingenium, iudicium, arbitrium, imperium, solsititium, hospitium. Item celicola, agricola, Christicola, ruricola,  Phebigena, Troiugena, Graiugena, folligena, nubigena, hoc est Centaurus, ut Lucanus:

   Ixionidas Centauros
Feta Pelithroniis nubes effundet in aruis.

D. Da regulas uerborum.---M. Sanctifico, edifico, uiuifico, clarifico, glorifico, magnifico, mellifico, mirifico letifico; testificor, ludificor, polliceor, confiteor, auxilior, progredior, astipulor, appretior, intueor, contueor, irradio, discrucio, inuigilo, conglomero, inficio, perficio efficio, afficio, sufficio, officio, conficio, cio, interimo, comperio, aduenio, inuenio, deripio, eripio, inuideo, admoneo, contineo, commoneo, edoceo, confugio, effugio, ingemino, dilapido, dispolio, euacuo, annumero, exsupero, assimulo, commemoro, exacuo, retribuo, constituo, instituo, restituo, oncupio, decipio, excorio, febricito,  effodio, delacero, delanio, esurio, mellifico; ita uirgilius in tetrasticis theatralibus:

Sic uos non uobis mellificatis apes;
degenero, abbreuio, suppedito, quadripedo. uirgilius:

Quadrupedante putrem cursu quatit ungula campum.

D. Quo pacto quaue ratione diuiditur peon primus?---M. Sescupla diuisione dirimitur, dum caret equa diuisionis regula et dupla et tripla.

D. Quot tempora moderatur arsis aut thesis?---M. Arsis trium temporum dominatur, thesis duorum, quia antepenultima acuto profertur accentu.



De peone secundo.

D. Da nomina ad peonem secundum pertinentia.---M. Potentia, frequentia, colonia, crepacula, nouacula, sororcula, diecula, domuncula, laguncula, puellula,  bonoria, puerpera, pecuscula. Ut Iuuencus:

   Foueam si forte pecuscula uestra
Inciderit;
item lepusculus, pedunculus, homunculus, uel homuncio, uel homullulus, aut homullus, ut Cicero: »Homullus ex argilla et luto fictus.« Homullus ad amphibrachum pertinet. Solet etiam peon secundus a superlatiuis gradibus deriuari ubi geminantur r uel l littere, ut acer acerrimus, uetus ueterrimus. uirgilius:

ueterrima laurus,
Religione patrum multos seruata per annos:
quamuis analogia exigat ut epitheta in r terminantia superlatiuum geminata r littera promantur, ut teter teterrimus, creber creberrimus; unde antiquissimi non uetus sed ueter, ut Ennius:

Cum ueter occubuit Priamus sub Marte Pelasgo;
 niger nigerrimus, miser miserrimus, celer celerrimus, piger pigerrimus, tener tenerrimus, ut in Basilion cautum est:

Quasi uermiculus ligni tenerrimus.
Nam pauper pauperrimus, et pulcher pulcherrimus ionico maiori mancipantur. Excipiuntur anomala sinistimus et dextimus quorum primitiua sunt sinister et dexter. Unde Sallustius historiographus in Iugurthino: »Sylla  cum equitatu apud dextimos, in sinistra parte Mallius cum fundatoribus.« Nam secundum analogiam sinisterrimus, et dexterrimus diceretur. Item facillimus, gracillimus, humillimus, simillimus, agillimus. Neutralia quoque in hanc regulam rediguntur, ut opusculum, maiusculum, holusculum, crepusculum,  pecusculum  piaculum, periculum, silentium. Nec non etiam in uerborum modis et personis ac temporum declinationibus idem peon reperitur insertus a prima coniugatione, que in pyrrhichio digessimus; uel secunda, que in tribracho tempore futuro, ut amabimus amabitis, beabimus beabitis, meabimus meabitis, creabimus creabitis, cauabimus cauabitis, secabimus secabitis. A secunda de actiuis et neutralibus, ut docebimus docebitis, stupebimus stupebitis, fouebimus fouebitis, ciebimus ciebitis, rigebimus rigebitis. Passiua, communia, et deponentia utroque numero concordant, doceberis docebitur docebimur, medeberis medebitur medebimur fateberis fatebitur fatebimur, uereberis uerebitur uerebimur. Sic et a forma inchoatiua, sed a tempore presenti  ut uirescimus uirescitis, rigescimus rigescitis, tumescimus tumescitis, madescimus madescitis, rubescimus rubescitis, ut in peta:

Quem magis offendit quisquis superando tepescit.
Participia nichilominus peoni secundo congruere uidentur in nominatiuo et datiuo plurali genere neutro, ut uidentia uidentibus, uigentia uigentibus, olentia olentibus, nitentia nitentibus que nitorem non nisum designant, litantia litantibus, micantia micantibus, luentia luentibus, fruentia fruentibus, euntia euntibus.

D. Da diuisionis legem in peone secundo.---M. Quemadmodum antecessor sescupla discretione dirimitur; arsis uero et thesis et accentus eadem temporum regula funguntur quam in peone priore prefati sumus.



De peone tertio.


D. Exempla peonis tertii depromantur.---M. Nenorosus , sic decorosus, speciosus, rabiosus, uaricosus , scabiosus, generosus, macilentus, truculentus, gracilentus, feculentus, opulentus, oriundus, moribundus, rudibundus, Palinurus, paliurus; ut illud:

Carduus et spinis surgat Paliurus acutis;
alienus, sceleratus, galeatus, tunicatus, trabeatus, cuneatus, equitatus, peditatus, comitatus, capitalis, glacialis, specialis, generalis, lateralis, Cerealis, ut:

   Cereale papauer
Tempus humo tegere;
operosus, maculosus, numerosus, onerosus, animosus, populosus, spatiosus, oculosus et oculatus; ut Apocalypseos:  »Animalia intrinsecus oculata.«

D. Prepositorum da differentiam nominum.---M. Quod omnia mobilia sunt et epitheta dicuntur, exceptis paliuro et Palinuro, et illis que ab equite et pedite ac comite deriuata protulimus, quia eques et equetus unum idemque est. Sic pedes et pedester; equitatus uero et peditatus ad numerum equitum et peditum pertinebunt.

D. Cui forme casuali prelata nominum exempla mancipantur?---M. Omnia secunde declinationis in us terminata pentaptota sunt in singulari numero, tetraptota in plurali.

D. Que sunt uerborum exempla peoni tertio congruentia?---M. Sumuntur quidem a prima et tertia  coniugatione, tempore presenti et futuro indicatiui modi, presertim a uerbis que superius coaptauimus, cum de tribracho commentaremur: glomeramus glomeratis, glomerabo glomerabis glomerabit, properamus properatis, properabo properabis properabit, geminamus geminatis, bo bis bit, rogitamus tis, bo bis bit, rapiemus tis, capiemus tis, poliemus tis, ueniemus tis. uirgilius in Bucolicis:

Rapidum Creta ueniemus Oaxen.
Passiua uero communia et deponentia per easdem personas passim non congruentia, sed hoc modo, iugulamur iugulentur, iugulabor, ueneramur uenerantur uenerabor, stipulamur stipulantur stipulabor, stomachamur stomachantur stomachabor. Infinitiuus quoque modus in actiuis et netralibus peoni tertio  mancipatur tempore presenti et preterito, ut stipulare stipulasse, titulare titulasse, ululare ululasse, spoliare spoliasse, temerare temerasse. Unde Proba, inter petas clarissima, in exordio uirgilio-centonis, quamuis Apocryphorum friuola sub specie prophetica continentis, sed tamen legitimam hexametri regulam seruantis, eleganter deprompsit dicens:

Iam dudum temerasse duces pia federa pacis.
Scanditur ita: Iam du, dum temer, asse du, ces pia, federa pacis.

D. Da exempla significationibus participiorum approbata.---M. Preteriti et futuri temporis participia a passiuo, communi et deponenti, uenientia, peonem tertium non repudiant, ut glomeratus glomerandus, ueneratus uenerandus, iaculatus iaculandus,  imitatus imitandus, ut:

Demens perpetui qui non imitanda parentis
Iura caducorum gradibus simulauit honorum.
Ab actiuo quoque et neutro, ut fugiturus, ruiturus, trahiturus, doliturus, domiturus, ut in Georgicis:

. . . . . Et durum Bacchi domitura saporem,
petiturus, periturus.

D. Peon tertius qua discretione sequestratur?---M. Sescupla diuisione dirimitur, sed arsis et thesis peoni primo et secundo reluctantur, dum arsis usurpat tempora bina, et thesis trina.

D. Unde, rogo, ista diuersitas et ueluti inconueniens diaphonia nascatur, cum in predictis decem pedibus equo diuisionis exagio trutinantis quasi quedam organice modulationis melodia ita concors temporum harmonia teneatur.---M. Quia peon tertius  semper acuto accentu penultimam producit, ut calamistrum, unde deriuatur calamistratus epithetum; aut circumflexo, ut medicina. Peon uero primus et secundus semper ante penultimam acuere accentum legibus compelluntur.



De peone quarto.

D. Promito tandem peonis quarti regulares exemplorum formulas.---M. Strictius hunc pedem commentaturus expediam, dum plura exempli documenta ubertim minime suppeditent, ut humilitas, saturitas, satietas, uarietas, temeritas, agilitas, facilitas, gracilitas, celeritas, uiriditas, tenuitas, cupiditas, stabilitas, ut prosper in Epigrammatibus:

Lex eterna Dei stabili regit omnia nutu.
 Sic stoliditas, proceritas. Nec non etiam illa nomina que recto casu in proceleusmatico superius congessimus, per genitiuum huic pedi regulariter aptabuntur, fidicula fidicule, miseria miserie, crucicola le, apicula le, auicula le, crucicula le. Quamuis Iuuenalis auctoritas uariauerit, ut supra retulimus. Coticula uero, cuius primitiuum cos, peoni primo asciscitur uersifico de aqua contradictionis:

. . . . Rumpuntur cotibus amnes.
Sic Peon quartus: latibulum latibuli, patibulum li, manipulus li, puerulus li. At uero proceleusmatico per obliquos casus genitiuum et ablatiuum accumulantes aggregauimus, ad peonis quarti documentum minime concurrant. uerba autem tam indicatiui quam subiunctiui modi, que in proceleusmatico  promulgauimus, huic regule rite concordant, tertia duntaxat persona, ut humilio humiliant, arieto arietant; sic operiunt. Et in subiunctiuo modo: docuerim docuerint, tumuerim rint, statuerint, patuerint. Animaduerte, queso, perplexam metrice artis subtilitatem; nam patuerunt indicatiui modi est temporis preteriti perfecti, ubi semper e producitur, ut:

Peruia diuisi patuerunt cerula ponti.
Scanditur: peruia, diui, si patu, erunt. Et infra:

Et ieiuna nouum uomuerunt marmora potum.
Scanditur: et ie, iuna nou, um uomu, erunt. Ast uero patuerunt, uomuerunt, in subiunctiuo modo tempore preterito perfecto e semper fixa definitione corripitur.

D. Dicito participiorum exemplar.---M. Nulla  participia, nisi presentis tantum temporis apta peoni quarto inuestigare ualui a predictis uerborum significationibus; ut arietans, humilians, sepeliens, operiens, aperiens. Que uero in subiunctiuo modo posuimus huic regule participiorum discrepant; sed aut iambo mancipantur, ut docens, uigens, stupens; aut anapestum legitime formabunt, ut statuens, metuens, tribuens, poliens.

D. Da rationem accentuum.---M. Peon quartus semper in antepenultima acuto pronuntiatur accentu. Ceterum in arsi tempora duo, et in thesi tria, que per sescuplam diuisionem trutinata quasi obliqua potius quam equa discretionis lance librabuntur.



De epitrito primo.

D. Expositis ad liquidum et defecatis peonum  regulis, epitriti primi promulgentur exempla.---M. Facultates, potestates, honestates, uoluntates, uoluptates, sacerdotes, puellares, nouercales, maritales, theatrales, loquelares, Quirinales, Palatini, Numantini, palumbini, columbini, tiarati, capistrati, medullati, ut Psalmigraphus: »Holocausta medullata offeram tibi;« capillati, papillati, pharetrati, lapillosi, paludosi, lacertosi, et propemodum omnia nomina uel deriuatiua uel que sub specie participiorum numero singulari in antespasto protulimus, hec eadem in plurali ad epitriti primi regulam liquido mancipabuntur. Simili modo uerborum genera concordant tempore preterito perfecto, hoc est actiua tantum et neutra prime coniugationis, que in pyrrhichio edidimus, et que perfectum tempus in aui syllabas  desinunt, hec eadem in plurali epitritum primum reformabunt, ut amaui amauerunt, rogaui rogauerunt, dicaui dicauerunt, piaui piauerunt, unde compositum est expiaui, uolaui uolauerunt, meaui meauerunt, beaui beauerunt, ut:

   Famamque beauit
Gurgitis;
rotaui rotauerunt, plicaui plicauerunt, et plicui plicuerunt, utramque formam sequitur; unde compositum explicaui et explicui; ut illud: »Et cum complicuisset librum.« Que uero preteritum in ui mittunt hanc refutant, ut crepo crepui, tono tonui, mico micui, frico fricui, domo domui. Nam crepuerunt, tonuerunt, micuerunt, fricuerunt, domuerunt, non epitritum primum sed ionicum minorem amplectuntur.  Et notandum quod Phocas grammaticus preteritum tempus frico fricui exposuit; Gregorius uero in tertio dialogi uolumine non fricuit sed fricauit retulit, dicens: »Faciem defuncti fricauit:« et infra: »Cumque diutius fricaretur,« etc.

D. Possuntne participia huiuscemodi definitionibus epitrito primo subiugari?---M. Quemadmodum significationes participiorum ab inchoatiuis speciebus uenientes per genitiuum antespasti legibus patuisse iam retulimus, ita huic epitrito per datiuum suffragari contestamur, ut nitescens nitescenti, rubescens rubescenti, tepescens tepescenti; sic tumescenti, fatiscenti, tremescenti, calescenti, acescenti. Ita quoque futuri temporis participia a forma perfecta prime coniugationis deriuata, que in pyrrhichio digesta  sunt, per omnes casus, exceptis nominatiuo, accusatiuo, uocatiuo singularibus, et genitiuo plurali, epitrito primo famulantur, ut litaturi litaturo litaturis litaturos. Sic amaturi, crepaturi, beaturi, meaturi, ligaturi, fricaturi, plicaturi, necaturi, negaturi, araturi.

D. Da regulam diuisionis et qualitatem prosodie.---M. Epitriti quidem predictarum legibus diuisionum minime gubernantur; et quia penultima epitriti primi syllaba acuitur, in arsi procul dubio colliguntur tempora terna, et in thesi quaterna.



De epitrito secundo.

D. Partes orationum, que epitriti secundi structuris rite obsecundent, absque comperendinatione subdantur.---M. uinitores, proditores, debitores, creditores, traditores, uenditores, portitores, limitores,  funditores, hoc est qui fundibulorum exercitationibus duellum committunt. Ita seculares, corporales, carcerales, cardinales, temporales, criminosi, calculosi, ponderosi, ulcerosi, cancerosi, uultuosi. Item feminina dignitates, qualitates, quantitates, uastitates, uanitates, almitates, sanitates, summitates, cecitates, densitates. Sic et cetera que in singulari numero in amphimacro coarctauimus, in plurali huic epitrito adnectentur. uerba quoque prime coniugationis actiua uel neutralia, que prima persona dactylum gignunt, eadem tempore futuro his regulis asciscuntur in plurali numero, ut uerbero uerberabunt, pignero pignerabunt, fenero fenerabunt, exsulo exsulabunt, expio expiabunt, irrigo irrigabunt, reprobo reprobabunt, fascino fascinabunt, ut:

 Quis teneros mihi fascinet agros.
Sic et ceteris coniugationibus. Sed tempore preterito perfecto si secunde coniugationis fuerint, ut palleo palluerunt, censeo censuerunt, caneo canuerunt, torpeo torpuerunt, horruerunt, terruerunt, floruerunt, arcuerunt, marcuerunt, languerunt. Quod si subiunctiuo modo dixeris censuerint, palluerint, canuerint, procul dubio non epitrito sed choriambo copulantur. A tertia autem coniugatione tam preterito perfecto quam imperfecto exempla suffragantur, ut eruebant eruerunt, diluebant diluerunt, obruebant obruerunt, diruebant diruerunt, afferebant attuierunt, conferebant contulerunt. Participia quoque trium temporum ab actiuis duntaxat et communibus uenientia non discrepant,  ut dedicati dedicandi, strangulati strangulandi strangulantes, pastinati pastinandi pastinantes, osculati osculandi osculantes. Ita a tertia uel quarta absque preterito, ut conterentes conterendi, inserentes inserendi, diluentes diluendi. Arsis uero et thesis epitriti secundi tempora haud secus dirimere noscuntur quam primi.



De epitrito tertio.

Exempla nominum, que epitrito tertio regulariter adminiculentur, in propatulo promulgata queso nullatenus delitescant.---M. Diuinitas, uicinitas, equalitas, finalitas, felicitas, maturitas, eternitas, impunitas. Eusebius in Chronicis: »Ob asyli impunitatem magna Romulo multitudo coniungitur;« crudelitas, audacitas, immanitas, humanitas, obscenitas, obscuritas,  moralitas, antiquitas, uelocitas, infirmitas, deformitas, fecunditas, urbanitas, affinitas, pluralitas, uiuacitas, fraternitas, germanitas. Sunt preterea nomina in plurali numero huius epitriti formis famulantia, ut fuligines, prurigines, sartagines, caligines, ferrugines, testudines, uligines. uerum hec et superiora singulariter pentaptotam sequuntur regulam, et pluraliter triptotam.

D. Hec exempla queunt in uerborum declinationibus reperiri necne?---M. Equidem reor a tertia coniugatione subiunctiuo et optatiuo modo epitritum tertium deriuari, ut emungerent, excuterent, retruderent, rarescerent, uilescerent, lentescerent, squalescerent, ignoscerent, depromerent, depecterent, connecterent.

D. Quare prima et secunda coniugatio per hanc  personarum in subiunctiuo modo epitrito tertio minime congruunt?---M. Quod utrarumque uerba coniugationum in predicto modo tempore preterito imperfecto loco penultimo producuntur, ut macerarent, lacerarent; idem maderent, uigerent, squalerent. Nam utrasque coniugationes imperatiuus producit, que res penultimas predictorum syllabas uerborum correptas fore nequaquam patitur.

D. Arsis et thesis quibus discriminibus alternatim temporum particula sequestrant?---M. Modo arsis temporum tropeo triumphat dum octies semis gubernat; thesis uero uersa uice sexies semis usurpat; et que prius in precedentibus epitritis arsis subiugando uictrix exstiterat, nunc demum in succedentibus idem seruiliter mancipando et eneruiter cedendo  succumbit.

D. Opere pretium est ut manifestandarum rerum gratia replices unde hoc constare credatur.---M. Nempe hoc prosodie causa contingere solet, quia hic epitritus de quo in presentiarum parumper comminisci nitimur, in antepenultima acuto proferatur accentu, sicut precessor penultima.



De epitrito quarto.

D. Regulas ex partibus orationum que epitriti legibus congruant quantocius depromito.---M. Constantinus, Marcellinus, Saturninus, cancellatus, fortunatus, contignatus, erumnosus, libertinus, collibertus, Augustinus, Celestinus, crystallinus, smaragdinus. Hec denique tam propria quam appellatiua in singulari  numero pentaptota sunt; appellatiua uero pluraliter tetraptota; item neutra utroque numero triptota, ut fundamentum, sacramentum, iuramentum, spiramentum. uirgilius in Octauo:

Spiramenta anime lethali uulnere rupit;
salsamentum, atramentum, purgamentum, firmamentum, nutrimentum, fulcimentum, ornamentum, ostimentum, armamentum. Locus uero receptaculi quo armamenta reconduntur armamentarium nuncupatur, quod ad nauclerios proretasque pertinet. Nam arma unius militis armatura, aut totius expeditionis; armentum quod armentarius, seu bubulcus procurat.

D. Uberrimis argumentorum indiciis mihi patenter enucleare precor quid sit quod illustris grammatice artis commentator: Prepositiones, inquit, aut uerba  corrumpunt aut ipse corrumpuntur.---M. Hec sententia triplices continere regulas dignoscitur, que tamen quadripertita figurarum ratione colliguntur.

D. Hac responsione, ut arbitror, non est interrogationis nodus patenter solutus, sed ueluti panucula questionis inuoluta.---M. Tripertita, ut diximus, prepositionum definitio huiuscemodi differentia colligitur: aut ipse prepositiones corrumpuntur, ut accedo, succedo, oppono, appono; aut ceteras orationum partes quibus preposite fuerint corrumpunt, et ipse incorrupte permanent, ut quero, exquiro, inquiro, requiro, et frango, confringo, infringo, spargo, dispergo, sparsi, dispersi; aut certe altrinsecus corrumpuntur, id est tam prepositio quam cetere orationis partes, que prepositionibus ritu figure composite successerint,  ut corripio, cerceo, corrigo, sinciput, occiput.

D. Da prepositiones que corrumpant ceteras partes, uel que acceptis reliquis partibus corrumpantur.---M. Ex, ad, ob, in, sub, trans, con, circum, ante. Ex prepositio interdum x litteram aut in f commutat, ut effringo, effugio, effluo, effundo, effatur, effabilis, ferus efferus, frenatus effrenatus, facio efficio, factus effectus efficax; aut ex integra manet subnexa. Corrumpuntur, ut estimo existimo, carpo excerpo, quero exquiro, arceo exerceo, cado excido, effodio effodis effossus. Aut omnino eadem littera carebit, ut euenio euenit, egero egessi, egredior egressus, emano emanaui, elicio elicui, elimino eliminaui, elido elisi, enarro enarraui, enucleo enucleaui. Ad prepositio sepe finalem d litteram in eamdem conuertit litteram  a qua sequens orationis inchoat pars, ut cedo accedo accessi non adcessi, accommodo, accolo, accipio, accepto, accingo, accumulo; ut:

Accumulant quorum famam laudesque pete;
accubo accubitus; ut: »Cum esset rex in accubitu suo, nardus mea dedit odorem suum.« Cantus accepta prepositione ad, utrinque corrumpitur; ut accentus, qui Grece prosodia nuncupatur. Sic eadem d littera in t transmutatur, ut Lucius Anneus Seneca, in sexto uolumine tetrametro brachycatalecto, sic ait:

   Geminumque duplices
Argos attollit domus.
Et infra:

Dubia labat ceruice, famuli attollite
 Attuli, attero, altriui, attritus. uirgilius in Georgicis:

Sepe etiam in duris errando cotibus alas
Attriuere.
In p interdum transit, ut appono apposui, appareo, approbo, appello, applico. Nonnunquam uero in l mutatur, ledo allido allisi, ligo alligo alligaui, allicio allecto allegatio. Soluitur et in r, ut arripio arripui, cui simplex est rapio, sed accepta prepositione ad neutra pars corruptione carebit, arreptus arrepticius, arrigo arrexi, arrogo arrogans arrogantia. Transit et in n, ut annuo, quemadmodum in prouerbiis inconstantis et lubrici passiuus notatur obtutus: »Annuit oculis, terit pede.« uirgilius in decimo:

Annuit et totum nutu tremefecit Olympum.
Mutatur nichilominus in f semiuocalem, afflatus, effectus, affixus, affabilis, afflatus, ut:

 Angelicis tremefacta minis affatur asella.
Soluitur in g mutam, ut aggrego, aggredior, aggressus, aggero aggestus. Unde aggerem, aggestis de fossato sablonibus et collectis in cumulum glareis dici etymologia declarat, sicut congeriem a congerendo. Transit aliquoties in m, ut ammoneo ammonitus, amminiculor amminiculabor amminiculum.

Sub prepositio utriusque casus interdum b litteram amittens, in eam conuertitur qua sequens oritur uocabulum seu uerbum; aut ex corrupto et integro partem orationis componit, ut suffulcio suffultus, suffodio, suppono suppositura, suggestio suggero suggessit. uirgilius in decimo:

Suggere tela mihi;
suffero suffert, ut: »Beatus uir qui suffert tentationes.«  Suffusio, ut: »Cui oculorum suffusio, quam Greci glaucoma dicunt.« Summoueo summotus, succubo succubui, successus succedo successi. uirgilius:

   Mezentius ardens
Succedit pugne.
Succurro, succedo, succingo, succresco, succreui, plico supplico, puto supputo, peto suppeto. Aut certe ex duobus corruptis, ut supprimo, sustineo, sufficio, suscipio, quorum primitiua integra sunt sub et premo, facio, capio; sed in compositione figurarum b, e, a In alios litterarum characteres uertuntur. uerumtamen hec uerba tempore perfecto et plus quam perfecto ex corruptis et integris componuntur, ut suppressi suppresseram, sustinui sustinueram, suffeci  suffeceram, suscepi susceperam.

Ob prepositio accusatiui casus plerumque b mutat in eam conuersa litteram que sequentem inchoat orationis particulam, ut peto oppeto, ut:

   Troie sub menibus altis
Contigit oppetere;
oppono opposui, occumbo occubui, cado occido, quod est patientis et agentis, ut ruo; ommutesco ommutui, officio offeci , offero obtuli, ad statum pristinum reuersa; offulcio offulsi, offusco offuscaui, offuit, offendit, occurrit, occalluit. In prepositio interdum n litteram in m commutat, ut pius pietas, impius impietas, improbus improbitas, imploro. Cicero, in libro Xu: »Omnes imploro et obtestor;« immunis,  immunitas, immanis, immanitas, impunitas. Augustinus Afer: »Nihil est infelicius felicitate peccantium, quo penalis nutritur impunitas.« Imbuo imbutus, immortalis. Aut ipsa prepositione integra coherentia corrumpuntur, ut salsus imsulsus, sapiens insipiens, aptus ineptus, castus incestus. uirgilius:

In thalamos ausum incestare nouerce;
facio inficio, capio incipio, amicus inimicus, equus iniquus, quero inquiro, partior impertior, armatus inermis, barbatus imberbis, damnatus indemnis. Con prepositio aut ipsa in compositione corrumpitur, ut commoueo, commercium, meo commeo, meatus commeatus, corroboro, corruo, corrumpo, colloquor colloquium, collega collegium, collectio, collectanea, colludium;  aut accedentes orationum partes corrumpit, ipsa manente integra, fateor confiteor confessus, gradior congredior congressus, cantus concentus, scando conscendo, statuo constituo, cano concino, iacio coniicio; ut:

Princeps ardentem coniecit lampada Turnus;
cado concido; ut: »Quare concidit uultus tuus?« taceo conticeo; ut:

Conticuere omnes intentique ora tenebant;
unde inchoatiuum conticesco; genitrice Samuelis uaticinante: »Et impii in tenebris conticescent;« teneo contineo, tango contingo, calco conculco, facio conficio, capio concipio, quero conquiro, questio conquisitio. Nam queror deponens corripitur. Unde querela, querimonia deriuatur; sicut in historia ecclesiastica  cautum est: »Omnes querimoniarum libros iussit incendi.« Seu utraque corrumpuntur, uidelicet tam prepositio quam subiecta pars, ut rapio corripio, mando commendo, plector complector. Cicero, libro XIII: »Nullo modo possum aut memoria consequi aut oratione complecti;« ledo collido collisio. Unde peta:

uix tamen effugi totis collisa medullis.
Rego corrigo, lego colligo. Interdum uero eadem con prepositio n litteram non corrumpit, sed omnino amittit; si sequens pars a uocali inchoat, ut eternus ceternus, ceuus cetaneus, cepiscopus, coaceruo, coarcto: »Et angelus Domini coarctans eos;« Lactantius ad Demetrianum: »Et leui, inquit, et non coarcto spiritu quoties uolumus efficitur uox;« occipio;  Terentius in Adelphis:

Recte, edepol, spero modo dolores meatu occipiunt;
caput occiput sinciput, ex duobus corruptis, id est semis caput.

In prepositio corrumpit uerba, ut facio inficio, capio incipio, gradior congredior; partior impertior. Ut Tullius Cicero Lucanus, libro decimo:

Atque opifex rerum certo sub iure cercet;
cohibeo, cequo, coalesco uel inolesco. uirgilius:

Udoque docent inolescere libro.
Ago per synalepham cogo, ut nolo malo, quod in preterito manifestius liquet cegi. Re prepositio aut subnexas orationum partes corrumpit, et ipsa detrimentum non patitur, ut salio resilio. Prosper in Epigrammatibus:

 Si resilit, misero degit in exsilio;
capio recipio captio receptio captus receptus, sapio resipio resipisco, facio reficio, factus refectus, cano recino, gradior regredior, statuo restituo, statutus restitutus, quero requiro, teneo retineo, taceo reticeo, premo reprimo, spargo respargo. Aut eadem re prepositio si ad uerba a uocalibus incipientia accesserit, d litteram crebro assumit, ut emo redimo, emptio redemptio, emptus redemptus, arguo redarguo, ago redigo, actus redactus, undo redundo; ut: »Omnia flumina exeunt in mare et mare non redundat.« Eo redeo reditus, euntes redeuntes, iturus rediturus, redintegro, redhibeo redhibito, oleo redoleo, olere redolere redolentes. uirgilius:

   et olentia Medi
Ora fouent illo;
 si uero a digamma uerba incipient, id est u loco consonantis posita, d litteram predicta repudiat prepositio, ut reuertor reuoluo reuinco.

Trans prepositio interdum n et s perdit, ut traductus traducit; ut: »Noluit eam traducere.« Augustinus, libro XX Ciuitatis Dei: »Etiamsi eos, inquit, per hec ad sua traducere non potuerint,« et cetera; traiectus traiecit. uirgilius in decimo:

Tum Pallas biiugis fugientem Rhetea preter
Traiicit;
Trano tranas tranat, cuius simplicia sunt trans et no nas nat monosyllaba. uirgilius:

   sub nubibus atris
Strymonie dant signa grues atque ethera tranant.
Solinus quoque in Collectanea rerum, de ceruis: »Si  maria, inquit, tranent, non aspectu petunt littora sed olfactu.« Circum prepositio aliquoties amittit cum, ut circuitus. Sic ante prepositio e in i commutat, ut anticipo, Psalmigrapho astipulante, ut: »Anticipauerunt oculi mei uigilias.« Dis prepositio interdum s litteram in compositione perdit, ut diluto dilusus dilanio, diluo, dilabor dilapsus; ut:

foueam dilapsus in atram;
dilancino dilancinatus. Idem Solinus de leontophono bestia ait: »Morsu quidem abstinent, sed dilancinatas exanimant pedum nisibus.« Quod si s littera in principio uerbi ponatur, eadem prepositio non perdit s, ut disspolio, dissoluo, dissero. Interdum s in f mutatur, ut fido diffido diffidentia, fero differo, differentia, fundo diffundo. uirgilius in decimo:

 Undantique animam diffundit in arma cruore.
Unde Iulius Solinus, in Collectanea rerum memorabilium, ait: »Idque in centum uiginti millia passuum diffundi, qui fidem aduenarum ratiocinati sunt, estimauerunt.« Facultas difficultas, ut idem Solinus: »Multisque difficultatibus fatigatus Rhipheis se iugis adnectit.« Facilis difficilis, tam prepositione corrupta quam nomine; sequentibus autem c p t dis prepositio integra manet, ut cerno discerno discerniculum, crepo discrepo, curro discurro, calcio discalcio, credo discredo, cingo discingo; placeo displiceo placuit displicuit, a corrupta in i mutata; puto disputo, perdo disperdo, pono dispono, tendo distendo, tribuo distribuo, traho distraho, tingo distingo, pecto dispecto , pendo dispendo.

 Sunt alie prepositiones que similiter in compositione figurarum corrumpunt adnexas orationum partes, ut per, pre, pro, de, re, ut perficio, precipio, proficio, decipio, rapio deripio. uirgilius:

Tergora deripiunt costis;
paro separo, cerno secerno, pono repono, cedo secedo, cubo secubo, duco reduco, cado decido, ut: »Folium eius non decidit;« et alibi: »Aruit fenum et flos decidit.« Patior perpetior, passus perpessus, et cetera similia.

D. Tripertitam prepositionis regulam, cum quadrifaria figurarum compositione, uelut quoddam atre caliginis chaos, adhibitis documentorum laternis, luculente illustrasti; restat ut, omissa prepositione et compositione, positionis tamen eleuationisque tempora  epitrito quarto congruentia regulariter edisseras.---M. Epitriti quidem non seruiunt diuisionibus, cum tamen in epitrito quarto arsis anticipat tempora quaterna et thesis terna.

D. Lex prosodie promulgetur.---M. Epitritus quartus, si penultima positione longa fuerit, acuto pronuntiatur accentu, ut hostimentum, id est, equamentum, uel exagium trutine. Si uero penultima naturarum legibus protelabitur, absque scrupulosa ambiguitate circumflexo proferatur accentu, ut contignatus, fortunatus.



De prosodia.

Prosodia est signum sermonis iter rectum faciens legenti. Sunt autem prosodie decem: acutus, grauis, circumflexus, longa, breuis, daseia, psile, apostrophus, hyphen, hypodiastole. Diuiduntur autem hec  in quatuor: in tonos, in tempora, in respirationes, in passiones. Tonus autem aut pertrahitur, aut attrahitur, aut medietas syllabe bonam uocem habens. Toni sunt tres, acutus, grauis, circumflexus. Acutus tonus est nota per obliquum ascendens in dexteram partem, ut pax, pix, nux. Grauis est a summo in dexteram partem descendens, ut est homo, bonus, paruus. Circumflexus est nota de acuta et graui facta, ut est môeta, mûsa, côepi. Tempus est significatio extensionis siue contractionis, inuisibilia discernens. Tempora sunt duo, longum et breue. Longum est significatio producte littere uocalis; ut est:

Arma uirumque cano, Troie qui primus ab oris.
Breue est significatio correpte uocalis, ut est:

Ingens acutus carmina nostra canunt.
 Spiritus est productio uocis que aut citata aut lenis de ore profertur. Spiritus sunt duo, daseia et psile. Daseia est qualitas syllabe iuxta sonitum spirantis, ut est homo, habitans, habens. Psile est qualitas syllabe que iuxta extremitatem labiorum profertur, ut: orator, adiit, orare. Passio est uox passibilis coniuncta et unita et diuisibilia discernens. Passiones sunt tres, apostrophos, hyphen, hypodiastole. Apostrophos est signum extrite uocalis unius aut duarum, quos [F. quam] non habent Latini sed Greci. Hyphen est coniunctio dictionis ex duabus perfectis imperfectisue composite, ut est lucifer, unigenitus, primogenitus. Hypodiastole est diuisio compositarum litterarum propter ambiguitates, ut est:

 uiridique in littore conspicitur sus,
ut non erret qui legat, ne prorsus ursus legat. Acutus loca habet tria, quomodo dicunt Greci, Latini duo, penultimam, antepenultimam. Penultima nomen est ante unam syllabam a fine habens accentum, ut árma, órna, hónus. Antepenultima est nomen ante duas syllabas habens a fine accentum, ut est Basílius, Gregórius, Bobátius. Circumflexus nomen est loca habens duo, sicut dicunt Greci, Latini autem unum. Circumflexus nomen est ante unam syllabam a fine habens accentum, celum celorum. Tempora ponuntur in uocalibus litteris, ubi producuntur uel corripiuntur, ut est:

nichil, amnis, flamina, munus.
Spiritus ponitur initio uocalium litterarum, rarius in  medio, ut est huius, traho, inruho. Apostrophus ponitur supra, sicut diximus, quo non utuntur Latini, sed Greci. Hyphen ponitur infra ad dexteram partem, ut est suburbanus. Hypodiastole ponitur infra contrarietate hyphen, ut est Constantinopolis.

Enucleatis igitur grammaticorum regulis et metrorum pedibus, qui septies, ut iam promulgauimus, quaternario concluduntur laterculo, opere pretium arbitror ut multimodas alternantes, synzygie replicationes, que rhetoricis mancipantur disciplinis, stimulo festinationis compulsi preterire studeamus; quarum uocabula hec esse noscuntur, proxilius, diprolius, diopros, trampus, cribussus, namprossimalus, phymarus, atrorbus, riuatus, pranulus, linuatus, machaus, matrimus, phynulus, febrinus. Hi sunt  proprie rhetorum pedes, qui quaternarum mensuram syllabarum transeuntes a metricis magnopere spreti repudiantur: siquidem proxilius ex tribus longis et tribus breuibus constans huiuscemodi schematibus componitur, ut . Dipodius uero uersa uice ex tribus breuibus et tribus longis constat, tali figura . Diopros autem et trampus reciproca duarum syllabarum alternatione uariantur, utpote , et iterum . Sic et ceteri synzygiarum pedes huiusmodi preposteris uicissitudinum ordinibus alternare noscuntur. Constat preterea nomen synzygie seruiens figure composite, quod in genitiuo plurali nouem syllabarum et uiginti litterarum esse deprehenditur, ut  Constantinopolitanus, si dicatur pontifex Constantinopolitanus, et genitiuo pontificum Constantinopolitanorum.

Appropinquante iam styli termino, o reuerentiscime fili, subnexis precibus satagens uelut flexis genuum poplitibus suppliciter imploro, ut hoc opusculum, quo manifestissime declaratur quod tua sagaci eruditione non liuescam, et strenua instructione non tabescam, contra omnes emulorum catapultas et uenenata garrulorum iacula, que de pharetra obliqui liuoris plerumque intorquere nituntur, inexpugnabilis metrorum pelta et grammaticorum parma protegere digneris, meique laboris industriam, si uoti compotem summus Olympi regnator effecerit, tanto uelim deuote mentis affectum ostendens, enixius  mireris et uberius uenereris, ut hoc sit quedam fesse menti rata recompensationis portio, ac oblata remunerationis uicissitudo, quanto constat neminem nostre stirpis prosapia genitum, et Germanice gentis cunabulis confotum, in huiuscemodi negotio ante nostram mediocritatem tantopere desudasse, propriorumque argumenta ingeniorum iuxta metrice artis disciplinam litterarum textum tradidisse; presertim inter tot tantosque secularium rerum tumultuantes strepitus constitutum, et ecclesiastica pastoralis cure sollicitudine depressum, quibus mens meticulosa ac scrupulosa quasi quodam arctissimo catenarum repagulo constringitur. Non enim hoc proferendo horrendis superciliorum iaculis me uulnerandum arbitror, neque dirissime elationis turgide phalarica  confixum perhorresco, si paulisper de gratuita diuini muneris gratia, que singulis quibusque non meritorum precurrentium prerogatiua, sed celestis beneficii munificentia confertur, fretus Domino glorier. Siquidem illustris ille qui dicebat:

Primus ego in patriam mecum 
Aonio rediens deducam uertice Musas;
Primus Idumeas referam tibi, Mantua, palmas;
et longiuscule idem peta infra prosequitur

   iuuat ire iugis qua nulla priorum
Castaliam ut molli deuertitur orbita cliuo;
hoc  ille uersificans significari uoluit, nullum ante se Latinorum Georgica Romulis descripsisse, quamuis Hesiodus et Homerus et ceteri Greci disertitudinis facundia freti, et Argolice urbanitatis priuilegio prediti, quadrifariam agriculturam lingua  deprompserint.

Denique priusquam sermo supremus competenti calculo terminetur, paterna sollicitudine coactus, que solet natorum commodis consulere, commoneo ut ea que difficillima sudoris et laboris industria, ac si graui sarcina oppressus, dictando descripseram, sine sudoris et laboris contritione rimanda et recensenda nullatenus spernendo contemnas, ac solertis ingenii gratiam pre ceteris contribulibus et cetaneis tibi diuinitus collatam torpentis otii segnitie squalescere patiaris. Et absurdum nempe arbitror si te pertesum sit affabiliter inuestigando et uentilando percurrere quod me pertesum non fuit difficulter commentando et coaceruando digerere, si illud  te pigeat uelut insolescentem  ac delicatum paulatim masticare ac ruminare, quod me non piguit, utpote pistoris pinsentis officio functum, commolere et tollere. Quamuis ergo mundane dispensationis curis, uelut scopulis refluis algarum illisionibus et undarum circumlatrantium uorticibus, fatigatus populorum frena commissorum moderando gubernes, nequaquam tamen huius rei gratia prepeditus melliflua diuinarum studia Scripturarum negligenda, et sub huiusmodi occasionis pretextu parui pendenda ducas.

Nam inclytus ille Theodosius, ut prisca ueterum opuscula produnt, qui totius propemodum mundi gubernans monarchiam maritabatur, et regalibus florentis imperii sceptris undecies labente annorum  circulo feliciter fungebatur, quotidiani sumptus alimoniam et corporee sustentationis edulium, in quibus mortalium uiuacitas uescitur, in precelso potestatis culmine antiquarii scriptoris mercimonia indeptus est, malens Scripturarum emolumento litterarum carnalis uite nutrimenta per laboris exercitium adipisci, quam inertis desidie torpore tabescens gratuitis epularum deliciis saginari. Unde etiam cum Prisciani grammatici XuIII uolumina, qui Romane lumen facundie uocabatur, proprius palmarum digitulis calce tenus digesta describeret, inauditam antecessoribus et inexpertam preteritis seculorum imperatoribus promulgabat sententiam; posteris, ut reor, exemplum industrie derelinquens. Ego, inquit, Theodosius, totius orbis imperator, inter curas  palatii hoc uolumen propria manu descripsi, etc. Propterea celestis tube clangor et superne sulpicis [* 1Kb] classica concrepuerunt dicentis: Non recedat liber  legis de ore tuo, et meditaberis in ea die ac nocte. Idcirco in omnibus operibus tuis memorare nouissima tua, et in eternum non peccabis. Que est enim labentis mundi prosperitas, aut fallentis uite felicitas? Nonne simillima collatione ut somnium euanescit, ut fumus fatescit, ut spuma marcescit? Diuitie, inquit Psalmigraphus, si adfuerint, nolite cor apponere. Utinam nobis presentium rerum possessio non sit futurorum remuneratio! caducarum copia, secutarum non sit inopia! Utinam lenocinantis mundi oblectamenta, eterne beatitudinis non gignant detrimenta! Quin potius, transacto fragilis uite interuallo, succedant, suffragante Christo, perpetua premia meritorum! Quod ipse prestare dignetur, qui pro nobis in patibulo pependit, cum eterno Patre  uiuens ac regnans cum Spiritu sancto per infinita semper secula seculorum. Amen.



SANCTI ALDHELMI SCHIREBURNENSIS EPISCOPI PeMATA, SIuE EIUS OPERUM PARS TERTIA.





DE LAUDIBUS uIRGINUM. [1Kb]



PRAEFATIO AD MAXIMAM ABBATISSAM.


Metrica tirones nunc promant carmina castoS
Et laudem capiat quadrato carmine uirgO
Trinus in arce Deus, qui pollens secla creauiT
Regnator mundi, regnans in sedibus altiS
Indigno conferre mihi dignetur in ethrA
Gum sanctis requiem, quos laudo uersibus isthinC
Arbiter altithronus, qui seruat sceptra supernA
Tradidit his celi per sudum scandere limeN
Inter sanctorum cuneos, qui laude perennI
Rite glorificant moderantem regna tonanteM
Omnitenens Dominus, mundi formator et auctoR
Nobis pauperibus confer suffragia certA
Et ne concedas trudendos hostibus isthinC
Sed magis exiguos defendens dextera tangaT
Ne predo pellax celorum claudere limeN
uel sanctos ualeat noxarum fallere scenA
Ne fur strophosus Ioueam detrudat in atraM
Conditor a summo quos Christus seruat olympO
 Pastor ouile tuens, ne possit rabula raptoR
Regalis uastans caulas bis dicere puppuP
Omnia sed custos defendat ouilia iam nunC
Maxima precipuum que gestas numine nomeN
Addere presidium, mater, dignare precatU
Nam tu perpetuum prompsisti lumine lumeN
Titan quem clamant sacro spiramine uateS
Cuius per mundum iubar alto splendet ab axE
Atque polos pariter replet uibramine fulmeN
Rex regum et princeps populorum dictus ab euO
Magnus de magno, de rerum regmine rectoR
Illum nec terre, nec possunt cingere celI
Nec mare nauigerum spumoso gurgite uallaT
Aut zone mundi, que stipant ethera celsA
Clarorum uitam, qui castis moribus isthiC
Auxiliante Deo, uernabant flore perennI
Sanctis aggrediar studiis edicere paupeR
Tanta tamen digne si pauper premia prodaT
Omnia cum nullus uerbis explanet apertE
Sotsac animract Namorp Cnunsenorita cirteM



INCIPIT LIBER.


Omnipotens genitor, mundum ditione gubernans,
Lucida stelligeri qui condis culmina celi,
Nec non telluris formas fundamina uerbo,
Pallida purpureo pingis qui flore uireta,
Sic quoque fluctiuagi refrenas cerula ponti,
Mergere ne ualeant terrarum littora lymphis,
Sed tumidos frangant fluctus obstacula rupis;
Aruorum gelido qui cultus fonte rigabis,
Et segetum glumas nimbosis imbribus auges,
Qui latebras mundi geminato sidere demis,
Nempe diem Titan, et noctem Cynthia comit;
Piscibus equoreos qui campos pinguibus ornas,
Squamigeras formans in glauco gurgite turmas,
 Limpida prepetibus sic comples era cateruis,
Garrula que rostris resonantes cantica pipant,
Atque creatorem diuersa uoce fatentur,
Da pius auxilium, clemens, ut carmine possim
Inclyta sanctorum modulari gesta priorum;
Ut prius et prosa laudabat littera castos,
Si modo heroicam stipulentur carmina laudem.
Ut fasti seriem memini dixisse priorem
Et dudum prompsit uoto spondente libellus.
Non rogo ruricolas uersus, et commata Musas,
Nec peto Castalidas metrorum cantica nymphas
Quas dicunt Helicona iugum seruare supernum,
Nec precor ut Phebus linguam sermone loquacem
Dedat, quem Delo peperit Latona creatrix.
uersibus infandis nam nunquam dicere dignor,
 Ut quondam argutus fertur dixisse peta:
Scandite nunc Helicona Dee, cantusque mouete,
Sed potius nitar precibus pulsare Tonantem,
Qui nobis placidi confert oracula uerbi,
uerbum de uerbo peto, hoc Psalmista canebat,
Corde Patris genitum, quod Proles unica constat,
Quo Pater omnipotens per mundum cuncta creauit
Sic Patris et Prolis dignetur Spiritus almus
Auxilium fragili clementer dedere seruo.
Est namque in Deitate manens substantia simplex,
In deitate manet quoque subsistentia triplex,
Proprietas ergo credatur nomine trino,
Maiestas uero dicatur nomine simplo.
Namque fides cogit personas credere ternas.
Sed natura Dei, celi preclara creatrix,
 Omnia regnando dispensat secula simplex,
   En promissa nouo scribantur carmina uersu
Garrula uirgineas depromat pagina laudes,
Colaque cum pedibus pergant et commata ternis,
Dactylus excepto decurrat fine metrorum
Spondei quintam contemnat syllaba partem:
Ultima sic trochei concludat littera uersum,
Extremus iugiter qui gaudet calce teneri.
Sic ternis pedibus properent epigrammata metri,
Nec tibi difficile prorsus quidquam arbitror esse,
Qui crebris uicibus nature iura relaxas,
Nam nobis rudibus ueterum monumenta librorum
uocibus humanis fantem testantur asellam,
Garrula que pridem bombosa fauce rudebat,
 Deuotaturus populum cum pergere uates
uellet, et insontem uerborum sternere telis.
Plus igitur conferre mihi te posse fatebor;
Quin me terrenam dignaris condere formam,
Et brutum inspiras uitali flamine pectus;
Qui corda ingeniis ornas, et labra loquelis,
Nequidquam ut nullus sermonum plectra resoluat,
Sed fidibus cithare moduletur carmina Christo:
Si uero quisquam chordarum respuit odas,
Et potiora cupit, quam pulset pectine chordas,
Quis Psalmista pius psallebat cantibus olim,
Ac mentem magno gestit modulamine pasci,
Et cantu gracili refugit contentus adesse,
Maxima millenis auscultans organa flabris,
Mulceat auditum uentosis follibus iste,
 Quamlibet auratis fulgescant cetera capsis.
Quis poterit digne rerum mysteria nosse,
Aut abstrusa Dei gnaro cognoscere sensu?
Torridus altaris ni sumptus forcipe carbo,
Calculus aut ardens emundet spurca labella,
Quo cherubin quondam purgauit labra prophete,
Ut merito deinceps celesti famine flagrans
Egregius doctor uerbi claustella resoluat,
Et noxas populi Scripture torribus urat,
Quatenus ad Christum conuertat dogmate plures,
Ruricolas mutans ad celi regna phalanges.
   Humani generis triplex distantia fertur,
Que modo per mundum triquadro cardine degit,
Et studet in terris mercari regna tonantis.
   Denique nonnullos sortitur uita iugalis,
 Qui recte uiuunt concessa lege Tororum
Et precepta Dei toto conamine mentis
Conseruare student thalami sub iure manentes.
   Post hec castorum gradus alter, et ordo secundus
Subsequitur: nupti, qui iam connubia spernunt,
Ac indulta sibi scindunt retinacula luxus,
Lurida linquentes spurce consortia carnis,
Ut castis proprium conseruent moribus euum,
Dum connexa prius thalamorum uincula rumpunt.
   Tertia uirgineis fulgescit uita lucernis,
Cuius precellit prefatos infula ritus.
Mundani luxus calcans ludibria falsa
uirginitas summo uirtutum uertice floret,
Dum soror angelice constet castissima uite:
In qua non regnat fallax petulantia secli,
 Sed potius certat carnem frenare rebellem
Spiritus, ut terras possit compescere noxas,
Et facinus scelerum superans explodat inorme,
Que plerumque solent ferratas uincere mentes,
Quamlibet existant predure cotis adinstar.
His igitur gradibus pandit regnator Olympi
Aule celestis ualuas et limina uite,
Quos numero supra ternos iam diximus ante.
His quoque fecundo largitur semine fruges,
Quas pia perpetui predixit gloria regni,
Gliscere sulcati per squalida iugera ruris,
Sanctis centenos meritorum iure maniplos,
uirginibus iugiter fecunda sorte spopondit,
Qui falsas mundi contemnunt pectore pompas,
 Fetida calcantes spurce contagia carnis.
At uero decies senas de cespite ruris
Fruges deprompsit celorum gloria Christus,
Quos proprie casti carpunt de rure maniplos,
Qui modo disrumpunt connubia nexa tororum,
Et demunt proprias deuota mente latebras,
Mundane licita spernentes gaudia pompe.
Sic demum decies metens ex equore garbas,
Ternas accipiet, qui uincla iugalia nectit,
Nec penitus calcat licite commercia uite,
Sed magis in mundo sobolem generare nepotum,
Progeniemque libens exoptat gignere stirpis.
Quapropter cuncti quos flammat cura pudoris
Et quorum integritatis amor precordia pungit,
Spiritus ac caste coniungant federa carnis,
 Dum diuina docet duplam sententia uitam.
Corporeis nam anima prefertur gestibus alma,
Idcirco iugiter mentis monarchia regnet,
Ut non insultent animam phantasmata carnis,
Nec uincat dominam stolido uernacula gestu,
Aut unquam regnet contemptu serua superbo.
Nunc igitur raros decerpant carmina flores,
E quis uirgineas ualeant fabricare coronas;
Quid plus celicolas iuuat in certamine nostro
Quam integritatis amor regnans in pectore puro?
Namque pudicitie superos preconia pascunt
Cui licet in terris stirpis generamina surgant,
Attamen in celis uirtutum culmina scandit.
uirginitas castam seruans sine crimine carnem,
Cetera uirtutum uincit preconia laude,
 Spiritus altithroni templum sibi uindicat almus.
Taliter immunis flagrat si corde uoluntas,
Sanctus apostolice cecinit dum sermo loquele:
Nescitis quod templa dei sint ilia uestra.
Spiritus in uobis habitat iam iure tonantis,
Que temerare nefas est, et maculare piaclum.
uirginitas fulget lucens, ut gemma corone,
Que caput eterni precingit stemmate regis;
Hec calcat pedibus spurce consortia uite,
Funditus exstirpans petulantis gaudia carnis.
Auri materiam fului, obryzumque metallum
Ex quibus ornatur presentis machina mundi,
Glarea de gremio producit sordida terre.
Sic casta integritas auri flauentis imago
 Gignitur e spurca terreni carne parentis.
Ut rosa puniceo tincturas murice cunctas
Coccineosque simul precellit rubra colores.
Pallida purpureas ut gignit glarea gemmas,
Puluerulenta tegit quas spurci glebula ruris.
Ut flos flauescens scandit de cortice corni
Tempore uernali, dum promit germina tellus.
Dactylus tu dulcis frondenti uertice palme
Truditur et sicco prestabit stipite prolem
Unio de concha ut ponti sordente nitescens
Nascitur, et proprio matrem precellit honore.
Squalidus ut sablo spreti sub cespite ruris,
Bractea flauentis depromit fila metalli.
Ut bino sena claudam paradigmata uersu,
Sic sacra uirginitas celorum grata colonis.
 Corpore de spureo sumit primordia uite.
uinea frugiferis ut constat gloria campis,
Pampinus immensos dum gignit palmite botros,
uinitor et spoliat frondentes falcibus antes.
Sidera preclaro cedunt ut lumine solis,
Lustrat dum terras obliquo tramite Titan,
Cuncta supernorum conuincens astra polorum;
Sic quoque uirginitas que sanctos inclyta comit,
Omnia sanctorum transcendit premia supplex.
Integritas quoque uirtutum regina uocatur,
Iungitur angelicis cum casta sponte maniplis;
Hec, inquam, uirtus celesti munere pollens,
Aurea flammigeris prestat crepundia gemmis.
uirginitas fulget ueluti rubra purpura regum,
Qua regnatores funguntur iure togati;
 Integritas anime regnans in corpore casto
Flos est uirgineus, qui nescit damna senecte,
Nec cadit in terram ceu fronde ligustra fatiscunt.
Cernite fecundis ut uernent lilia sulcis,
Et rosa sanguineo per dumos flore rubescat.
Ex quibus ornatus qui uincit forte palestris,
Accipit in circo, uictor certamine, serta.
Haud secus integritas, deuicta carne rebelli,
Atque nefandorum prostratis strage cateruis,
Pulchras gestabit, Christo regnante, coronas.
   Quamuis integritus ornetur laude metrorum,
Atque pudicorum crebrescat uita per euum;
Non tamen eterno fraudantur munere Christi,
Qui concessa colunt licite connubia uite.
Non ergo argenti squalescit spreta libella,
 Uncia bis senis quam pensat lancibus equa,
Quamuis auratis precellat fibula bullis,
Amplius aut certe flauescant petala fulua.
   Nec laterna tibi uilescat uitrea, uirgo,
Tergore uel raso, et lignis compacta salignis,
Seu membranarum tenui uelamine facta.
Quamlibet erata precellat forte lucerna
Aut furuas lichnus illustrans luce latebras.
Pallida nec lune spernantur lumina noctu,
Cerula dum fuscat tenebris nox secula furuis
Plus licet ex centro Titan uibramina fundat,
Cum nimbi fugiunt, et feruet torridus ether.
Nec putei laticem spernendum ducimus altum,
Antlia quem sursum solet exantlare cisternis,
 Quamuis precipua precellant flumina fontis,
Frigida quem gelidis progignit glarea lymphis.
Mergula nec penitus nigris contemnitur alis,
Ingluuiem uentris squamosis piscibus implens,
Garrulus aut etiam uilescit gracculus ater,
Qui segetum glumas, et leti cespites occas
Depopulare studet, carpens de messe maniplos,
Quanquam uersicolor flauescat penna pauonis,
Et teretes rutilent plus rubro murice cycli,
Cuius formosa species et fulua uenustas,
Omnia fabrorum porro molimina uincit.
Sic caro, mirandum fatu, putrescere nescit,
Ut referunt nobis ueterum documenta uirorum;
Quod signum, et species est uirginitatis amande,
Que calcare solet deuota mente nefandas
 Spurcitias mundi spreta putredine carnis.
Punica neu granis temnuntur mala rotundis,
Que circum simplo cortex uelamine cingit,
Quanquam palmeti precedant dulcia poma,
Nectaris, et mellis mulsos imitantia gustus.
Sic, inquam, integritas fama ueneretur in euum,
Ut tamen electos, qui nectunt federa nuptis,
Et iuste uiuunt castorum iure tororum,
Carpere non cupiat strophoso pagina rictu;
Presertim antique cum narret littera legis,
Illustrem patres uitam duxisse priores,
Qui uentura Dei prompserunt Flamine sancto
Dona salutaris, dum Christus secla beauit.
   Elias uates, quem tetra uolumina Regum
Insignem memorant uirtutum tenuia fretum,
 uirgo sacer, fuerat fama per secula notus.
Flumina qua propter terris miracula gessit,
Atque arcana Dei uerbis oracula prompsit,
Que series libri promulgat famine claro.
Nam geminos quondam, celesti fulmine fretus,
Iusserat arsuros flammas perferre focorum,
Pentecotarchos, atque uiros ad funera centum
Truserat implentes pariter precepta tyranni.
Quique, quater denis et binis mensibus actis,
Astriferum clausit quadrato cardine celum,
Aridus ut nullis roraret nubibus ether,
Atque negarentur latices morientibus herbis,
Nec sitiens pratum caperet nutrimina lymphe.
Tunc iterum nutu nimborum obstacula rupit,
Ut fluerent imbres uberim ex ethere furuo,
 Glisceret et rursus fecundo germine tellus,
Pabula densa ferens uulgo uernantibus aruis.
Arbiter eternus quem iussit scandere bigis
Aurea celorum penetrantem culmina uatem,
Sospes qui nunquam sensit discrimina mortis,
Cetera per mundum ceu gessit turba parentum,
Atque futurorum gestura est turba nepotum,
Sed manet in templis paradisi hactenus heros.
   Eliam colit, ut superis in sedibus Henoch,
Quem rapuit quondam diuina potentia celi,
Lurida ne mundi pateretur damna nefandi.
Idcirco simul ad belli certamina cruda
Contra antechristum gestant uexilla Tonantis.
Omnia de nigris consurgent corpora bustis
 Clause per campos et tumbe sponte patescunt,
Dum salpix crepat, et clangit uox clara tubarum,
Aduentante Deo, qui cunctis premia pensat,
Seu pia perfectis, seu certe seua profanis
   Sic quoque famosis decorauit secula signis
uirgineo flagrans Eliseus flore propheta.
Aurea hunc bombis nascentem bacula uatem
Signauit, quoniam destruxit sacra deorum,
Munere quem duplo ditabat Spiritus almus,
Lauta supernarum qui confert munia rerum,
Singula per sanctas cumulans carismata mentes.
Excitat horrenda constrictum morte cadauer,
Quamuis iam lethi sopitus sorte fuisset;
Ast pueros stolidos, sanctum qui carpere uatem
Et laniare student bombosa uoce frementes
 Tradidit ursorum mandendos rictibus ultro,
Caluitiem capitis scurrarum more loquentes.
Sic Deus horrifera sanctos ulciscitur ira,
Et merito plectit peccantes uerbere seuo.
   Ieremias bino pollebat munere clarus,
Quamlibet innumeris esset ditissimus heros
uirtutum donis, quas Christi gratia confert.
Sed tamen, ut dixi, duo maxima munia constant:
Hunc pia uirginitas ornabat flore pudoris
Integris totum seruantem legibus euum;
Atque superna Dei uatem presagmina ditem,
Celitus implebant, ut nosset clausa latebris,
Et reserare poli posset penetralia sensu.
Quem Deus ex uteri sacrauit matrice mundum
Ante presentis quam nosset lumina uite,
 Ut foret affatim promens oracula uatis.
De quo celestis fatur sententia Patris
Quod dudum, quam nascatur de uiscere matris,
Sanctificaretur prestanti munere uirgo.
Mittitur interea mox uaticinare propheta,
Demonis ut regnum nec non et sceptra tyranni
Diruat in mundo, fretus uirtute Tonantis,
Et regnum celi, destructa fraude maligni,
Aedificet, plantetque restaurans sceptra polorum.
Conspicit et geminas uernanti culmine [Bodl., uimine uirgas]
Que signant spectem populorum forte duorum;
Necnon et totidem corbes ex ordine cernit:
Sed tamen equiparans interpretatio plebes
 Protendit [Bodl., Portendit] geminas per sacramenta uetustas.
Scriptorum ueterum liquido monumenta testantur
Quod Daniel semper uirgo floresceret almus,
Qui nobis normam sacrate uirginitatis
Imbuit, et speculum uite monstrauit alumnis.
Certius idcirco promulgat tempora Christi
Omnibus antiquis presaga uoce prophetis,
Annorum numeros explanans ordine recto,
Nuntiat in mundo nostri cunabula regis,
Nam quadringentis annorum cursibus, atque
Bis nouem scribens actatum lustra fuisse,
Donec prodiret Christus regnator in orbem.
Porro disseruit uerax sermone futura,
Quatuor in mundo regnorum surgere sceptra,
 Ut prius in strato truculentus imaginis alte
Diuersis uidit iam presagire metallis.
Denique frondoso regnator stipite robur
Imperio fretus uidit de cespite crescens,
Cuius tangebant precelsa cacumina nimbos,
Et sub qua uolucrum turme, et genus omne ferarum,
Dulcia de ramis carpunt alimenta ciborum,
Arbore sed procera signatum iure tyrannum.
Mox intellexit presago pectore uates,
Cuius celestis contriuit sceptra potestas,
Tempora torquerent donec septena superbum,
Ut merito fugiens dumosis saltibus erret.
Et dum despexit terrentis flagra Tonantis,
Squalidus hirsutus peteret myrteta luporum,
Quadripedum socius factus sine mente tyrannus
    Hic quoque destruxit Belis delubra nefandi,
Flaminibus scelerum mortis discrimina passis,
Atque sacerdotes populo sub fraude sacelli
Fallentes pariter multauit morte cruenta.
Tempore sic alio, uincens uirtute draconem,
Horrendis atram iactabat faucibus offam,
Dum glutit piceam crudelis bestia massam,
Illico rumpuntur multate uiscera belue.
Hunc Deus horrenda semper tutatur ab ira,
Quamlibet expertus toleret tormenta malorum.
Denique non trepidat, fretus celestibus armis,
Seuos beluarum uictus, morsusque leonum,
Quamuis inclusus seuis tortoribus esset,
Egregius uates foueam retrusus in atram.
uirginitas castum sic seruat semper amicum,
 Tetrica contemnens millenis damna periclis.
   Sic quoque uirgineis redolentes floribus olim
Tres pueri pariter seruarunt iura pudoris,
Aurea spernentes stolidi simulacra tyranni.
Qui turmas uulgi surdum mutumque metallum
Imperio terrente iubet uenerarier omnes,
Cum tuba raucisonis reboat clangoribus alte,
Fistula cum citharis reclamans ethera pulsat,
Sambuca salpicibus respondet musica crebris.
Ut genibus flexis et curuo poplite plebes
Aurea per campos orarent idola regis.
Sed tamen Hebrea spernens ludibria pubes
Cernua non flectit simulacris colla nefandis:
Impius idcirco fornacis torre minatur,
Puberibus castis ut cultum suggerat ardor,
 Dum furibunda pios nodarent uincla lacertos.
Extemplo nexus combussit flamma feroces,
Sed sacra sanctorum non quibat membra cremare,
O mirum dictu! pueros quod flamma camini,
Torribus innocuis diro sub carcere coxit.
uerum uirginitas spreuit tormenta rogorum,
Scintillante fide dum feruent corda uirorum,
Angelus ignicomis nam sanctus scandit ab astris,
Torrida cum gelidis sedans incendia flabris,
Carbonumque globos exstinguens imbre superno.
   Sed priscos tantum cur patres pagina prodat,
Limpida quos celebrant ueterum monumenta librorum,
Cum rudis antiquam precellat gratia legem,
Saluator clemens qua secula cuncta beauit?
 uirginibus uates tum primo exempla Ioannis
Edidit affatim sacro Spiramine plenus,
Qui Dominum obtrusus sensit genitricis ab aluo,
Pignus celorum terris gestante Maria.
Hic erat in saltu siluestria pabula mellis
Atque locustarum mandens corpuscula frugi,
Cetera nectaree contempsit fercula pompe.
Hunc Gabriel Patri sanctus predixerat ante,
Dextris altaris promens oracula uati,
Thuribulum aurato cum ferret sorte sacello.
Sed cum forte foret felix precursor adultus,
Atque prophetali iam maturesceret euo,
Predicat aduentum Christi paranymphus in orbe,
Plures conuertens sacro sermone cateruas.
 Namque salutiferum mundus Baptista Tonantem
Diluit equoreis mergens in gurgite lymphis.
Accipit inde latex mox munera sacra salutis
Plurima quadratum que nunc sparguntur in orbem,
Dum populi passim baptismi dona capessunt.
Sic fulsit felix uirgo Baptista Ioannes,
Nuntius et Domini dictus precursor in euum.
Quem genuit sero patris ueneranda propago,
Quamuis fecundo caruisset corpore mater,
Iam dudum et sterili matrix algesceret aluo.
Nullus erat potior muliebri uiscere natus
Ni medicus mundi, proles generata Tonantis;
Idcirco mundus mundum sine labe piacli
Abluit, et laticis Christum sub flumine tinxit,
Humida fluctiuagis sacrantem cerula ponti
 Fontibus et uitreis donantem munera partus,
Dum uetuli redeunt iterum ad cunabula uite.
Tunc linquente Deo torrentum marmora glauca,
Ac ripas lustrante piis cum passibus amnis,
Alta supernorum patuerunt claustra polorum;
Aethera celsa tonant dum fatur rector Olympi,
Compellans sobolem uerbo currente per ethram
Hic est ecce meus dilectus filius, infit,
Quem mihi complacuit totum regnare per orbem.
Celitus ad Christum descendit Spiritus almus,
Prepetis adueniens iam per simulacra columbe:
Hec auis idcirco confertur Flamine sacro,
Sola caret quoniam crudelis felle ueneni,
Cetera quo ringens stomachatur turma uolucrum,
Mitia sed gestat candescens ilia prepes.
 Plurima pro Christo patiens tormenta prophetes
Carceris illuuiem et furuas sine luce latebras
Pertulit, atrocis damnans connubia regis,
Qui consanguinei disrupit federa fratris,
Germani thalamum incestans sine iure tororum.
Acriter idcirco compescit uoce tyrannum,
Non metuens furibunda necis tormenta nefande.
Protinus effuso rubuerunt sanguine lances,
Dum caput abscissum populi ad conuiuia uectant,
Quod regina ferox per natam fraude poposcit,
Scenica uirgineo monstrantem ludicra saltu.
Sic igitur Christum signauit sanguinis ostro,
Horrendum mundi medicantem uulnere uulnus,
Dum crucis in patulo suspensum stipite penas
Cogeret insontem uiolentia ferre reorum.
 Sic tamen optatam senserunt secla salutem
Dum Deus ad uagas Erebi descenderet umbras,
Ferrea uectifere fracturus limina ualue,
Aerea portarum quassauit claustra tetrarum;
Ut Psalmista prius presaga uoce canebat,
Passurum mundi promens in calce Tonantem.
   Promere nunc nitar sacrum sermone Ioannem,
Qui fuit accubitor Christo gratissimus almo,
Pectore de sacro sorbebat flumina doctor,
Imbribus eternis sitiens ingurgitat aluum;
Florida qui caste seruauit tempora uite,
Horrescens penitus false commercia carnis.
Plurimus idcirco deuulgans semina fame,
uirtutum rumor latum crebrescit in orbem.
 Non igitur speciem per singula sermo retexit,
Sed genus explanat salebroso pagina uersu.
Suscitat interea sopita cadauera letho,
Que gelide strictim nodabant uincula mortis,
Dedidit obtutum cecorum lumina tangens,
Claudos firmatis mox iussit pergere plantis;
Harmoniam surdi sumpserunt aure sonoram;
Nec non et muti soluebant labra loquelis;
Sanatis manibus concessit uiuere mancos;
Atra uenenorum non sensit damna nigrorum,
Quamuis lethiferos sorberet faucibus haustus.
   Sic legimus prisco uulgatum tempore Saulum,
Imperiis procerum qui Christi dogmata tempsit,
Alma beatorum contorquens membra uirorum,
Dum prisce uoluit legis regnare latebras,
 Et Christo patrios ueterum preponere ritus.
uertitur interea mutato nomine sanctus
Paulus apostolice meruit preconia fame,
Infula uirgineo quem comit sacra pudore,
Quamuis iam dudum damnaret carcere tetro
Membra cateruarum seruantum federa Christi.
Sic Deus excelsus qui mutat corda reorum,
Traxit ouem egregiam seua de fauce luporum,
Qui plerumque tetros furua nigredine coruos
uertit in albentes glauco sine felle columbas;
Dum sceleratorum clementer crimina laxat,
Candida uirtutum concedens dona sacrarum.
Quem Pater ingeminans alta bis clamat ab arce,
Tunc ruit in faciem prostrato poplite Paulus,
Stipatus tenebris, et clari luminis expers,
 Quamuis cecatus sentiret damna pupille:
Ast tamen e celo uidit fulgescere Solem,
Pectora qui semper lustrabit luce serena.
Hic erat egregius doctor mundique magister,
Barbara conuertens doctrinis agmina sacris.
   Quadrupedis uituli Lucas formatus ad instar,
Lucida diuino scripsit qui dogmata libro,
Septuaginta patrum scribens et nomina septem,
E quibus omnipotens regnorum gloria Christus
Gignitur, et nostre sumpsit cunabula carnis.
Quem sacra uirgineis ornabant serta coronis,
Quatuor et decies cum septem degeret annos,
Progeniem domini narrans ab origine prima,
Dum chaos abstrusum et torpens confusio rerum
 Tetrica terrificis texisset secla latebris.
Thesaurosque poli reseraret claue paternos,
Donec quadrati prepollens conditor orbis,
Florida sub nimbis formasset secla supernis.
Hic medicus dudum sanabat uulnera carnis,
Putrida fibrarum procurans ulcera fotu.
Uberius deinceps animarum crimina sontum,
Et scelerum facinus, que mentis uulnera patrant,
Discipulus Pauli, Scripture dogmati dempsit.
Denique post mortem sacratis ossibus ornat
Sedem Augustorum, qua nunc monarchia mundi
Post Rome imperium sub celi culmine regnat.
   Roma sacerdotem Clementem tempore prisco
Edidit, et merito cui dat clementia nomen;
Quem Deus ethrali ditauit gratia gratis,
 Dum se uirgineo seruaret munere mundum
Hoc genuit pignus celestis semine uerbi:
Et baptizandi tribuit cunabula sacra,
Petrus apostolice qui culmen presidet edis.
Nam sacrum iugiter doctorem dogma docentem,
Atque superna Dei crebro precepta serentem
Discipulus fidis deuotus passibus equat,
Contigit idcirco longeuos forte parentes,
Et proprios pariter germanos uisere fratres,
Quos Petrus Christi clarus piscator in orbe
Retibus angelicis raptos ex equore mundi
Secum felices ad celi sidera uexit.
   Tempore quo clarus fulsit regnator in orbe
Cui Constantinus censebant secula nomen,
Syluester Roma degebat presul in urbe
 Sanctus apostolice qui rexit culmina sedis.
Plurimaque hic fecit uirtutum signa sacerdos,
Que modo per mundum chartis inserta leguntur.
Denique squamigerum uinxit uirtute draconem
Fortia ferratis constringens uincla catenis,
Qui prius e crypta funesto flamine spirans,
Romani regni uexabat iure cateruas,
Dum contempserunt Christo famularier uni,
Natricis horrendi cultum prestare putantes:
Sed cum strinxisset beluam collaribus arctis,
Morbida pestiferi compescens flabra draconis,
Ciuibus exoritur mox exsultatio letis,
Bestia delituit que pridem seuire solebat.
Idcirco statim baptismi gratia fulgens
Celitus illuxit Romanis arcibus ut sol.
    Hic Constantini curauit lurida membra,
Horrida leprosis explodens ulcera squamis,
Dum regnatorem Christi sub gurgite tinxit.
Quapropter Roma fregit delubra sacelli,
Prisca nefandorum contemnens fana deorum,
Et potiora rudis sectatur culmina templi,
Qua Saluatoris signata cruore coruscant,
Perpetuosque Dei produnt per secla triumphos;
Sic mundum propriis ornabat moribus amplum,
Dum regem Rome correxit dogmate Christi
Porro conflictum gessit didascalus idem
Contra bis senos certantes arte magistros,
Qui pignus mundi fallaci uoce negabant,
Dum Mediatoris spernebant dona uocantis,
 Lucida perpetue qui pandit limina uite.
Quapropter cunctos, fretus celestibus armis,
uicerat extemplo uoti certamine compos,
Ac uelut aduersus frendentes ore molossos,
Frustra qui superas implent latratibus auras,
Ferrea Scripture direxit spicula miles;
Dum consternati mox omnes terga dederunt,
Excepto Zambri, qui tunc, necromantia fretus,
Ignarum populum scrophesa fraude fefellit,
Dum magus in taurum pellax sine uoce susurrat,
Corruit in terram quadrupes spiracula linquens,
uastus dum uulgi clamor ferit ethera nimbi.
Sed tamen intrepidus Dominum Syluester adorat,
Ut plebs quam Christus pretiosi sanguinis ostro
Reddidit immunem, sublata fraude maligni,
 Tetro haud fallatur falsi phantasmate Zambri
Mox igitur tauri prostratum morte cadauer
Suscitat exsertis absoluens uincula nodis,
Et mitem armento fecit succedere taurum.
Tum populi passim clamabant uoce Tonantem,
Laudantes Dominum ceperunt dicere grates.
Hic fuit, ut fertur, comes integritatis adeptus,
Donec supremam claudebat tempore uitam.
   Rex Constantinus quondam presagia certa,
Atque futurarum rimatur somnia rerum,
Culcita dum plumis Augusti sterneret artus,
Cernens matrone rugose forte figuram
uidit in extasi deformem fronte uetusta,
Cernua que graditur tremulis agitata lacertis.
Insuper hanc mortis iam sors multaret acerba,
 Imperat illustris regem sermone sacerdos
Syluester Constantinum decrepita membra
Suscitet ut uetule rursus cum sospite uita.
Tunc regis precibus surrexit bella puella,
Quam prius effigies turpabat torua senecte.
Et licet ante situm torperet morte cadauer,
Fit tamen extemplo formosa puerpera uultu:
Quam rex contemplatur ouans, cum stemmate comit,
Tempora precingens auro flauente coronat,
Et peplo chlamydis nec non cycladibus ornat,
Ut regina gerat rubicunda crepundia collo.
Talis erat species formose uirginis alma.
Tunc Helena docens regem sermone futura,
Sic ait Augusto, depromens omnia somni:
 Hec tua semper erit, nam lethi calce carebit,
Ultima ni diris conflagrent secula flammis.
Cumque toro foret Augustus perterritus alto,
Pallidus euigilat somni formidine captus.
Conglobat in cetum disertos arte sophistas,
Gymnica qui iactant uentoso dogmata fatu;
Quos rogat ut rerum sibi fata latentia soluant,
Que dudum in stratis signant arcana futura.
Sed cum forte nichil stolido sermone referrent
Plurima sed falsis finxissent friuola uerbis,
Tunc rex frugales ieiunans castigat artus,
Atque dies septem declinat fercula pompe,
A Christo Domino poscens oracula pandi.
Nox ruit, et tetro mundum uelamine uallat,
 Nec non et furuis terram complectitur alis,
Dum sopor in strato regales occupat artus.
Cui Syluester ait, pandens mysteria rerum:
Femina, quam torua creuisti luce uetustam,
Que tibi horrebat multum squalente senecta,
Urbs est quam uulgo Byzanti nomine dicunt;
Constantinopolis post hec uocitetur in euum,
Nomine nempe tuo gestat per secla triumphos.
In qua murorum precelsa cacumina quondam,
Nunc prostrata solo ueterascunt arce ruenti,
Menia marcescunt, et propugnacula nutant,
Que quassat caries, et frangit fessa uetustas.
Sed te conseruare mea precepta iubebo.
Cornipedis spina uectus per squalida rura,
Cuspide uexilli scrobem sulcare memento,
 Labara sic equitans per terram trudito dextra,
Quatuor infindens directo tramite sulcos,
Per quos, erectis castrorum turribus altis,
Menia murorum restaures imbrice rubra,
In qua regnabit proles, prolesque nepotum,
Sicut regnabat patrum numerosa propago,
Quorum progenies et aui glomerantur auorum.
   Iam fuit Hesperie famosus laude sacerdos
Ambrosius, Christi complens precepta benigni,
Spiritus et caste seruauit federa carnis,
Qui nomen gerit Ambrosie de nectare ductum.
Hic tener in cunis quondam dum paruulus esset,
Magna futurarum gessit spectacula rerum;
Namque examen apum numerosis forte cateruis
Contexit faciem pueri, mirabile fatu;
 Que licet horrenda stiparent labra cohorte,
Non tamen infantis sensit discrimina corpus.
Sic crebris uicibus replebant ora iacentis,
Atque cateruatim rursum remeare studebant.
Post hec etherios repetentes agmine nimbos,
uisibus humanis certant abscedere porro.
Hec pater Ambrosii stupuit miracula cernens,
A quo sortitur nomen sic inclyta proles.
Hoc nempe examen quo sancti labra redundant,
Dulcia mulsorum portendit uerba fauorum,
E quibus affatim dulcescunt pectora plebis.
Lucida digessit uenerandus opuscula doctor,
Cum ratione pia pandens ab origine prima,
Qualiter hunc mundum summi prudentia Patris
Tempora presentem tunc per bis terna dierum
 Fecerit eterno disponens secula nutu.
Hec, inquam, docuit crebro sermone sacerdos,
Plures perducens ad celi regna phalanges.
   Garrula Martini nunc prodat littera laudem,
Quam celebrat totus quadrato cardine mundus.
Hunc Pater omnipotens nondum baptismate lotum
Nec balsamorum sacris chrismatibus unctum,
Tempora nocturno celesti laude beauit,
Dum stipem mancis et peplum ferret egenis,
Christo deuotus cum iam catechumenus esset.
Quis uero studeat, diserto famine fretus,
Omnia uirtutum chartis describere signa,
Quanta Deus dederit deuoto dona clienti?
Sepe salutifero correxit dogmate pagos,
Ut ritus uellent magis exstirpare nefandos,
 Atque creatorem regnantem credere Christum.
Nam paganorum destruxit fana profana,
Iure tyrannorum sternens delubra reorum:
Et mox antiqui confracta fraude sacelli
Fabricat Altithrono uenerandus templa sacerdos.
Sic quoque famosam frondenti stipite pinum,
Qua proceres stolidi tunc thurificare solebant,
Heu scelus! in uerubus torrentes exta bidentum.
Diruit, ut populum non fallat cultibus error.
Surgere ter fecit defuncta cadauera letho,
Tetrica terrentis disrumpens tartara mortis,
Nec non egrotis impendens munia uite.
Lurida debilium fomentat membra uirorum.
Quamlibet expertus non esset uulnera ferri
 Unquam, nec rubro roraret sanguine martyr,
Aut etiam diris arsisset torribus ignis;
Attamen illustrem meruit confessio palmam,
Dum mens parta fuit mortis discrimina ferre.
Hic presul iugiter permansit uirgo perennis
Donec etheriam miles migraret in aulam,
Angelicis uectus celi ad conuexa cateruis.
   Temporibus priscis uenerandos Grecia patres
Edidit, ex quorum numero celeberrimus exstat
Gregorius felix, fama super ethera notus,
Quem Deus edocuit mundum seruare pudorem
Corporis, et caste coniungere federa mentis.
Tempore nam quodam geminas per somnia cernens
uirgineo uidit fulgentes flore puellas,
Quas ille aspiciens toruis obtutibus horret,
 Femineos quoniam non gestit cernere uultus.
Tum sanctum placidis compellant uocibus ambe:
Ne grauiter iuuenis deuotas sperne puellas,
Neuque indignatus uultum contemne sororum,
Dum tibi perpetuo fratris copulamur amore.
Nam nobis mundum tribuisti in corde sacellum,
Quo iucundantes semper lactabimur ambe.
Frater, amicitia nunquam fraudabere nostra:
Altera uirginitas fecundo flore uocatur;
Altera gestabit solers sapientia nomen.
Et sumus angelicis misse de sedibus isthuc,
Ut tecum maneant nostre consortia uite.
   Basilius quondam doctorum maximus auctor
Condidit egregiam diuino dogmate legem:
A qua processit librate normula uite,
 uergere que nullum laxat sub pondere seuo,
Trutinat electos, sed iusta lance libelli,
Alternis uicibus [Bodl., uocibus alt.] reddens oracula sanctis,
Qualiter ornetur uerax concordia fratrum,
Et iuste iugiter fulgescant federa mentis.
Nec non diserto digessit famine librum,
Prima creatarum pandentem semina rerum,
Qualiter eternus plasmaret secula rector,
Quoque potentatu quadratum conderet orbem,
Materiam mundi discernens ordine recto,
Aurea deuexi dum format sidera celi.
Hinc nobis oritur mundi nascentis origo,
Cuderet ut summus rerum molimina princeps,
 Hinc se uirgineum prodit seruasse pudorem,
Taliter affirmans perfecto famine presul:
»Feminea preceps cognoui corpora nunquam,
Nec tetigi penitus muliebres turpiter artus;
Non tamen immunis uocitabor nomine uirgo.«
   Edidit insignes tellus Memphitica patres,
Lucida perpetue mercantes munera uite.
E quorum numero pollebat sorte beata
Nomine famoso felix Antonius auctor,
Summa supernorum conquirens regna polorum.
Hic primus docuit cultores ordine [Bold., accola] sanctos
Squalida per saltus peterent ut rura locorum,
In quis contemplatiuos decerpere fructus
Possent, et iugiter Domino famularier alto.
 Hic, inquam, monuit celorum regna merentes,
Spernere delicias, et mundi linquere gazas,
Ardua sectari, nec non deuexa cauere.
Dum calles gemini dispari tramite tendunt,
Unus in etherios per celi culmina campos,
Alter sic Erebum lustrat sine fine profundum.
Cuius clarificam qui malunt noscere uitam,
Qualibus in mundo signis effulserit almus,
Quoque modo spurcas curarit corpore clades,
Dira salutifero restaurans ulcera fotu,
Qualiter ut medicus populorum pestibus obstans
Morbida sanatis renouaret uiscera fibris,
Non pigeat prorsus seriem spectasse libelli,
In quo scribuntur uirtutes illius ample.
   Haud secus et Paulus signis super ethera notus,
 Omnibus et regnis que lustrant lumina Phebi,
Per deserta fuit quo non prestantior alter,
Tendit ad eterna felix habitacula miles.
Hunc gener infidus strophoso fallere gestu
Maluit insontem, disrumpens federa pacis:
Idcirco fugiens querit sub rupe latebras,
Donec tortoris seui tormenta fatiscant,
Et rursus placido letetur tempore mundus.
Quem nutrit in crypta palmeti dactylus arcta,
Et fruitur foliis pro aprico tegmine pepli.
Nam sitis ardorem demebat gurgite fontis.
Quem mox, ut genuit, telluris glarea glaucum
Rursus in obliquum la tices effuderat antrum,
Aliger tam preceps gracili nutrimine farris
Pauerat in specu palme sub frondibus altis;
 Cui famulabantur spreta feritate leones,
Atque lupi rabidos iussit mitescere rictus.
uixerat in terris, celesti munere fretus,
Undecies denos, et tres feliciter annos,
Tunc demum, ethereis stipatus iure cateruis,
Iuit ad eterni castus consortia regni,
Percepturus in excelso noua gaudia uictor.
   Nec non, eximia uirtutum gratia fretus,
Plurima patrauit deserto signa stupenda
Hilarion felix famoso nomine dictus,
Quem presens crebro mundus rumore celebrat.
Dum cupidus gestit normam equiparare magistri,
Et simulare sui iam perpendicula patris.
Hic stricta corpus frenabat lege petulcum
 Torrida lasciue demens incendia carnis.
Quique titillantes spreuit primordia luxus,
Prima iuuentutis calcans ludicra seuere
Claruit Aegypto, quod strictum carmine pando.
Nam gipsum, miseros quod dudum faucibus atris
Sorbuit indigenas, flammis combussit enorme,
Dum rogus ingenti lignorum fomite flagrans
Reptantem in prunas consumpsit torre chelydrum.
Denique cum pelagi montanis fluctibus olim
Aequora per uitreos bullirent turgida campos,
Priscaque turgescens non nosset littora pontus,
Cerula fluctiuagis sed regnant molibus alta,
Dum proprias spernunt spumosis fluctibus oras,
Tunc omnes pariter glomerantes agmine denso,
Contra flustra senem sistebant turgida sanctum,
 Et fidum tremuli patronum rite rogabant,
Auxilium miseris ut ferret ciuibus ultro.
Ille crucis pingens pariter signacula sulcat,
Horridus in cumulum salsarum fluxus aquarum
Concreuit porro surgens ad sidera celi,
Mox furibunda maris compressit cerula seui.
Sic miles Christi frenabat marmora ponti,
Ut merito sancti non unquam fama fatiscat.
   Sic quoque in Aegypto fertur uexisse Ioannes,
Accola deserti, uitam sine crimine ducens.
Qui strictis proprium nodabat nexibus euum,
Carnea lasciue uincens ergastula mentis,
Conseruans geminum iusto moderamine pondus,
Dum diuina docet duplam sententia uitam,
Quam rector debet iusta discernere lance,
 Atque gubernandum carnis cognoscere motum.
Hunc famosa rudem replebat gratia uatem,
Ut posset clausas rerum reserare latebras,
Clancula uirginea pandens mysteria claue.
Tempore nam quodam per somnum femina sensit
Munere uirtutum quam pleno preditus esset,
Scilicet optatam dum sumpsit carne medelam,
Quamlibet ante gemens gestaret corde querelam.
   Imperium mundo florens cum Roma teneret,
Atque gubernaret regnorum sceptra per orbem,
Temporibus faustus Benedictus claruit isdem,
Quem Deus Ausonie clemens indulserat auctor,
Ut populum Domini uadentem tramite recto
Ferret ad eterni ductor uestigia regni:
 Quem prius abstrusus seuis anfractibus error
Traxit ad inferni torrentis tartara nigra.
Sepe tyrannorum contriuit templa priorum,
Qui Dominum lucis tenebroso corde negabant.
Mox ibi defigens uictricia signa salutis,
Sic miles Christi deuicto hoste triumphat,
Basilicam Domino restaurans ede renata.
Quis modus, aut numerus, uel certe calculus index
Explanare ualet uirtutes illius amplas,
Que modulum et numerum excedunt pro mole gestorum.
Namque cadaueribus reddebat lumina functis,
Que gelide mortis per uim fortuna necarat.
Auditu surdos et claudos gressibus ornat.
Aegrotos uegetat membrorum uiribus augens.
 Demonis arma fugans, nec non et spicula frangens,
Hostibus explosis restaurat saucia corda.
Nam capisterium rimarum fragmine ruptum
Innouat, ut nutrix lacrymarum flumina fudit.
Pestiferum calicem, qui mortis pocula cinxit,
Porrecta rupit dextra per signa salutis.
Sic etiam chalybem prolapsum gurgite Gothi
Ad proprios iterum iussit remeare lacertos.
Primo qui statuit nostre certamina uite,
Qualiter optatam teneant cenobia normam,
Quoque modo properet directo tramite sanctus,
Ad supera scandens celorum culmina cultor;
Cuius preclarum pandens ab origine uitam
Gregorius presul chartis descripserat olim,
Donec ethralem felix migraret in arcem.
 Huius alumnorum numero glomeramus ouantes,
Quos gerit in gremio fecunda Britannia ciues,
A quo iam nobis baptismi gratia fluxit,
Atque magistrorum ueneranda caterua cucurrit.
   Quid memorem geminos germano federe fratres,
Reddentes animas astris, et corpora terris.
Purpureo passum uenerantes sanguine Christum,
Martyres effecti rubuerunt carne cruenta;
Quique uicem reddunt Domino, ut Psalmista canebat:
Ecce salutarem calicem per pocula mortis
Accipiunt pariter pergentes tramite Christi;
Quos simul inuenit sanctus monstrante beato
Ambrosius Paulo pulsantes carne sepulta,
Saxea quadratis quos condit tumbula fossis.
 Hos pia uirginitas comebat flore superno
Angelicis semper que constat chara cateruis;
Unus Geruasius, nec non Protasius alter,
Imperio ueterum sortita uocabula gestant.
   Presul erat quondam Narcissus forte uocatus,
uirtutum meritis redolens, ut nomine florens,
Quem simul ornabat pollescens munere duplo
Pontificatus apex cum uirginitatis honore,
Claruit idcirco celebri rumore per orbem,
Dum uite meritis fulcitur dogma loquele.
Nam fontis latices oleo pinguescere fecit,
Et liquida crassis mutauit flumina guttis;
Denique dum tempus festis paschalibus aptum
Annua Christicolis renouaret uota per orbem,
Quod solet uberius Christi celebrare triumphos
 Cetera quam celebrent anni solemnia festa,
Tunc oleum in uacua defecit lampade uitri,
Et lychnus fumans furuis obtorpuit umbris,
Pendula cum nulla flammaret luce lucerna.
Mox fontana iubet Narcissus flumina lymphe,
Fidens in Dominum, sacros haurire ministros.
Et complere cauum cum glauco gurgite uitrum.
Funditur interea per cunctas unda lucernas,
Sic exorcizans lychnos benedixit aquosos.
Iamque latex lucens flammas pascebat edaces,
Papirus in medio radiabat lumine centro,
Clarius et multo quam fomes pinguis oliui,
Aut certe in uitro splendescens aruina scrofe.
Mox uulgi cuneus cernens miracula rerum,
 In commune Deo grates laudesque frequentat.
Non tulit hanc faustam grassator crescere famam,
Qui genus humanum strophis elidere [Bodl., eludere] certat.
Concilium glomerat [Bodl. glomerant] cum trino teste nefandum,
Qui scelus horrendum concinnant [Bodl., conciat] crimine falso,
Presulis ut famam serpentis dente lacessant,
Atque uenenata sanctum cum fraude sugillent,
E quorum numero procedens primitus unus,
Quamuis iuraret, pellaci fraude fefellit:
Ignibus sic atris, et flammis fomite farsis
Conflagrem penitus, si fatu friuola fingam.
Alter subsequitur, strophosam ferre querelam;
 Taliter ad turmas infit cum uoce procaci:
Sic mea non pereant regali corpora morbo,
Quod ueros promit iurans sententia fatus.
Tertius ast testis profert e pectore questus,
Et iuramenti nodosis uincla catenis
Nititur imprudens uerbis constringere falsis:
Sic mea non tenebris nigrescant lumina furuis,
Glaucoma nec penitus lippos suffundat ocellos
Assertor uerax si fingam famina falsa.
Propterea exsilium uoluit perferre sacerdos
Inuidie maculam fugiens declinat iniquam.
Sic pater in saltu fertur uixisse remotus
Contemplatiuos carpens sub monte maniplos,
Dum solus soli Christo famularier optat,
Lubrica fallentis conculcans gaudia secli.
 Mox igitur punit prefatos ultio testes,
Qui sacramentis concinnant friuola falsis,
Et temerare student insontem crimine uatem.
En, lare torrenti testis conflagrat iniquus,
Primus qui labris contorsit tela nefandis,
Presulis ut uitam fuscarent uerba maligna.
Culmina celsa crepant ignitis usta fauillis,
Atque propinquorum turmas combusserat ardor.
Sic quoque crudescens multabat poma secundum,
Morbo regali plectendo lurida membra,
Donec putrescens prodiret pectore flatus.
Tertius orbatus geminis sub fronte fenestris,
Limpida dum tenebris clauduntur lumina tetris.
Hic ergo aspexit tremulus tormenta priorum,
Qualiter Altithronus pellaces plecteret astus,
 Horrendi sceleris scenam patefecit opacam.
Machina detegitur cecis frustrataque stellis:
Et reus in tantum lacrymarum flumina fudit,
Irrigat et salsis oculorum fontibus ora,
Donec ocellorum caruissent luce pupille.
Sic uindicta reos plectebat trina Tonantis,
Usque fugam uite cum mors bacchatur acerba.
Arbiter eternus dum sontum crimina punit,
Alma sacerdotis pandit preconia casti.
   Nec minus interea stupuit Memphitica tellus
Rumores patrum sub celi culmine claros,
E quis ortus erat felix Athanasius olim,
Cuius Alexander sanctissimus exstitit altor.
A quo uictus erat toruum qui schisma docebat
Arrius infaustus, uentris dum uiscera feda
 Turpiter egessit ruptis extalibus ani,
Que caua per cryptas complebant antra latrine.
Sanctus Alexander, misse solemnibus actis,
Cum celebrarentur sacre libamina mense,
Aspicit infantum ponti per littora turmas,
Mystica dona Dei ludo simulare stupendo.
uidit nempe procul quod sic Athanasius illos
Tingeret infantes baptismi gurgite mersos,
Ceu foret antistes sacrato more dicatus.
Talia signa sacrum portendunt esse futurum,
Prospera quod rerum liquido fortuna declarat.
Hoc gestum ludis apicum sed seria firmant,
Almus Alexander cum uitam funere clausit.
Post hec successit florens Athanasius euo:
 Qui gregis excubias ut pastor ouile tuetur
Contra beluarum fraudes rictusque luporum,
Qui lustrare solent mandras, et septa bidentum.
Hic ergo presul stolidorum dogmata demens,
Seuos schismaticos et melle pericula perfert.
Quem iidem schismatici, spissa fallente caterua,
Infamare student, fingentes friuola falsa,
Dum regi monstrant euulsum carne lacertum,
Et loculo gestant uulgi ad spectacula truncum,
Quod magico stolidi dicunt phantasmate gestum,
Turpiter Arsenium sic fantes corpore mancum,
Qui dudum exstiterat librorum tramite lector.
Tum iubet Augustus uatem Constantius almum
Protinus arceri [Bodl., arciri] porro de finibus isthinc.
 Sed secus euenit, quam machina straba putabat,
Prefatus lector dum fraudem prodidit atram.
   Tunc pius antistes, detecta fraude maligna [Bodl., maligni]:
En, inquit, sanam lectoris cernite dextram,
Necnon neruosam cuncti spectate sinistram.
Tum nouus insonti crebrescit laude triumphus,
Quando sacerdotem noscunt sine crimine sanctum.
Aemulus obstupuit, fraudis dum patescit.
Buxeus o quantos obtexit pallor inertes,
Seu certe quosdam rubre confusio frontis.
Sic rea, suffragante Deo, commenta fatiscunt.
Sed contrita rotis extollit uipera cephal
Et rursus ructat tetrum de fauce uenenum.
Namque alia sanctum nituntur fallere fraude.
 Femina nempe procax strophis instructa nefandis,
Insimulare studet stuprorum crimine uatem.
Sed dicto citius uerborum spicula peltis
Presbyter obtundit, mecham molimine uincens,
Quam probrosa manus strictim tollentis obuncat.
Sed tamen antistes, Christi testudine fretus,
Aemula seuorum uitat figmenta uirorum,
Delituit senis annorum cursibus, extra
Cisterne latebram descendens usque profundam,
Que lymphis uacua prestabat tecta tigilli:
Qua latuisse ferunt lustris uoluentibus ipsum,
Cerneret ut nusquam radiantem lumine Phebum.
Iustitie uero solem septemplicis ethre,
Quem sacra per biblos descripsit littera lautos,
Pectoris intuitu desistit cernere nunquam.
    Garrula nunc Babyle depromat chartula palmam,
Plurima pontificis pandens preconia clari,
Qui gregis excubias et caulas uallare bidentum
Imbutus fuerat conscripto dogmate bibli
Dirorum contra morsus rictusque luporum.
Princeps imperium qui Rome nexerat amplum,
Imo triquadrum discreto limite mundum,
Non cunctante gradu cum sancte limina ualue
uellet adire ferox, stropha stimulante malignum,
Tum pius Augustum castigans uoce superbum
Increpat antistes, contempto stemmate regis,
Fatu defendens sacri uestibula templi.
Precipit audacter maculatum cede cruenta
Absidam ecclesie pullis non tangere palmis.
 Ducitur angustam quapropter presul ad aulam,
Ut uice uerborum strabo cum rege loquatur:
Impius extemplo uenerandum cogere penis
Christicolam cepit constrictum nexibus arctis,
Ut supplex ueterum oraret figmenta deorum,
Delubris [Bodl., Delubri] statuis libans holocausta litaret;
Quod flamen felix ut spurca uenena recusat,
Nec blandimentis inclinat colla sacelli.
Tum tres infantes germano federe functos,
Quos pius imbuerat Scripture dogmate presul,
Imperat Augustus lentis uexare flagellis,
Quatenus inflictis nutarent pectora flagris,
Que prius obstiterant regi parere nefando.
Sed tamen infantum non cedunt corpora penis,
 Quin magis horrendas uincunt precordia uirgas,
Quamuis sanguineos fudissent uerbera riuos,
Crudaque per teneras rorarent uulnera pulpas.
Tunc demum capital perpessus forte sacerdos,
Aethera glauca petit deuecta morte triumphans,
Nec non in uestes sursum migrante magistro,
Hoc est ephebi, quos rubris serta rosetis
Ornabant, pariter celorum culmen ouantes,
Angelicis iuncti penetrabant cetibus altum.
   Quis ualet urbanus laudes sermone polito
Fari sanctorum sub celi culmine claras,
Qua croceos Titan radios diffundit in orbem,
Dum lustrat latum reflexo tramite mundum.
Sed tamen egregios depromens garrula scabro
Incipiet celebrare uiros nunc pagina uersu
 Quos materna simul matrix enixa gemellos
Edidit in mundo sortitos nomina dupla.
Quorum alter Cosmas, Damianus dicitur alter.
Imbuit hos pariter secli doctrina medelam,
Nec non diuina prestauit gratia gratis.
Ut possent fibris putres explodere pestes,
Atque salutiferam morbis impendere curam,
Artibus horrendas pellentes corpore clades.
Mutos, et mancos, claudos, surdosque repertos,
Luscos, et strabos, qui torta luce fruuntur,
Blesos, ac balbos, qui seuis uerba loquelis
Fantes corrumpunt, et quidquid debile fertur,
Celitus instaurant, Christo donante, salutem.
   Sicque luem carnis trudunt medicamine spuree.
Nec tamen eximio uirtutum munere dites,
 Auri fallentis gestant marsupia farsa;
Sed loculos nummi calcant, ut tetra uenena,
Omnia donantes gratis pro stipe superna.
Princeps interea mundi, qui sceptra regebat,
Martyres edictis multat crudelibus atrox.
Tum geminos pelagi predictos gurgite fratres
Merserat in pontum fretos uirtute Tonantis:
Algida sed uitreis mitescunt equora flustris
Dum dicto citius sanctos ad littora uectant.
Sic compressa salis sacra uirtute potestas,
Turgida fluctiuagis sopiuit cerula campis,
Dextera dum patris portum patefecit in undis.
Impius idcirco cernens uexilla tropei,
Altera gorgoneis molitur damna uenenis,
 Nam truculenta ferox flammarum pabula torret,
Et sacramentorum fornacem fomite farcit,
In quam flagrantem sacros detrudere iussit,
Ut rogus insontes prunarum torre cremaret
Artus, quos dudum turgescens gurgite pontus
Mergere non quibat lympharum fluctibus atris.
Sic facula flamme fornacis fomite friget,
Ut miles Christi, neglecto turbine flamme,
Redderet ingentes pro uita sospite grates.
Ceu salamandra focos solet insultare pyrarum,
Quamuis congeries glomeretur forte rogorum.
Tunc crucis in patulum coguntur scandere robur,
Atque pharetrarum densas sufferre sagittas.
Mox sator eternus, qui sanctos iure triumphat,
Spicula tortorum confregit dira reorum.
 Exin martyrii sumpserunt serta cruenta,
Ad conuexa poli migrantes culmina celsi.
   Nec meminisse moror preconia clara Chrysanti,
Quem merito mundus famosa luade frequentat.
Hunc igitur genitor florentem tempore proto
Tradidit inuestem rhetorum forte magistris,
Ut puer indolis librorum disceret artes,
Quas mundana colit stolido sapientia sensu.
Qui fuit, ut fertur, donatus mente sagaci,
Ardens ingenio, et prudenti pectore puber.
Post hec illustris dum sacra uolumina lector
Auribus hausisset celesti grammate scripta,
Protinus antique contemnens dogmata secte,
Falsa uetustarum calcauit friuola legum,
Et dicto citius, nactus rudimenta fidei,
 Flagitium sceleris baptismi didicit unda:
Mox publice Christum paganis predicat ultro,
Dira superbarum spernens tormenta minarum.
Tum genitor sobolem, nature iura resoluens,
Truserat in tenebras conclusi carceris atras,
Magnopere metuens fisci decreta nefandi,
Insuper et capital tremulus formidat acerbum.
Sed cum mens iuuenis ferret tormenta libenter
Mox aliam genitor concinnans machina scenam,
Lubrica mundanis admouit gaudia pompis,
Serica purpureis prebens uelamina peplis,
Que moritura facit fetoso uiscere bombix,
Induit egregium pretiosa ueste nitentem.
Tum iussu patris conuiuia larga puelle,
Deliciasque ferunt, epulas luxusque culine,
 uestibus ornate uariis, et fronte uenusta,
Talibus ut pompis miles mollesceret audax,
Ferrea quis crebro cedunt precordia uirum;
Sed tamen, armatus Christi testudine, tiro,
Oscula uirgineis despexit lubrica labris,
Nec penetrare sinit stuprorum spicula pectus;
Sed procul excussit iaculatas fraude sagittas.
Non, sicut cecinit sponsali carmine uates,
Mollia tunc roseis herescunt labra labellis,
Dulcia sed Christi lentescunt labra labellis.
uenit ad extremum uirgo certamen adulta,
Daria uestalis formosa fronte rubescens,
Aurea cum glaucis quam comit lunula gemmis.
Nititur hec iuuenem ueneris constringere nexu,
 Quatenus ad thalami flectat connubia mentem.
Hec phalerata fuit facundis freta loquelis.
Denique diserti stupuerunt forte magistri,
uirginis ingenium biblorum famine cultum [Par., fultum].
Nempe tenax scripti fuerat, ueloxque legendi
Sed secus euenit fortune casus opace:
Dum pius opposuit fatis contraria fata.
Daria que dudum seruabat numina ueste,
Credidit Altithronum celi qui sceptra gubernat,
Facundis uirgo uerbis conuersa Chrysanti.
Tunc simulata tori fingunt consortia fatu,
Moribus et castis uiuunt concorditer ambo,
Ut spurcum penitus uitarent pectore neuum,
Et maculam ueneris pullam cum corde fugissent.
 Post hec baptismi sacratis tinguitur undis,
Quatenus exuuias spoliaret mente uetustas,
Et noua de liquido sumatur gurgite lodix.
Tum uirgo ueterum spreuit documenta librorum,
Et sequitur Christi quadratis dogmata biblis.
Quis poterit uulgi tantas numerare cateruas,
Quantas exemplis cegerunt credere Christo?
Traditur idcirco penis torquendus acerbis,
Septuaginta uiri quem denso milite seruant,
Herculis in fano, ni forsan thura litaret.
Tunc miles cepit dirus uexare negantem
Athletam Domini, fretum uirtute superna,
Udis et crudis neruorum nexibus angens,
Torrida flammantis laturum caumata solis.
Sed puncto citius laxantur lora lacertis,
 Omnipotente Deo restes soluente nefandos.
Et suras iterum cipporum uincula claudunt,
Cruraque cum rigidis nectebant turgida lignis:
Extemplo cippum findit regnator Olympi,
Quamuis hunc stolidi cecata mente ligarent.
Lotia tunc lictor crudelis spargere iussit,
Sacros humectans artus fetore putenti,
Qui liquor, ut dicunt, atrum phantasma fugabat,
Dum uernam Domini sperat necromantia fretum,
Sed putor ambrosiam fragrabat nectare suauem.
Exin tortores buculam deglobere birsa
Mandant, ut crudo stringantur tergore membra
Martyris, ardentem passuri lumine solem;
Torrida sed Titan compressit fulmina frendens,
Ut nulla insontis ferrent incendia membra.
 Tunc reciproca uirum claudunt ergastula sacrum,
Arcta catenarum constringunt uincla lacertos,
Necnon et collum nectunt cum crure gemello.
Ecce repente pius nodatos arbiter artus
Eripit, et chalybis mox stricta ligamina rupit.
Porro cum sanctum nodoso uimine miles
Cederet infaustus, rubro qui sanguine gaudet,
Sed, mirum dictu, sceptrorum flagra beatus
Ictibus argutis martyr non sensit acerba;
Quin imo ut plume mollescunt uimina sancto
Lenia, ceu uiridis lentescit papyrus amne;
Claudius his signis compunctus credidit ultro,
Septuaginta uiros conuertens dogmate claro,
Fecit baptismi purgari gurgite mersos.
 Quapropter rubro perfusos sanguinis ostro,
Miles ad etherium faustus perduxit Olympum,
Quos simul obstruxit felix spelunca sepultos,
Lucida perpetue uisuros premia uite.
His conuexa poli merito lustrantibus alta,
Daria cum duro patitur tormenta Chrysanto;
Impiger ast ille, strictus molimine ferri,
Truditur in tenebras laturus carceris atras,
Lurida quo putridis fluxerunt stercora ripis [Par., cryptis],
Nectare sed fetor cedit, ceu luce latebre.
Traditur interea sceleratis Daria scorti:
Prostibulum meche penetrans sine crimine seue,
Sed leo de claustris rugibundus mittitur arctis,
uirgineos artus tutos seruare puelle,
 Si quisquam cuperet sanctum temerare pudorem,
Gestibus obscenis contrectans corpus honestum:
Arcam ceu quondam probrosus contigit Oza,
Protinus oppeteret confusus fronte petulcus,
Rictibus et rabidi corrosus dente leonis
Ultricem penam sentiret morte ferina.
Tunc demum Augusti qui Rome regna gerebat,
Decreto rubras sumpserunt morte coronas,
Et simul in crypta pansant sablone sepulti,
Quos simul in uita uexauit pena cruenta,
Credimus ut faustis glomeratos iure cateruis
De gremio tumuli, cum tellus sponte dehiscet,
Et genus humanum tumbis emerserit atris.
Suscitet ad requiem, mundum dum laxat habenis.
   Tempore transacto, sanctam gentilibus armis
 Ecclesiam Christi tempestas seua cruentas,
Martyribus sacris mortis discrimina mille
Conglobat, insontes torquens sine crimine culpe,
Ut miles Christi stricto mucrone necaret
Impia tortorum cum ferret flagra malorum.
Hos inter, quidam Iulianus nomine martyr,
Horrida sanguineis perfert certamina penis.
Quem pater ad scholam, cum primo glisceret euo,
Tradidit, ut tomis dialectica dogmata rerum,
Et simul rhetoricas biblorum disceret artes.
Mox igitur iuuenis ueterum documenta librorum,
Quamuis in tenero pulcher pubesceret euo,
Limpida discipulus scripsit scholasticus astu,
Cumque pater sobolem uetulam uidisset adultam,
Nititur indocilem claris natalibus ortum
 Flectere cum precibus, thalamorum ut iura capessat,
Quatenus inde foret post successura nepotum
Progenies, mallet si ditem ducere sponsum.
Flagitat inducias septem sufferre dierum,
Quatenus hoc spatio pulsaret uoce Tonantem,
Subnixis precibus rogitans oracula diui
Certius ut quiret Christi cognoscere nutum.
Denique transacto uenerandus tempore puber,
Lecto sopitus cum somno membra dedisset.
Orama per noctem cernebat rite supernum,
Celestes fatus sic felix auribus hausit:
Protinus e strato festinat surgere miles,
Ne metuas, iuuenis, sortiri dote puellam,
Dulcia neu rigidus frangas decreta parentum.
 Sed tamen hanc sociam sanctam seruare memento
Que tibi cum mero copulatur corpore uirgo,
Namque pudicitie comes indefessa manebit.
Multa mihi populi seruibunt millia possim,
Que uestris credunt celorum sceptra loquelis.
Interea iuuenis patris precepta facessit,
Et simulata tori spondens connubia matri,
Accipit ornatam gemmis auroque puellam.
Attamen Altithronus quadrati conditor orbis
Pacta tutatur sponsum cum uirgine castum,
Propria fuscarent ut nunquam crimine membra,
Luxuriam carnis frenantes ilibus almis,
Presertim pia cum Christus precordia pungens,
Per somnum moneat castum seruare pudorem;
Nam bibli seriem, quam rex direxit Olympi,
 In thalamo cernunt, aurato grammate scriptam,
In qua uirginitas seruari sancta iubetur.
Exin uernarum fundant cenobia Christi,
Normam iustitie qui seruant tramite scripto.
uirginibus quoque condunt gurgustia celle,
Quas licet inferior sexus discriminet ordo,
Non tamen inferior uirtutum cardo sequestrat;
In quis nempe decem monacharum millia florent,
Cantibus assiduis, et psalmi carmine crebro.
Sic famulabantur iugiter, noctesque, diesque,
uiribus infractis pulsantes atria celi
Astriferi precibus dum lustrant limen Olympi.
Interea ueteris ructantur fauce draconis
Atra uenena, sacras Christi torquentia turmas ·
Tum miles Christi nodoso fuste flagella
 Sustinet immerito constrictus nexibus arctis.
Flagraque cum crepitu presultant cede cruenta,
Donec purpureo rorarent sanguine riui.
Sic sequitur Dominum deuota mente minister,
Ad superas arces angusto tramite tendens,
Ut prius angusto tendebat calle magister,
Sanguine purpureo demens peccamina mundi,
Dum pius in patulum dignatur scandere lignum.
Tum luscus tortor sensit detrimenta pupille,
Martyris afflictus flagris, et stipitis ictu.
Mox monophthalmi restaurat lumina martyr,
Quamuis pontifices fani ludibria passi
Reddere non possent euulsam stipite lucem
Insuper excelsum forti compage sacellum
 Quinquaginta simul stabant simulacra metallis.
Diruit ad fundum sternens molimina prisca.
Non Mars uulnificus, qui belli semina spargit,
Rancida gorgoneis inspirans corda uenenis,
Delubri statuis potuit succurrere parmis;
Nec uenus, aut ueneris prodest spurcissima protes.
Aurea sternuntur fundo simulacra Minerue,
Quamque Deam stolidi dixerunt arte potentem;
Nec Bacchus ualuit, cui frondent palmite uites,
Ut referunt falso ueterum figmenta librorum,
Numine nutantes fani fulcire columnas.
Sed titubant templi tremebundis marmora crustis,
Et ruit in preceps lessellis fabrica fractis.
Neptunus fama dictus regnator aquarum,
Qui regit imperium ponti turgentibus undis,
 Falsas effigies, quas glauco marmore scalpunt,
Aurea seu fulua quas ornant petala fronte,
Haud ualuit ueterum tunc sustentare deorum.
Alcides fertur Centauri uictor opimus,
Flammea qui pressit latronis flamina Caci,
Quamuis fumosis ructaret flabra loquelis,
Herculis in crypta et torqueret dextera clauam,
Non tamen in templo rigida uirtute resultat,
Qua famulus Christi supplex oramina fudit.
uulcanus cutax, quem fingunt igne potentem,
Torrida flammigeris moderantem fulmina frenis
Funditus occubuit fraudatus torre rogorum.
Sic quassata ruit simulacris machina lapsis,
Ut ueterum narrat uerax historia rerum [Par., regum],
 Cum geminam flamen prolem peccare uideret,
Nec tamen asperitas patris compesceret ulla,
Plecteret aut sontes crudescens ultio natos,
Acriter id circo exarsit uindicta Tonantis,
Quatenus arca Dei dire post funera stragis,
Ducta per Azoton simulacrum sterneret altum;
Tunc ruit in frontem confracto poplite Dagon,
Et caput infandum funestos liquerat artus,
Quod uulsum ex humeris ciues in limine cernunt.
Aurora in fuluis dum luxit lutea bigis,
Et croceum iubar in quadrum flauesceret orbem,
Ac roseos patulis radios infunderet aruis,
Spinaque cum trunca membrorum parte remansit;
Haud secus in diuos, quorum cassata potestas
Ad fundum cecidit, seuit regnator olympi;
 Expers ut nullus diri discriminis esset,
Ceu styli series presenti grammate pandit,
Sic quoque terga dedit cassato numine Phebus.
Qui fuit infausti Saturni filius atrox,
Iupiter ingentem quem pompant carmina uatum,
Hic patris imperium, quod fantur opuscula prisca
Contra naturam pulso spadone capessit,
Tum miser in Latio, demptis genitalibus, exsul
Delituit, nati uitans discrimen acerbi.
Nec Pluton prodest, qui tetris Tartara sceptris
Rexit, et inferni furua regnauit in aula;
Hic Cereris sobolem nigrantes uexit ad umbras.
Sed regina sequi matrem Proserpina nolle
Fertur in antiquis falsato grammate biblis.
Nec Pan Arcadie, quem gens colit exta litando,
 Plurima dum uerubus torrebat uiscera flammis.
Contulit auxilium fani fundamine fracto.
Machina celsa labat, dum culmina fracta fatiscunt.
Nec glus lentescens murorum menia pangit,
Nec durus scopulus calcis compage quadratur:
Sic simul exhausta ueterum uirtute deorum,
Insuper augustum quassata mole sacellum
Diruit in cinerem uindex censura Tonantis,
Ut precibus martyr supplex cum uoce poposcit,
Quatenus Altithronum, lauta qui regnat in arce,
Possent clarificis pagani credere signis.
Unica tum soboles prefecti credidit ultro
Deum pia fructiferis pandit precordia uerbis.
Martyris amplexus felix oracula puber.
 Tunc simul in latebras truduntur carceris atras.
Qua damnatorum putrescens forte cadauer
Turpiter introrsus bulliret uermibus atris;
Sed tamen insontum complentur nectare nares,
Olfactum Ambrosie spirantes forte supernum.
Nec lucis radiis linquens ergastula cessit,
Limpida sed tenebras arcebant lumina furuas,
Sic Deus in sanctis alma uirtute triumphat.
Tum custos cernens rerum miracula tanta
Credidit Altithronum saluantem secula regem,
Baptismum nactus stipatur milite denso,
Qui prius excubias seruabat carceris atri.
Imperat interea multatum morte cadauer
Surgere de nigris, anima redeunte, latebris,
Quod prius obuoluens constrinxit fascia nexu:
 Mortuus euigilat disrumpens tartara tetra!
Tunc precibus turme uasto crepitant tumultu,
Hortantur iuuenem uero depromere fatu
Qualiter exanimis furue uestibula ualue
Infernique nigras posset penetrare latebras,
Et rediuiuus item splendentem cernere solem.
Edidit extemplo lethi decreta resurgens,
Poshumus angelica prodens suffragia turbis.
   En iterum sancti, stropha stimulante draconis,
Martyres in cupas merguntur fomite farsas,
In quibus atra picis massa flagrauerat ardens,
Nec non sulphureas ructant incendia flammas,
Et sarmentorum comburunt pabula pagi,
Donec in etherias flamma prorumperet oras.
Sed tamen insontes Christi suffragia uallant,
 Licia tunc digitos oleo madentia nectunt,
Qui mox ignis edax flammis combussit acerbis,
Non tamen exussit sanctorum torre lacertos.
En iterum gypsus spiris sinuata malignis,
Cerula pestiferis extollit colla uenenis:
Martyres ad theatrum truduntur reste ligati,
Rictibus ut rodant sanctorum membra leones,
Necnon mandibulas ursorum ferre cruentas
Cogeret insontes tortorum pena lacertos.
Sed secus euenit sanctis uictoria palme:
Bestia sanctorum labris uestigia linxit,
Obsequium prebens, predas oblita recentes.
Sic, mutante Deo, mitescunt corda ferarum,
Quamuis stultorum torpescant corda uirorum.
Ut quondam uates cola cum commate prompsit,
 Edidicere truces predam seruare leones.
Post hec martyrii mercantur serta cruenta,
Lucida stelligeri scandentes culmina celi,
Ad quorum tumbas gelide post funera mortis
Corpore calloso dein uenere leprosi.
Qui simul in sacro baptismi gurgite mersi,
Spiritus et carnis sumpserunt corde medelam.
   Antiquo fuerat famosus tempore quidam
Legitime Christo famulans uernaculus alto,
Quem genuit mundo clarum Nilotica tellus,
Sacra pudicorum querentem lucra uirorum,
Quem uocat Aegyptus crebris rumoribus Amos.
Plurima hic gessit uirtutum signa sacerdos,
Qui fuit in Nitrie frondosis accola dumis,
 Squalida deserti procurans iugera ruris.
Hic locus ex Nitro sortitur Nitria nomen.
Creditur interdum quod nomen secula gignunt.
Causa fortune, si his confidere fas est,
Si fors aut fatum, seu constellatio quidquam est,
Si parce nulli parcentes fila gubernant,
Mortali uite fusaque rotante minantur,
Quod uehit in collo tereti uertigine molem.
Sed magis arbitror, quod sic errata reorum
Nitria purgauit, sicut corpuscula nitro
Sordibus expurgata malis, et lota nitescunt.
Hic quondam offendit turgentem tempore Nilum,
Qui fecunda rigat flustris Memphitica regna.
Nam transire uolens optata lintre carebat:
Sed spoliare uetat carnem uerecundia frontis,
 Corpore ne nudo temeraret iura pudoris.
Tum dicto citius spumantes littore lymphas
Penniger ut prepes transfertur celitus ultra,
Piscifer ut dudum momenti tempore uates
Angelico raptu lustrabat Chaldea regna,
Ut uernam Domini nutrirent crustula farris.
Ecce puer quidam laceratus dente molossi,
Atque uenenato perpessus uulnera rictu,
uertitur in rabiem fraudatus mente sagaci,
Ferrea quem strictis nectebant uincla catenis,
Bacchatur quoniam uagabundis passibus amens.
Idcirco prolis luxerunt fata parentes,
Et ueneranda petunt flentes oracula sancti,
Ut miseri cladem, et uulnus sanaret acerbum.
Quem consulta ferunt tali cum uoce dedisse.
 Reddite nunc uidue sublatum fraude iuuencum,
Et sospes soboles uobis comitatur amanda.
Olli mirantur quod nosset clancula furta,
Que prius obstrusis credebant gesta latebris:
Tum genitor gaudens grassatur sospite nato,
Actutum seuis reddens [Par., reddunt] direpta rapinis.
Sic fors euenit, uerax ut uoce spopondit,
Tempore mox alio dolium deferre poposcit,
Quod duo uouerunt, alter sed uota fefellit.
Idcirco gelida constrictum morte camelum
Perdebat gibbum, quo uascula ferre pepercit,
Sospite perfruitur sed uerax alter asello,
Quo promissa seni compleuit uota benignus.
Hunc uidit ferri felix Antonius olim,
 Lingueret egregius cum carnis uincula miles,
Angelicis turmis ad celi sidera uectum,
Pulchraque perpetue penetrantem limina uite.
   Tempore iam prisco fuit Apollonius almus.
Edidit hunc signis clarum Nilotica tellus,
Hic erat in quadrum uulga tus laudibus orbem,
Prebens exemplum quingentis fratribus equum,
Et pubertatis desertum tempore querit.
Nam ter quinquennis mortales aufugit ultro.
Hic octena simul conuersans lustra peregit.
Centies exorans nocturnis ferme latebris,
Et totidem uicibus sic gessit forte diurnis.
Ut genibus flexis, et curuo poplite Patrem
Cernuus oraret fretus pietate Tonantis.
 Stuppea cui fuerant pepli uelamina texti,
Donec degebat nunquam passura senectam.
Claruit idcirco celebri rumore coruscans.
Nam pagana procul uulgi cultura manebat,
Qua stetit antiquo delubrum more dicatum:
Inde sacerdotes crebro simulacra ferentes,
Bacchantum ritu longis anfractibus errant.
Taliter ut uidit dementes forte cohortes
Fanorum statuam per gyrum ferre nefandam,
Tum, flexis genibus, pulsabat uoce Tonantem:
Et mox stare facit bacchantes agmine turmas,
Funditus ut nullus cum plantis pergeret usquam,
Sed cuncti pariter, uelus enea signa rigebant,
Torrida flagrantis perpessi lumina solis
Dum plus estiuo torrebat tempore Titan.
 Interea damnum dum norunt unde fuisset,
Credula doctrine spondent precordia uerbis,
Mystica celestis sumentes dona lauacri,
Aemula si precibus disrumpat uincla sacerdos,
Passibus ut properis trames per rura patescat,
Et possint solito pergentes calle meare.
Ille moras rupit, fundens oramina sursum,
Dum crebris uicibus celsum pulsabat olympum.
Sic sator arcitenens dissoluit compita clausa,
In tantum ut cuneus uotorum compos abiret,
Purgatus maculis baptismi gurgite sacro,
Idola fracta fricans, et mox in frusta resoluens.
   Lis quondam pacem crudescens rupit honestam
Inter credentes qui Christum corde fatentur
Et diffidentes qui Christum fraude refutant;
 Nam Bellona ferox infecit corda uenenis,
Arma cruenta ferens turbauit federa pacis.
Procedunt acies densa stipante caterua,
Horridus exsultat crudo certamine Mauors,
Cornua rauca sonant, et salpix classica clangit,
Dum stimulant mortem bombosa uoce phalanges.
Tum celer aduenit prefatus forte sacerdos,
Qui, pacare studens belli certamina seua,
Nititur accensam fraudis restinguere flammam,
Et necis horrende stolidum sedare tumultum.
Sed quidam incentor bacchatur mente maligna,
Qui caput, et princeps, ac pugne signifer atrox
Exstiterat, dicens se nunquam pignora pacis
Malle, tetram donec perpetret funere mortem.
Tunc ait audacter depromens fata futura:
 Sic tibi contingat lethi fortuna cruenta,
Ceu uerbis optas, crudeli calce casurus.
Solus nempe necem cernes moribundus acerbam,
Sospite cum reliqui uita funguntur [Par., fruantur] ouantes,
Sed tibi post funus [Par., finem] non prebet terra sepulcrum;
Bestia sed rapidis discerpet [Par., discerpat] rictibus atrox,
Et uolucrum pariter truncatum rostra lacessent.
Sic fuit, ut uerax fatur sermone sacerdos:
Funere transacto tectum sablone cadauer,
Rursus mane uident, rumpente crepuscula luce,
Belluis effossum funesto corpus ab antro,
 Et uolucrum rictus artus lacerasse nefandos.
Tum passim populi credebant esse prophetam,
Dum celer effectus rerum spectacula pandit.
Omnes certatim qui fanis thura litabant
Lurida culture linquunt simulacra uetuste,
Limpida mundantis sectantes dona lauacri.
Hic Pater illustris celebrans solemnia Pasche,
Undique deserti turmas asciscere iussit,
Atque cateruatim cuneum glomerare fidelem.
Post hec, exactis misse concentibus, omnes,
Fercula dum solite peterent paupercula mense,
uescuntur pariter sicco nutrimine farris,
Nec non fasciculis quos hortus tempore uerno
Germinat ex gremio, cum gliscit gramine tellus.
Tum pius alloquitur tali cum uoce cateruas:
 Credula si uere gestamus pectora, fratres,
Nunc precibus Dominum celi, qui regnat in arce,
Et regit imperium mundi, dum sceptra gubernat,
Pulsemus pariter, solamina digna petentes.
Quatenus impendat iudex alimenta misellis,
Nempe die festo laxantur frena rigoris.
Ecce dapes lautas, et munera larga ciborum,
Ante fores antri cernunt, mirabile fatu.
Hec gestant geruli, quos unquam nemo uidebat,
Quamuis Aegypti lustrasset passibus arua.
Punica mala uident, granis cittisque referta,
Botros, et ficos, et plures ordine tortas;
Cernitur hic etiam palmeri dactylus alti,
Et mel lentescens cerarum machina clausum,
Atque faui croceum distillans flumine nectar,
 Et simul ubertim candescens lacte colustrum.
His gestis, geruli properant abscedere rursus.
Ast olli Christo ceperunt reddere grates,
Fercula qui dapibus largus compleuit opimis,
Usque diem penti, quem dicunt nomine costen.
Sic Deus omnipotens, qui cuncta latentia noscit,
Deliciis proprios tantis pascebat alumnos.
Iam famis Aegypti multauit clade cohortes;
Ecce cateruatim densis uenere maniplis,
Ut pariter miseri peterent alimenta ciborum.
Tum tres expendit sportas cum pane refertas,
Quas prius exorans palma benedixerat alma,
Bis binis exin nutriuit mensibus omnes,
Ut nunquam penitus farris fragmenta negaret,
Nec tamen exhaustis cessaret sportula crustis.
 Sic quoque naturam pinguis cumulauit oliui,
Ut quondam Elias legitur cumulasse propheta
Lenticule crassum fecundans ore liquorem.
   Ecce sacerdotis pandam preconia lauti
Mentio dum sancti pulsat penetralia cordis,
Cuius quadratum crebrescit fama per orbem,
Atque per extremas fulget prudentia metas;
Qui fuit interpres et custos uirgo pudoris,
Hebrea Romanis uertens oracula uerbis.
Nam rudis et prisce legis patefecit abyssum,
Septuaginta duo recludens pagina [Al., bargina] biblos,
Quos nunc sacratis describit littera chartis.
Insuper elicuit tractatus iure stupendos,
 Atque prophetarum commentis clancula certis
Dicta retexebat pandens mysteria rerum.
Inclytus hic constat schedis per secla magister,
Que nunc per mundum scribuntur rite quadratum.
Et licet illustris lectorum turma per orbem
Eusebio genitore satus, ceu prodidit idem,
Enumerans ueterum uulgata uolumina Patrum,
Ex quo Saluator nostre cunabula carnis
Sumpserat in terris emundans crimina secli,
Quando crucis gabulum sacrato corpore scandit,
Et genus humanum pollutum fraude maligni,
uulnera perpessus purgarat sanguine rubro;
Quis tanto studio geminarum famina legum,
Aut tam solerter rimari nititur unquam,
Ceu meditatus erat sacros didascalus idem,
 Ut Psalmista canit, noctesque diesque libellos?
Aemulus idcirco, pollutus peste liuoris,
Rictibus horrendis uatem lacerabat eumdem,
Faucibus inuidie sic gloria carpitur atris,
Et laus almorum mulcatur fraude malorum.
Namque canes crebro stipant latratibus aprum,
Undique uallantes densa cingente corona.
Ast ille infestos dispergit dente molossos,
Et uoti compos saltu regnauit in alto.
   Iam nunc almorum descripta laude uirorum,
Candida uirginitas Paradisi chara colonis,
Quis dedit, ut mundus celebret preconia uastus,
Supremis donec soluantur secula flammis?
Dum colles ut cera fluunt, saltusque fatiscunt;
Imo post mundum cum esset cyclus Olympi,
 Clarius ante thronum sanctorum serta nitescunt.
   Tempus adest sacras metris uulgare puellas,
Qualiter integritas uirtutum culmen adeptis
uirginibus dederit nitidas gestare coronas.
Delicias secli que temnunt corde profanas,
Fetida pomparum linquentes gaudia sontum,
Ut Dominum lucis deuota mente sequantur.
Agnum, uirginea spissis cum forte cateruis
Stipat in etherio celorum culmine turma,
Et grex cum pastore pio gratabitur albus,
Purpureis uernant qua campi floribus arua.
Et lupus horrendis non frendet dentibus atrox.
Pascua nec norunt crudelis damna latronis,
Sed pacis iugiter perpes concordia regnat.
   Nunc igitur casto ueneror rumore Mariam.
 uersibus egregiam nitor laudare puellam,
Cui mundus merito celebrat preconia totus.
Que fuit Isrel claro de germine gentis,
Desponsata proco fecunda puerpera uirgo.
Sed Deus omnipotens quadrati conditor orbis,
A quo processit presentis machina mundi,
Cui secreta patent ex alto culmine cuncta,
Quique abstrusa suo perlustrat lumine tetra,
uirginis intemerata uidens precordia caste,
Maluit ut prolem peperisset uirgo supernam
Sordida que ueniens dempsisset crimina mundi,
Dum delubra dedit Christo, atque sacella pudoris.
Mox genuit uerum lumen de lumine Patris,
Exueret mundum ut furua caligine Christus
 Qua genus humanum tetro torpebat in orbe,
Usquequo clarifici luxerunt lumina solis,
De quo iam dudum cecinerunt uerba prophete.
   Hec, inquam, uirgo celesti pignore feta,
Edidit ex aluo saluantem secula Regem,
Imperium mundi solus qui iure gubernat,
Ut dudum angelico discit uirguncula fatu,
Cum Pater altithronus Gabriel misisset ab astris.
Hec fuit egregius quam promit carmine uates,
Qui Solymis quondam diues regnauit in aruis,
Horrus conclusus florenti uertice uernans,
Fons quoque signatus celesti gurgite pollens,
Nec non et turtur tremulus, cui prescius infit
Angelus: En sobolem generabis, uirgo, perennem,
Atque puerperium paritura puerpera gignes.
 Filius Altithroni faustus uocitetur in euum.
Spiritus e celo ueniet sanctissimus in te,
uirtus esse tuo confert umbracula cordi:
Patris obumbrabit te, uirgo, celsa potestas.
Quo dicto, matris turgescunt uiscera fetu,
Qui genitus mundum miseranda labe resoluit,
Atque crucifixus scelerata piacula dempsit.
   Porro Cecilie uiuacem condere laudem
Que ualeat digne metrorum pagina uersu?
Que sponsum proprium conuertit dogmate sancto,
Mellea carnalis contemnens ludicra luxus.
Basia dum potius dilexit dulcia Christi,
Candida pre pulchris complectens colla lacertis,
Quamuis harmoniis presultent organa multis,
Musica Pierio resonent et carmina cantu;
 Non tamen illexit fallax precordia mentis
Pompa profanorum, que nectit retia sanctis,
Ne forte properet paradisi ad gaudia miles.
Taliter interea compellans uocibus infit,
Dum secreta petunt concessa lege tororum.
Angelus en, inquit, superis tranauit ab astris:
Hic me patronus, celesti federe fulcit,
Ut nequeam prorsus quidquam carnalis amare.
Namque meum iugiter conseruat corpus in euum,
Ut nullus ualeat, spurco succensus amore,
Contrectare mea proboso crimine membra,
Sed mox angelicis ulciscens uindicat armis,
Qui me pollutis nituntur prendere palmis.
Sic deuota Deo conuertit femina sponsum,
Nec non et leuirum soluens errore uetusto,
 Donec credentes sumpsissent dona lauacri,
Facti municipes in summis arcibus ambo,
Martyres effecti carnis tormenta luentes.
   Sicilia tellus, quam uallant cerula ponti,
Fluctibus et rabies pulsat per secula salsis,
Edidit Agathen, Christi famulatibus aptam,
Accola quam Siculus famosa laude frequentat.
Que se diuinis subdebat cultibus ultro.
Namque pubertatis florebat tempore Christo,
Diuitias mundi conculcans mente caducas,
Omnia seclorum mox ornamenta relinquens,
Et sequitur Dominum de uota iuuencula Christum.
Quis uero penas uerbis enarret acerbas,
Aut mortis ualeat clades effarier atras,
 Quas tunc in teneris perfert uirguncula membris?
Horrida uulnifici patitur discrimina ferri,
Quod castum lacerat corpus mucrone cruento,
Pectora uirgineis fraudantur pulchra papillis,
Purpureusque cruor stillans de carne fluebat.
Sic quoque carnifices torrebant igne puellam,
uirgineos artus assantes torribus atris.
Sic dicto citius perdebat flamma uigorem,
Ignibus innocuis exurens membra puelle.
Nec fuit in pena simplex uexatio carnis,
Sed triplex potius torquet strictura lacertos.
Tum rogus ardescens, et rubre fragmina teste,
Nec non et rigidi crudelis sectio ferri,
Membra cruentabat spurco sine crimine culpe.
Tum Pater omnipotens deuote uirginis altor,
 Arcibus ethereis defixit lumina terris,
Femineum indolis gaudens spectare triumphum,
Mox dedit auxilium clemens auditor [Par., defensor] egentum,
Fortior ut fieret truciter torquentibus illam.
Post hec martyrii mercatur sanguine sertum,
Perpetuas regni sumens ex carne coronas.
Denique post obitum, signorum non uacat expers,
Quamlibet in tumba pausarent ossa sepulcri,
Et sacer astrifera gauderet spiritus arce.
Tempore nam quodam feruescens ignibus Aetna,
Torrida flammiuomis trudebat sulphura riuis,
Tunc ruit in preceps ambusta cacumina linquens,
Congeries lapidum, liquefactaque uiscera montis;
Tum Siculus cultor flammarum fulmina cernens,
 Ignibus opposuit sanctam cum corpore tumbam,
Et dicto citius sopiuit damna focorum:
Unde Trinacrie tellus excultat in euum.
   Cum stolidi proceres qui mundi regna regebant,
Martyres immerito multata carne necarent,
Seu potius fuso decorarent sanguine sanctos,
Passuros interfuerat uirguncula quedam,
Lucia, que Dominum delexit sedula Christum,
Quam de stirpe bona, et claris natalibus ortam,
Nonnulli iuuenes thalamis asciscier optant.
Sed sacrata Deo fedus sponsale reliquit,
Mores ob castos et celi regna lucranda.
Hec matrem monuit fessam languore cruento,
Tangeret ut tumbam qua clausam uirginis alme
 Agathe corpus placida sub morte quieuit,
Femina ceu quondam fluxu uexata cruoris
Occulte Christum tetigit, quam fimbria pepli
Curauit medicans, Domino donante salutem.
Sic igitur genitrix sancta uirtute sepulcri
Claudebat patulas extemplo credula fibras,
Ut nunquam flueret uenarum riuulus ultra,
Et dicto citius siccaret sanguinis undam.
Tunc proles cepit uerbis narrare parenti
Quod uellet Christo iugiter seruire pudica,
Atque thorum sponsi mallet contemnere uirgo,
Aurea gemmate linquens crepundia pompe,
Utque peregrinis daret ornamenta procorum,
Pauperibus stipem tribuens, et munera mancis,
Thesaurosque suos sub celi conderet arce.
 Filia mox matrem fatu correxit amico,
Credula uirgineis pandentem pectora uerbis,
Ut simul offerrent dites patrimonia Christo.
Quod dum compertum uulgi sermone crebrescit,
Atque fatigantur sacris rumoribus aures,
Tetrica mox sponsi feruent precordia felle,
Gorgoneis infecta malis pro uirgine adempta,
Quam sibi Saluator sponsam copularat adultam,
Sanguinis arrhatam conquirens dote puellam.
Ignescunt populi lymphatica corda furentis,
Ringitur et consul dira Paschasius ira,
Dum altercaretur crudus cum uoce tyrannus,
A Christo sponsam nitens auferre uenustam,
Cum nec sermonum stimulis cedebat acerbis,
Nec blanda flecti lenonum fraude ualebat,
 Quamlibet ad tetrum traheretur fune lupanar,
Atque boues pariter traxissent [Par., trusirent] restibus almam,
Quanquam tortores affarent igne tenellam,
In quo nigra picis nec non et pinguis oliui
Flumina terrifico crepitabant torre pyrarum,
Ut magis horrorem sentiret uirgo beata,
Plurima dum flammis augerent pabula pagi.
Sed cito uexantis cedebat machina pene.
Innocuis prune coxerunt membra fauillis,
Defensante Deo, flammasque fugante rogorum.
Tunc igitur morbo mentis cruciatus acerbo,
Non tulit opprobrium iudex a uirgine factum,
Candida sed rigido uiolauit uiscera ferro.
Purpureus cruor extemplo de carne manauit,
 Nec tamen exsultat seuus de morte tyrannus.
Nec gratatur ouans cesa pro uirgine Christi;
Sed sicuti nexis stringebant colla catenis,
Nodatis merito nectentes brachia uinclis,
Sic reus aduenit Romanam consul ad urbem,
Ut uindicta grauis noxam puniret enormem,
Dum cruor insontis, cum sontis sanguine fuso,
Ulciscebatur digne pro talibus ausis.
   Sic quoque Iustinam modulabor carmina castam,
Aurea uirgineo lucrantem regna pudore,
Que terrena tori disrupit uincla iugalis,
Florida mundane calcans commercia uite.
Huic procus illustris, prauo succensus amore,
Nectere non cessat uerborum retia frustra,
 Ut sibi forte foret dotalis uirgo per euum,
De qua posteritas esset uentura nepotum.
Sed cum tale nefas gestaret mente malignus,
Nec tamen insontem posset peruertere fallax,
uirginis aut fibras cecis incendere flammis,
Nititur egregiam magicis maculare uenenis.
Tunc famosus erat Cyprianus fraude nugaci,
Doctus in horrenda sceleratorum arte magorum,
Qui tunc auxilium spondebat ferre petenti
Plurima schematisans sacre molimina menti,
In tantum, ut diris certaret demonis armis.
Que magus assidue strophosus misit ad almam,
Ut pia pulsarent stimulis precordia stupri.
Sed cum uirgo Dei spreuisset friuola carnis,
Lurida tetrorum confringens tela latronum,
 Credidit Altithronum saluantem secula Christum,
Ad Dominum tota conuersus mente fidelis,
Penituit tandem magus idola spurca relinquens,
Expertus uirgo quid posset ferre pericli,
Que nunquam ualuit superari mille nocendi
Artibus, incerti sed fugit crimen iniquum.
Post hec imperio regeret cum Claudius orbem,
Impius edictis sanctos crudelibus urgens,
Heu scelus! ut Christum damnati uoce negarent,
Nolentes autem sectari scita tyranni,
O quam dura necis grauiter tormenta luebant!
Tunc, Iustina, tuum ferro supponere collum,
Sanguinis aut riuos non horret fundere fibris.
Sic geminis felix ornatur uirgo triumphis,
Martyra cum roseis rubuit ueneranda coronis.
 Candida uirgineis florebat femina sertis,
Cum qua martyrii meruit uexilla cruenti,
Crudus athleta Dei Cyprianus fuso cruore;
Sicque poli pariter scandebant sidera sancti
Ut predira necis pariter tormenta tulerunt.
   Eugeniam porro claris natalibus ortam,
Gemmam uirgineo rutilantem stemmate rubram,
Quis digne indoctus metrorum uersibus usquam
Rusticus explanet? cuius preconia passim
Letus concelebrat sub celi cardine mundus,
Atque supernorum reboat concentibus aula.
Denique baptismi nondum cunabula sacra
Suspiciens, Christum miro ueneratur amore,
In tantum, ut proprios dempsisset femina crines,
Cesarie spreta, sumens signacula Christi,
 Ac sexum simulans, posset tonsura uirilis
Hac ratione rudi sic occultare latentem;
Namque crucem Domini sincera mente uirago
Gratulabunda uehens, basternam linquit inanem,
Pergere cum pueris, astus quos arte refellit,
Ut remeare queat prudens per deuia uirgo.
Passibus et properis sanctorum limina lustrat,
Pontificemque petens baptismi lucra capessat.
Protinus ad sedes uenit basterna relictas,
Quam ut creuere simul spretam remeare parentes,
Pectora ferratis riguerunt marcida curis.
Plurima tunc etiam fortune casibus acta
Turma propinquorum questus e pectore promit,
Salsaque palpebris effundit flumina luctus,
 Tristia rorifluis humectans imbribus ora.
Tum bino spadone fuit comitata uirago,
Suspicio ut nullam posset generare querelam.
Hanc Deus insontem pius auxiliator egentum
Clementis dextre clypeo protexit inermem,
Ut cecinit dudum famosus carmine uates:
Nam mentita fuit strophosis lingua loquelis,
Criminibus stupri nitens damnare puellam.
Sed Pater omnipotens, qui cuncta latentia noscit,
uirginis intacte uoluit monstrare triumphos,
Auctorem sceleris populo presente reuincens.
Sicut matrona stimulis agitata maligni,
Illustrem Christi famulam sermone procaci
Deformare studet, nature iura rescindens:
Sic iterum infelix, plebis uallante corona,
 Magna cachinnantum pateretur ludicra uocum,
Plecteret et merito uultus confusio noxam,
Ut nunquam dicant gentes: Ubi est Deus horum
   Floruit in mundo quedam uirguncula Christi,
Agne cui nomen prisci dixere parentes;
Inclyta hec fuerat fragrans uirtute pudoris,
Aetatis decimus nec non et tertius annus.
Fluxerat in terris cum primo glisceret euo,
Illuuiem mundi contemnens corde nefandam,
Sed procus illustrem prefecti filius Agnam,
Qui famosus erat, regali fasce togatus,
Subnixis precibus thalamis adsciscere nitens,
Aurea cum rubris offert crepundia pannis,
Nec non argenti spondendo plura talenta,
Nititur intactam donorum fallere uisco,
 Sicut auem nectit nodosis retibus auceps.
Sed mox lethiferam sensit uirguncula cladem,
Crebrius hauriret si spurcas ore loquelas,
Aut pulsaretur probrosis uirgo labellis
Muscipulam metuens spreuit sermone petulcum.
Nam sponsam potius spondebat se fore Christi,
uirgineo semper seruantem federe corpus,
Qui se rite subarrauit cum dote fidei,
Annulus et cuius sacrauit membra puelle.
Plurima quapropter patiens discrimina uirgo,
Pertulit in terris insons ergastula tetra.
Sed pius aspectans certantis bella puelle
Arbiter horrendas discussit carceris umbras,
Et clarum celi lumen de lumine fudit,
uirginis ut tenebras non ferrent lumina furuas.
 Traditur ad tetrum scortorum casta lupanar,
Quatenus incerti fuscetur crimine uirgo,
Almaque probrosis notetur uita loquelis,
Que infamare student uernarum nomina Christi,
Ut lacerare solent latrantes fauce molossi.
Tunc procus aduenit densa comitante caterua,
Garrula uerbosis contorquens spicula labris,
Quod sua despiceret castis connubia uotis.
Sed Deus insontes qui semper iure triumphat,
Ire celestis punit mucrone reatum.
Nam dicto citius crudeli funere uitam
Liquerat horrendi contingens tartara ditis,
Qui sanctum uoluit maculoso ledere gestu.
Mox igitur precibus disrupit uincula mortis,
 Pallida purpureo restaurans membra colore,
Que multata prius torpebant frigore lethi,
Quatenus inde forent laudis preconia Christo,
Unde prius fuerant spurcis ludibria uerbis.
Nam Constantinam sanauit tumba sepulcri,
Et sarcophagus qua pausant membra puelle.
Ut merito posset regnantis filia regis
Aeterno Regi regum, qui regnat in ethra,
Reddere magnificas pro uita sospite grates.
   uirgo dicata Deo plorebat tempore prisco,
Nomine hanc Theclam ueteres dixere parentes,
Que conuersa fuit sacrato dogmate Pauli,
Et Christum sequitur connubia pacta relinquens.
uirginitatis amor flagrans in corde puelle
Dulcia mundane spreuit consortia uite,
 In qua fundauit celestis gratia mentem,
Secula quam penitus nunquam mollire ualebant,
Durior ut ferro foret ad tormenta cruenta.
Hanc pater et genitrix pactis sponsalibus ambo
Ad stirpem generis satagebant dedere nuptis.
Sic mens uirgineis ardescens torrida flammis,
Gurgite mundano perfusa tepescere nescit.
Quamuis uerborum rorarent imbre parentes
Sicut nimbosis stillabant ethera guttis,
Propterea focus, et flagrans accenditur ignis,
uulcanus late feruebat torribus atris,
Ut uirgo felix ferret tormenta rogorum,
Consumptura piam falso sine crimine carnem.
Tali femineam sontes molimine spinam
Excruciare student, membratim quatinus ossa,
 Si fieri posset, uacuarent cruda medullis.
Sic Deus eterna defendit ab arce puellam,
Ut uoti compos flammas euaderet ignis.
Traditur ad rictus uirgo laceranda leonum
Diris ut rodant muliebres morsibus artus,
Bestia sed sacrum non audet carpere corpus
Defensante Deo deuote membra puelle,
Dum tenere carni non usquam sponte pepercit;
Sic sator electis cum mundi scammate certant,
Aurea celestis largitur premia regni.
Hec suprema sue decorauit tempora uite,
Purpureo sanctam perfundens sanguine carnem,
Martyr perpetui dum scandit limina celi.
   Eulaliam prose uulgatam laudibus olim
Metrica nunc studeant uenerari carmina sanctam,
 Que mortale nichil uano dilexit amore,
Nec quidquam in mundo satagit preferre Tonanti,
Sed cunctas pariter pompas contempsit opimas,
Funditus ut spretis ceni squalentis ad instar
Deliciis gaze, sequeretur libera Christum.
Hec thalami luxus et gaudia blanda tororum,
Atque caducorum sortem despexit honorum:
Quatenus in celis caste uirtutis amator
Arbiter omnipotens impendat premia uite,
Qui solet assiduis castos ornare triumphis,
Militibusque suis portam reserare per ethram,
Dum uincunt sancti fallentis premia mundi,
Atque coronatis gestant uexilla maniplis.
   Tempore Gothorum fuerat uirguncula quedam,
 Que proprium ex schola sumpsit Scholastica nomen:
Hanc Deus ubertim celesti munere ditat,
Aurea uirgineo lucrantem premia uoto.
De qua hoc precipuum uite rumusculus alme
Diuulgare solet, latus qua tenditur orbis,
Quod fratrem sibimet germano federe iunctum,
Subnixis precibus gestit compellere uirgo,
Quatenus acciperent sacrorum dulcia noctu
Fercula librorum, et sancti conuiuia uerbi,
E quibus affatim saturantur pectora plebis
Atque saginantur sanctorum corda uirorum.
Sed fidus precibus frater non flectitur ullis,
Quin imo sanctam contempsit uoce sororem.
Tum uirgo Christum pulsabat uoce benignum,
Ut sibi dignetur uulnus sanare doloris.
 Mox igitur celum nimboso turbine totum,
Et conuexa poli nigrescunt ethere furuo,
Murmura uasta sonant flammis commista coruscis,
Et tremuit tellus magno tremebunda fragore;
Humida rorifluis humectant uellera guttis,
Irrigat et terram tenebrosis imbribus er,
Complentur ualles, et larga fluenta redundant.
Tunc mansit nolens, qui pridem sponte negauit
Quod germana petit deplorans anxia curis.
Sic Deus auscultat deuota mente rogantes,
Quamlibet a nullo solandi uerba capessant.
   Nobilis in Roma uixit pulcherrima uirgo
Constantina, noue prebens spectacula uite
Omnibus, integri qui conuersarier optant,
Lurida linquentes ueteris contagia uite.
 Hec, inquam, uirgo, celesti freta patrono,
Contempsit mundum felix cum flore uirentem,
Arida ceu palee proiecta peripsema squalent.
Utque magis stupeas, rumorem aduerte parentum
Nam pater auguste regnorum sceptra gubernans,
Imperium mundi, Christo regnante, regebat,
Qui Constantinus nomen sortitur in euum.
Hic sobolem sanctam miro dilexit amore,
Dum uite merito late preconia cursant,
Quam pater intactam summus sub dote spopondit,
Felix uirgineis cum iam pubesceret annis.
Namque proco fuerat, quo non prestantior alter

Desponsata probo, pactis sponsalibus arrhe.
Sed Deus integram satagens seruare puellam,
 Satrape mentem stimulis compungit acutis,
Funditus ut pompas secli spreuisset opimas,
Mallet et immunis regi famularier alto,
Deliciis mundi quam opulentis degere diues.
Cui sic euenit miranda salutis origo,
Tempore nam quodam diris exercitus armis
Scythicus adueniens, densa stipante caterua,
Hostibus innumeris Thraciam uastabat inertem.
Tum gener Augusti, uallatus milite paruo,
Menibus inclusus, mox propugnacula scandit,
Armis diffisus, seuo grassante tumultu,
Esset ut horrenda crudescens mortis imago,
Et desperatus torperet miles in urbe.
Tunc consul Paulo, nec non hortante Ioanne,
Ocius excelso deuotus uota spopondit,
 Ut Saluatori reliquum seruiret in euum
Christicola clarus, delubra uetusta relinquens,
Si populi strages, et seua pericla duelli
Protinus auferret solita clementia Christi,
Temperiem reddens discusso turbine belli.
Que cum dicta forent spondentis uoce sequestra,
Extemplo Christi sensit solatia pretor,
Celicolis superis mox defendentibus urbem,
Aemula dum passim uerterunt terga phalanges,
Pace salutiferis populum stipante coronis.
Denique cum uoti remeasset compos ad urbem,
Compta triumphorum sortitus labbara princeps,
Inclyta Romanis reuehens ex hoste trophea,
Seruorum decies quingentos liberat heros.
 Hoc est, uernarum famulantia millia quinque,
Participes faciens Romanis ciuibus omnes.
Nec petit Augustum pactam sibi reddere sponsam,
Coniugium penitus famosum sponte recusans:
Spreuit opum nodos, mundique reliquit habenas,
Ut pauper Christum miles sequeretur egentem,
Iam factis complens Scripture dicta docentis:
uota uouete Deo reddentes debita pacta.
Sic Deus omnipotens famulam protexit amentem,
uocibus assiduis pulsantem regna Tonantis,
Ut se seruaret sator integritatis amator,
Lurida linquentem seui colludia luxus.
Plures nam Christo conuertit dogmate turmas,
Exemplo simul, et celebri rumore coruscans.
Uberius pandunt gemine quod forte sorores,
 Attica et Artemia, pretoris sanguine crete,
Quem Gallicanam uocitabant secula prisca:
Prefatas cuius soboles regina monebat,
uirgineum castis ut seruent gestibus euum,
Florida que pariter meruere tropea pudoris,
Dum mundum linquunt, transacto tempore uite,
Et fauste properant ad celi sidere cursum.
   Nec minus interea Rome tiruncula Christi
Floruit Eustochium, uenerande filia Paule,
Infula quam nitide comebat casta iuuente,
Legibus angelicis seruantem iura pudoris.
Quamuis Blaisillam secli fortuna sororem
Necteret ad thalami copulam, tedasque iugales,
uincula comptorum passuram blanda tororum.
Attamen ereptum sic luxit sponsa pudorem,
 Cum uir mundane clausisset lumina mete,
Plangere ceu solet oblatum matrona maritum,
Anxia dum queritur singultu funera sponsi.
Hos igitur threnos, quos mundi fata facessunt,
Lethifer et morbus crudeli calce lacessit,
Eustochium lacrymis uirgo non sensit amaris,
Mellea mundani temnens contagia luxus.
Aspidis ut morsum spernebat basia buccis,
Dulcia sed Christi compressit labra labellis,
Oscula dum supero defixit limpida sponso,
Ut cecinit quondam famoso carmine princeps,
Qui sceptrum regni Solymis erexit in aruis,
Personam Christi sponsali dramate sumens.
Sic, inquam, uoti uixit uirguncula compos,
 Ut merito fama reliquum celebretur in euum,
Cui sacer interpres conscripsit opuscula plura.
Qui rudis et ueteris digessit famina legis,
Hebrea Romulidis uertens oracula linguis,
Nec non Argolicas Italo sermone loquelas,
Idem translator biblis opulentus opacis
Transtulit in Latium peregrina uolumina pandens,
Thesaurosque simul librorum forte Pelasgos
Edidit in lucem, quos pagina texerat umbra,
Clauibus Ausonia uerbi claustella resoluens.
Tomum preterea comptum sermone polito
Ad famulam Christi scripsit didascalus idem,
In quo pinguntur caste preconia uite,
Qualibus integritas ornetur candida sertis,
Immunes artus seruans sine sorde petulca.
 Sic soboles Paule degit lectissima uirgo,
Donec supremam clausissent secula metam!
Aurea tum propere penetrarat regna polorum
Spiritus, ad superas anima remeante cateruas.
   Hic quoque metrorum crebrescat laude per orbem
Demetriadis honor sacrate uirginis almus.
Quam licet Europe faustis natalibus ortam
Plurima cum densis celebrarent agmina turmis,
Punica sceptra tamen preconia sancta stupescunt,
uirginis egregiam uulgo mirantia famam.
Sicut enim lychnus modii non clauditur umbris,
Summa sed potius fulgescens arce locatur,
Omnibus ut radiet clara cum luce coruscans;
Sic sacrata Deo, casto uirguncula sexu,
uixerat in terris celesti freta patrono.
 Inclyta hec fuerat generosa stirpe parentum,
Nobilibus titulis uite cunabula sumens.
Sed tamen ante Deum multo generosior exstat,
uirtutum meritis rutilans, ut gemma corone,
Pulchra comis, cirrisque decens, et candida uultu,
Fronte uenusta nitet frugalis uirgo Tonantis,
Hanc opulenta sibi certatim turma procorum,
Formosam specie, thalamis asciscere gestit,
Plurima dum felix ditis patrimonia gaze
Possidet, obryzum ac gemma fulgente metallum,
Ac segmentata fulgebat ueste uirago.
Innuba sed uoluit dotales linquere pompas,
Et superi potius sponsi lentescere labris,
Suauia compressis impendens oscula buccis.
Nam nuper legi facundo grammate biblum,
 uirginis eximiam qui scribit commate uitam,
Ut precibus genitrix subnixis sancta poposcit,
Cum pia trans pontum pulsaret certa magistrum,
Scriberet ut sobolis doctrinam rite supernam,
Qualiter in cordis thesaurum condat acerra
uirgineum, seruans stupri sine sorte pudorem.
   Tempore quo rigidos seui tormenta tyranni
Athletas Christi cogebant ferre cruenta,
Tres simul illustres sumpserunt sorte sorores,
Splendida purpureis plectentes serta coronis,
Dum simul integritas candens et passio rubra,
uirginibus Christi cumulabant premia dupla,
Quarum per prosam descripsi nomina dudum.
Impius Augustus qui Rome sceptra regebat,
 Has Christi famulas nuptis asciscere [Par., supremi fallere] [gestit,
Plurima sacratis promittens dona puellis,
Si mallent omnes consortes esse procorum
Nobilium pulchra fungentes, dote uirorum.
Si uero nollent ritum complere iugalem,
Mox tormenta iubet sanctas perferre puellas,
Lurida passuras strictis ergastula claustris,
In quibus exigue caperent nutrimina cruste.
Sed tamen insontes felix Anastasia uernas,
Pascere non cessat prebens alimenta misellis,
Queque stipem questus, simul et patrimonia gaze,
Martyribus confert, mortis discrimina passis:
Illius idcirco diuulgant secula famam,
Et rumor laudis perpes crebrescit in euum,
 Que contempta sui spreuit patrimonia sponsi,
Et sequitur Dominum, neglecta sorte mariti.
Pertulit idcirco penas matrona cruentas,
Quas nunc in chartis biblorum digerit ordo,
Et legitur felix descriptis passio schedis,
Annua dum redeunt celebrandis tempora festis.
Denique predictas germana mente sorores,
Diri tortores ducunt e carcere ceco,
Quas simul aspiciens formosis uultibus, atrox
Preses Dulcitius spurco succenditur igne,
Luxurie stimulis ceco correptus amore.
Plurima tunc pellax spondebat dona puellis,
Si mallent animo mutum complere nefandum.
Sed famulas Christi protexit parma pudoris,
Spicula luxurie spernentes corde profana.
 Sed nocturna quies cum fessos occupat artus,
Dulcia dum famule cecinissent carmina Christo,
Odis Psalmorum pulsantes ostia celi,
Audet atrox sanctam, spurco flammatus amore,
Audacter cellam stolidis irrumpere plantis.
Sed, prestante Deo, cecatur corde malignus,
Basia cacabis dum stultus tradidit atris:
Sic ollis niger; et furua sartagine teter,
Per totam noctem preses deluditur amens,
Defensante Deo, sacrasque tuente puellas.
Egreditur tandem infelix gurgustia linquens,
Quem scelerum socii nequeunt cognoscere fronte,
Sed procul abscedunt uasto crepitante tumultu,
Linquentes laruam, furuum phantasma putabant.
Nam proprias acies fautor cecabat iniquus,
 Ut solus nebulam strophe non nosset adulter,
Cernere quam reliqui quirent sine fraude maligna.
Tum petit Augusti demens suffragia questu,
uindicet ut flagris uernarum crimina sontum.
Quo uiso proceres, densa stipante corona,
Cum colaphis cedunt, et lento uimine flagri,
Ut procul effugeret facies laruata nefandi.
Ducitur ad propriam famulis comitantibus aulam,
Moxque clientele resonant singultibus edes,
Dum cernunt dominum picea fuligine pictum.
Autumat incassum fretas uirtute magorum
Hoc sibi clasma tetrum sacras gestasse puellas,
Idcirco peplis iussit fraudare beatas,
Pasceret obscenos ut nudo corpore uisus,
 Quos prius in latebris fraudis phantasma fefellit.
Sic Deus ex alto, qui sanctos iure triumphat,
Cum forti famulas dextra defendit inermes,
Ut nullus membris posset auferre cyclades.
uenit ad extremum princeps Sisinnius atrox,
Ut famulas Christi, si nollent thura litare,
Nec delubrorum ritus offerre profanos,
Insontes pariter crudeli morte necaret.
Sed nullus ualuit sanctas terrore minarum,
Quamuis centenis plagis incumberet atrox,
A Christi cultu mentes discludere rixas.
Tum geminas mandat flamma crepitante cremari:
Que sic orantes potius quam damna ferentes,
Angelicis ulnis ad celi sidera scandunt.
Tertia sed sequitur cuneum uisura supernum,
 Tramite dissimili tendens ad premia uite:
Spicula dum patitur longis exempta pharetris,
uulneribus crebris occumbens saucia uirgo,
Purpureusque cruor tenera de carne cucurrit.
   Preterea geminas diuulgat fama sorores,
Rome sortitas prime cunabula uite.
Nomine nempe prior felix Rufina uocatur,
Altera posterior florens, etate secunda.
His pater Austerius nec non Aurelia mater,
Nobilium pulchra consulunt dote procorum.
Sed tamen illustres sponsalia iura recusant,
Cunctaque fallentis mundi patrimonia spernunt,
Ut sponsi thalamis celi qui regnat in arce,
Iungantur iugiter, quo floret pulchra iuuentus,
Et nunquam aggreditur rugis sulcata senectus.
 Harum igitur sponsi, neglecto tramite Christi,
Errorum anfractus salebroso calle sequuntur.
Quamuis ante fidem gestarent pectore puram.
Idcirco sponse temnentes iura procorum,
Urbis Romane linquunt fastigia celsa,
Ut tempestatem tranquilla mente nescirent,
Quam rea sponsorum concinnant famina sontum.
Namque petunt pariter basternis predia nota,
Que procul in Tuscie felices parte regebant;
Sed rursus Romam sponsis prodentibus ambe,
Militibus missis, propere ducuntur ad urbem,
Squalores pariter passure carceris atros.
Tunc Rufina soror dictis parere nefandis
Renuit, ut uetitum fanis offerret honorem.
Creditur idcirco cum lentis femina flagris,
 Ut soror aspiciens mollescat mente secunda
uerbera dira pati cum sanctos cerneret artus.
Sed secus euenit, quam tortor credidit atrox,
Dum nutabundis non fatur uirgo loquelis.
Nam constanter ait, nunquam tremebunda secunda:
Affer cuncta simul nobis tormenta cruenta,
Ignes, et macheras et rubras uibice uirgas,
Restes, et furtes, et dura grandine saxa,
Cerula sanguineis harpagans uulnera riuis,
Quot tu penarum genera crudeliter infers,
Ast ego lauta feram uicto tortore tropea,
Quot tu concinnas crudi discrimina lethi
Tot nos in supera numerabimus arce coronas.
Tunc iterum carcer lanterne luminis expers,
 Passuras claudit famoso stercore penam;
Sed splendor lucis radiantis ab axe polorum
Furuas exstinguit latebrosi carceris umbras,
Et fetor fimi ut thuris fragantia spirat.
Posthec in thermas ambusto torre calentes
Ambas trudebant diuino numine fretas.
Sed tamen in thermis crepitantes fomite flammas
Protinus exstinxit celesti rore potestas,
Artus uirgineos sic texit parma pudoris,
Ut nichil innocuis lesa esset caro fauillis,
Sed fax, et fomes, et dempto pruna uigore,
Nequidquam ardentes sopito torre tepebant.
Tum famulas tortor sacratas imperat atrox
Pondere cum scopuli collum constringere nexu,
Alueus ut Tiberis mersisset gurgite glauco,
 Quas prius exusti non audent urere torres;
Sed famulas Christi uectabant cerula fluctu,
Frigida cum uitreis stupuerunt flumina flustris,
Ad ripas remeans rursus cum sospite uita,
Corpus uirgineum natat ceu plana carina.
Tunc iussu rigidi truculento principis eque
Sanguine purpureo sanctarum membra rubescunt,
Ambe martyrii mercantes sorta cruenti;
Nec non uirgineos sumpserunt iure triumphos,
Rura relinquentes, celorum regna capessunt,
Quamuis ossa tegat tellus, et tumba sepulcri
Artus includat pro Christo funera passos,
Donec scintillans exurat secula carbo.
Attamen ad celi scandunt spiracula sedes,
Absque chao densis gestantia labbara turmis.
 Quando cateruatim uallant celeste tribunal.
   Tempore quo Decius triquadrum rexerat orbem,
Militibus Christi mortis discrimina patrans,
Exstitit in Roma binarum forte sororum
Fama precipuis pulsans rumoribus aures;
Quas nullus poterat tormentis uincere tortor,
Quamlibet insontes multaret cede cruenta,
Ut uite auctorem reflexa mente negarent.
Altera de geminis felix Anatolia dicta,
Altera sed gestat uerum uictoria nomen.
Has igitur sponsi claris natalibus orti
Ad prolem generis satagunt adiungere nuptas.
Sed mens uirgineis ambarum torrida flammis
Stuppas luxurie combussit torre pudoris,
Spurcitias mundi contemnens corde caducas.
 Diuitias spargunt, simul et patrimonia dantes,
Aurea purpureis calcant crepundia gemmis,
Cunctaque pauperibus mox ornamenta misellis
Nil sibi seruantes, uendunt pro stipe superna.
Nuntius e celo pennatus labitur alto,
Flammeus aspectu, niueo candore coruscus,
Sceptrinum uimen dextra gestabat in alma;
Ambas alloquitur tali cum uoce puellas:
Nunc procul a uestro pallorem pellite uultu,
Pectore nec pauido quatiens timor ilia pulset,
Dum uobis thalamus paradisi sede locatur,
In quo perpetui nunquam consortia sponsi
Deficient penitus, sed gaudia longa manebunt,
Si uos uirginitas comes indefessa tuetur.
 Tunc ambe seruant caste consortia uite,
Angelus ut dederat sancti precepta pudoris,
Usque fugam uite cum mors in limine latrat,
Marcida depopulans uitali pectora flatu.
His igitur gestis tinguntur sceua procorum
Pectora lethifero zeli maculata ueneno,
Dum cernunt amplum sponsas expendere censum.
Interea Romam linquens uictoria uirgo,
Exsul in exsilium tribunali ducitur urbis,
Quo draco funestus ructabat flamina uentris,
Limpida lethiferis corrumpens era uenenis,
In tantum ut ciues, uasto crepitante tumultu,
 Linquere iam mallent pollutam flatibus urbem,
Exosi latebram qua horrens belua latebat.
His igitur miseris spondet uictoria uirgo,
Credula si Domino pandant precordia Christo,
Lurida pestifero linquentes idola cultu,
Ut dicto citius truculentam flamine gypsam,
Que turmas uulgi multabat strage cruenta,
Pelleret e populo, dum mallent credere Christo.
Quod dum sponderent concordi uoce caterue,
Illico squamigerum proturbat uirgo chelydrum,
Et procul in uacuas iussit reptare salebras.
Mox draco crudelis sermonum pondere pressus,
Deserit obscurum squamosa pelle sigillum.
Sic uirgo felix, ethrali freta triumpho,
Ingentem explodit sancta uirtute colubrum,
 Ut nunquam ulterius serpens irrumperet antrum,
Sed procul abscedens incultis exsulat aruis,
Iusserat ut gypsam uerbo terrente migrare,
Ciuibus impendens expulso natrice palmam.
Tunc rogitat ciues felix uernacula Christi,
Quatenus in crypta sibi, natrix unde nefandus
Aufugit, pariter dignentur condere cellam:
Mox ueneranda Dei supplex ut uirgo poposcit,
Insuper et decies senas iunxere puellas,
Que precibus crebris laudarent uoce Tonantem,
Odas Dauidicas modulantes carmine sancto,
Tunc procus Eugenius, delubri flamine fretus,
Thurificare iubet, munusque offerre Diane.
Alma sed imperium spreuit complere nefandum,
Idcirco macheram stricto mucrone uibrabat
 Crudelis tortor fundendo fluenta cruenta,
uirgineos artus consecrans sanguine rubro.
Mox interfector sensit discrimina palme,
Arida marcescens dum torpet dextra lacerti.
Insuper expertus calloso corpore lepram,
uermibus et scatens, efflauit flamen in auras.
Sic quoque famosis felix Anatolia signis
Claruit, exsilium seui perpessa tyranni.
Consulis en sobolem constrictam nexibus arctis,
Expertem sensus cum bruta mente uagando,
Hostibus explosis, restaurat pectus anhelum,
Quo rumore rudi diuersis pestibus egros
Conglomerant pariter stipantes agmine sanctam;
Ollis optatam reddebat uirgo salutem;
 Nec non et morsum, qui toruam carmine gypsam
Irritat, ut sanctos crudelis belua lacertos,
Dentibus horrendis, et rictu rodat aperto,
Extemplo curat disrumpens uincla chelydri,
Qui prius in spira morsum glomerauit inertem.
Idcirco cursim festinat credere Christo,
Agnoscens propriam tanta uirtute salutem,
Insuper et meritum cumulauit sanguinis ostro,
Premia sumpturus cum celi cetibus almis.
Candida post sequitur cum binis martyra sertis,
Integritas nitidam, nec non et passio rubram
Plumabant pariter macta uirtute coronam.





DE OCTO PRINCIPALIBUS uITIIS. [1Kb]


 Digestis igitur sanctorum laudibus almis:
Quorum rumores sub celi culmine flagrant,
Restat, ut ingentes depromant carmina pugnas
Ex uitiis procedentes, uirtutibus atque,
uirginibus Christi que celi regna negabunt,
Florida luciflue claudentes limina porte,
Ni uirtute Dei procul elimata [Par eliminata] fatiscant,
Et fugiant furuas Christo trudente sub umbras.
Ecce cateruatim glomerant ad bella phalanges,
Iustitie comites et uirtutum agmina sancta.
His aduersantur uitiorum castra maligna,
Spissa nefandarum que torquent spicula rerum,
Aemula ceu pugnat populorum turma duorum,
Dum uexilla ferunt, et clangit classica salpinx,
 Ac stimulant Martem legionum cornua cantu.
His, inquam, denso uirtutes agmine plures
Occurrunt uitiis gestantes bellica signa.
Cassida cum thoracis nec non ancile duelli,
Et macheram uerbi, peccati monstra necantem,
Se in spatium pariter portant ad prelia mundi.
uirtutes quoque, parmarum testitudine sumpta,
Seua profanorum contundunt tela sparorum.
uirginitas igitur que calcat crimina stupri,
Quam non deturpat peccati seua cicatrix,
Contra bellantes studeat certare cateruas,
Octenosque duces, quibus herent agmina seua [Par., sancta],
uiribus armatis nitatur uincere uirgo
Nec solum prodest tirones sternere stupri,
 Et macerare suam crudeli uulnere [Par., uibice] carnem,
Cetera ni fuerint uitiorum crimina septem,
Ad diram prostrata necem grassantibus armis.
Ut populus Domini liquit Memphitica sceptra,
Humida cum siccis peruadens cerula plantis,
Et quater annorum compleuit tempora dena,
Hoc est, octoni spatiosa uolumina lustri,
Usquequo promisse telluris regna capessat.
Sed plebs Aegypti rubro sub gurgite mersa,
Que turmas flustris densas perdebat aquosis,
Ingluuiem uentris iuste signare potestur.
Quapropter prauas expugnans uirgo cohortes,
Hanc pestem primo diram certamine uincat,
Quam sequitur scelerata phalanx, luxusque ciborum,
 Ebrietasque simul, nec non et crapula cordis,
Ingluuiem dapibus que semper pascit opimis.
Sed gula, que dulcis lucratur [Par., lurcatur] fercula uictus,
Et gestit saturare sui penetralia uentris,
Ac stomachum farcire studet prepinguibus extis,
Ieiunii ualidis pellax prosternitur armis.
   Nam protoplastus, quem rex formauit Olympi,
Ruricolamque rudem palmis plasmauerat almis,
Pectora fecundans celesti flamine uite,
Iamdudum cecidit prostratus fraude gulosa,
 Dum uetitum ligni malum decerperet ambro,
A quo pestiferum gliscebat semen in orbe,
Unde seges spissa spurcis succreuit aristis;
Ebrietas animos solet eneruare uirorum.
Nam sator et mundi regnator post cataclysmum,
Cum genus humanum multarent equora flustris,
Pastinat in scrobibus frondenti [Par., frondentem] palmite uitem,
Atque bibens nectar nudabat turpe ueretrum.
Proles ut stolide rideret uoce procaci,
Quod probrum cupiunt fratres uelare paternum,
Tertius et primus pepli sub ueste tegentes.
Si Bacchus ualuit uenerandum cogere uatem,
Ut deuoraret sobolem, et genus omne nepotum,
Dicens: sit famulus Chanaan maledictus in euum!
 Nunc potius metuit defruti pocula uirgo,
Aethralem linquat ne uictrix forte coronam.
Ebrius ad uite se nescit tendere callem,
Loth quoque qui largus sceleratos uixerat inter,
Hospes hospitibus prebens umbracula tecti,
Dapsilis et tribuens cunctis solamina uictus,
Cum scortatores, et molles sorde [Par., corde] cinedos,
Qui Sodome facinus patrabant more nefando,
Cerula sulphureis torrerent [Par., torrent quos] flumina flammis,
Nonne sator sobolem stupro cognouit adultam,
Ebrius in thalamo natarum nescius errans?
Quod scelus infandum patraret crimine nunquam,
Ni mero madidus nesciret iura tororum.
Quid memorem sape temulentum nectare Nabal?
 Qui genus extorris, nec non et nomen auitum
Ebrius exprobrat, stolida cum uoce cachinnans.
Et ni matrona prudens, fore damna marito
Peruigili sensu nosset uentura maligno,
Heu quantos demens seu quales stragis aceruos,
A rege spreto pateretur lentus in aula!
Ut nullum paries mingentem lotia nosset,
Ante Aurora rubrum quam lumen spargeret aruis,
Idcirco hanc beluam studeat superare uirago,
Ne balena [Par., Bellona] uorax ualuas explodat Olympi,
Spiritus ut nequeat paradisi scandere sceptrum.
Dura quidem iugiter uirtutes bella facessunt,
Ingluuiem contra, uincentem ferrea corda,
 Sed tamen integritas ieiunis uiribus obstat,
Frangantur dapibus ne propugnacula mentis.
Nectaris idcirco contemnit pocula mulsa,
Atque opulenta fugit pro Christo fercula uirgo,
uirginitas felix queat ut seruire Tonanti.
Exin certamen stuprorum bella secundum
Blanda cient caste Christo famulantibus alto.
uerum uirginitas scortorum casta lupanar
Conculcat pedibus ceni fetentis ad instar:
Ex hoc nascuntur monstro turpissima uerba,
Nec non scurrilitas, et sceuo ludicra gestu,
Friuolus et fallax amor, ac petulantia luxus.
 O quantos qualesue uiros, et laude celebres.
Hec Bellona ferox sub tristia Tartara trusit,
uirgineum demens strophosa fraude triumphum!
Non sic egregiam uirtutis perdere palmam
Forma uenustatis ualuit compellere Ioseph,
Qui dominam spreuit nectentem retia luxus,
Et stuprum fugiens pepli uelamina liquit:
Idcirco felix meruit Memphitica sceptra,
Quem totus celebrem terrarum predicat orbis.
Quid referam Iudith generosa stirpe creatam,
Prostibulum regis temnentem pectore puro,
Et stuprum sceleris calcantem corde profanum,
Ciuibus idcirco mortis discrimina passis,
Casta cruentatum gestauit uulgo [Par., fulua] tropeum,
 Integrum seruans deuota mente pudorem.
Sic uitium carnis polluta sorde nocentis [Par., renatis]
Integritas almo contemnit casta triumpho,
Aemula uirgineis proturbans bella sagittis,
Lurida prostibuli ne possit serpere uirus
In fibras fragiles succensis torre medullis.
   Post philargyria producit tertia bellum,
Interpretatur uitium quod forte cupido.
Hec ductrix pugne stipatur milite denso.
Non sola graditur per publica strata pedestris,
Arma cruenta ferens, et spicula lita [Par., lata] ueneno.
Hec comites prauos, id est, mendacia mille,
Fraudes et fures, ac falsis friuola gestis,
 Appetitus turpis lucri, et periuria inepta,
Atque rapinarum maculatos crimine questus,
Conglobat in cuneum cum falsis testibus ardens;
Ut Psalmista canit lacrymans delicta reorum,
Semper auaritie nummi seruire uolentum:
Thesaurizat et ignorat cui congreget illa.
Paulus apostolico promulgat famine doctor,
Cunctorum causam contestans esse malorum.
Hoc uitium idcirco conetur frangere uirgo,
Dum facinus uastum loculi gestator auarus
In Dominum lucis stropha patrauerat atra,
Credita qui rabidis furtim marsupia palmis
Compilat, et stipem cupidus clam fraudat egenum.
Ultio quapropter lethali calce reatum
 uindicat, et furem crudeli uerbere plectit;
Qui regem celi redimentem secla cruore
uendidit argenti cecatus munere demens.
Nec non Hebree gentis regnator auarus,
A quo florigera fraudatur uinea Naboth,
Coniuge crudeli schedam scribente nefandam,
Hoc scelus amborum strophoso crimine gestum
Castigat [Par. add. ex] superis prospectans arcibus ultor.
Namque cruenta canes finxere fluenta tyranni,
Qua dudum occubuit scopulorum grandine uasta,
Innocuus princeps, qui nullum leserat armis.
Iezebel uero que Tomum scripsit ad urbem,
Atque probos Domini multauit dira prophetas,
Acriter horrendi discerpunt dente molossi,
 Membraque purpureo tabo perfusa ruebant.
Sic quoque quassatis princeps sub menibus urbis,
Perdidit aurati uitam per lucra metalli.
Tale fuit lethum miserorum forte clientum,
Quos simul ad montem saxorum turba terebat.
Cum Domini populus muri pinnacula septem
Denso uallaret cuneo fulgentibus armis.
Salpicis et clangor, nec non et classica sistri
Horrendum incussere metum per corda uirorum,
Mox euersa ruunt urbis fastigia fracte,
Que dudum steterant septenis arcibus ample.
Aurea sic cupidus cumulans crepundia questu,
Farcit egens iugiter fuluo numismate saccum,
Et tamen expleri rabies ambusta negatur.
Ceu laris accensi crepitant incendia flammis
 Amplius, et quanto fuerint augmenta rogorum,
Tanto plus sitiunt ut torris fomite flagrent,
Sic igitur cupidus nec non infernus, et ignis
Conferri possunt terno paradigmate rerum.
   Ast uero quartam trux congregat ira cateruam,
Que semper furibunda cupit discrimina belli,
Et ciet ad pugnam mentes discordia fratrum,
Dum copulata pie disrumpit federa pacis.
Ex hac nascuntur cedes cum strage nefande
Et clamor uocis, simul indignatio frendens.
Sed moderata gerat cetram patientia contra [Par. certam . . . . terram]
Atque cruentatum ferro fractura cerebrum,
Ire bacchantis strepitum compescit enormem,
uincere ne ualeat Furiarum maxima mentes,
 Quamuis Gorgoneo stridat maculata cruore,
Atque uenenatis mordendo sibilet hydris.
Dum caput ex Erebo nigrantis filia noctis
Tollit, et in mundum Stygiis emersa latebris,
Suscitat Allecto sceuas ad scandala mentes,
Hec solet ad bellum ferratos ducere contos,
Horrida facturos animabus uulnera sanctis,
Nostras ni Dominus mentes defendat inermes.
   Tristitie quinto grassantia bella tumultu
uirtutum muros et propugnacula frangunt,
Tironesque Dei uexant crudelibus armis.
Quamque pusillanimis trux desperatio mentis
Opprimit incautam obtentu rancoris amari;
Bellator Christi sed mox umbone retundit,
Gesta tristitie et pariter genus omne mucronum,
 Que mentem stimulare solent, ne forte fatiscat [Par., resistat].
Hunc morbum egroti medicantur gaudia cordis
Spiritus et leto moderans precordia gestu,
Nec rigor et rancor mentis penetralia turbent,
Ut nequeat Christi securus uiuere miles.
Frangatur potius mox desperatio mesta,
Ne ruat in preceps mentis statura labantis,
Si firmo careat nostri fundamine Christi,
Qui semper tremulos tutatur gratia gratis
Et nullum patitur lethali uulnere labi,
Ne desperatus medicantem spreuerit eger.
In geminas istud nomen se findere partes
Creditur, et duplici dirimuntur tramite cause.
 Una salutaris tendens ad limina lucis,
Altera mortalis penetrans ad Tartara tetra,
De qua nos saluare Deus dignetur ab arce.
   Hinc aciem sextam torpens Acedia ducit,
Otia que fouet et somnos captabit inertes,
   Importuna simul uerborum friuola sontum,
Instabilis mentis gestus et corporis actus,
Inquietudo simul stipatur milite denso.
Peruigil hanc pestem calcat constantia mentis,
Que cetra Christi gestit defendere uitam,
Hostibus explosis secura pace potitur.
Spiritus ille uagus cupit ut mens otia querat;
Occupet et studium iam somnolentia sensus,
Sedula sollicitum pulset ne lectio pectus,
Lumina nec uigilum Scripture tramite tendant [Pai., tendat].
    Septimus insequitur densis exercitus armis,
Quam pestem prisci dicunt kenodoxia Greci,
uana quod in Latium transfertur gloria nomen.
Hec protoplastum pellexit fraude colonum,
Dirum persuadente scelus fautore malorum,
Tales ex atro dum rupit pectore uoces:
In quacunque die uultis decerpere fructum,
Mox patefacta fiunt uestratis lumina frontis,
Nec non diuini uobis comitantur honores.
O quam falsa latro spondebat friuola mendax,
Ut concessa rudis fuscaret munera uite!
Nonne satis foret ut quadro cum cardine mundus,
Quem uertigo poli longis anfractibus ambit,
Usibus humanis seruiret rite per euum,
 Infula terrenos ni celi comat alumnos?
Heu scelus, heu facinus, miseris mortalibus ortum [Par., miserum . . . . euum]!
Et hac ex uana presertim gloria fretus,
Haud metuit princeps, spe circumuentus inani.
Ex hoc gignuntur uitiorum fomite clades,
Lethiferi primum uerbi contentio preceps,
Inde heresis gliscit, nec non iactantia crescit,
His quoque congreditur presumptio trux nouitatum,
Sed tiro infracta tectus testudine Christi,
Horrida uulnifici detrudit spicula ferri.
   Octauam cumulat truculenta superbia turmam,
Militibus Christi torquentem pila piacli,
Que glomerare studet uentosa fraude maniplos,
 Et graditur semper fastu comitata maligno,
Dum pedibus pergit per mundi crimina fallax.
Sed cristata caput quassat sub nubibus atris.
Nam plerumque probos propriis prosternere telis
Nititur, et strages alienis factitat armis.
Nascitur atra frutex ex ista radice frondens,
Et nemus umbrosum diro de semine surgit.
Primo contemptus procerum precepta docentum,
Dum mentis typhus uentoso pectore turget;
Nec non inuidie pestis progignitur inde,
Que solet equales tumido contemnere fastu,
Atque satellitibus spretis regnare superba.
Namque per inuidiam lethalia sceptra uigebant,
Dum predo pellax et tetre mortis amator
Auctorem generis stropha pellexit inani,
 Scanderet ad superas arces ne turba nepotum.
Sic quoque liuoris tabo corruptus enormi,
Splendida germani disrupit federa frater,
Pinguia qui primus combusserat exta bidentum,
Despiciente Deo crudelis munera Cain.
Inde praua seges gliribus densescit acerbis,
Sanguine purpureo dum seuus rura cruentat;
Inde superbarum nascuntur murmura uocum,
Et crimen cordis dicto parere negantis,
Ac lacerans homines trux detractatio lingue.
   Cetera que dudum numerauimus agmina septem,
Inter mortales terrena stirpe creantur.
Ast uero monstrum de quo nunc pagina fatur
Principium sumpsit super alta cacumina celi,
Angelicus princeps, et protus lucifer ethre,
 Ex Aquilone suum dum sublimare tribunal
Gestiit, et Domino similem se fraude spopondit.
   Iamque nouem lapidum forma phaleratus amena,
Contra Creatorem frustra turgescere cepit,
Dum scelus horrendum tetro sub pectore uersat,
Ut Dominum propriis equaret uiribus audax,
Lucifer idcirco, deserto climate celi,
Nigra satellitibus stipatus Tartara farsit.
Celicolas ista prostrauit belua superbos,
Qui prius angelica fulserunt luce corusci,
Sedibus et superis florebant sorte beata.
Tertia stellarum rueret dum portio preceps,
Lucida bis tantum manserunt sidera sursum.
Denique si potuit celi multare cateruas,
Pestiferum natrix ructans de fauce uenenum,
 Plus se terrenus mundani cultor agelli,
Hic metuat multo gypsam lacerare superbam.
Talia monstra potest humilis superare satelles,
Qui tumido nescit mentis turgescere typho,
Atque superborum conculcat crimina morum.
Nequidquam integritas fame preconia captat,
Si cordis peplum corrodens tinea sulcat;
Si mentis gremium uentosa superbia farcit,
Frustra uirginitas laudem rumoribus optat.
Culmina celsa ualet humilis conscendere uirgo,
Si sequitur Christum formam qui prestat alumnis,
Et mundi maculas purgarat sanguine fuso.
   Sed ne materie moles, ceu sarcina grandis,
Deprimit, ut cunctas non possit charta coronas
 Prendere uirgineas, aliis sed plurima restant
Perficienda, rudem malunt qui noscere sensum,
Ingeniique sui nolunt torpescere cotem,
Non aciem cordis scrabra rubigine perdunt,
Otia nec propriam linquunt obtunderre mentem,
Quin potius sacros uersant sub pectore libros,
Crebro scrutantes prescripta uolumina legum,
Que superant mellis mulsum dulcedine, gustum
Flauentisque faui, cecinit quod carmine uates.
Sic lector libri solers, et gnarus amator,
Nititur electos Scripture carpere fructus,
Ut pecus agrestes ex prato uellicat herbas,
Nocturnis recubans quas rursus ruminet horis.
Sed sus cenosis uolutabri sordibus apta,
Alternare nequit crasso sub gutture rumen,
 Dum stratis recubans porcaster pausat obesus
Iuncis et stipulis necnon filicumque maniplis.
Ante dies, inquam, quanquam mihi Quintilis ardens,
Sextilis aut etiam protelent tempora terris,
Deficiet, totam quam possim pandere famam,
uirginibus castis fantem preconia laudis.
Nec ualet immensum perfecte forte pudorem,
Garrula raucisono complecti pagina uersu,
Quamuis millenis collaudent ora loquelis,
Sicut folligenis respirant organa flabris,
Musica concisis, et clamat barbita bombis.
uinea parua mihi flauentes protulit uuas,
Quamuis in gracili uernaret pampinus aruo.
Unde pudicitie carpens de palmite botros,
Ocius expressi metrorum paucula musta;
 Non tamen arbitror quod acescant prorsus in euum,
Aut dentes stridant in potu forte bibentum,
Ni fallax caupo strophas infundat aquosas,
Qui solet interdum mercantes fallere lymphis,
Dum studet in cuppis defruti perdere nectar.
Taliter astipulans natos de uite racemos,
E quibus in prelo plantis contunditur uua.
Iam tempus cogit currentes claudere uersus,
Rustica magnificis condentem carmina sanctis,
Terminus equoreo dum uenit margine metri,
Ponti spumosas ut nauta transfretat undas,
Maxima per modicam dimensus cerula lintrem,
Attigit optatum lassus de gurgite littus,
Turgida uentosis deponens carbasa malis,
Antennasque simul soluens de parte rudentum,
 Anchora fluctiuagam nunc sistat metrica barcam,
Ut saltem in portu quassatus nauita flustris,
Ad requiem tendens, optata sorte fruatur.
   Hos igitur pauper supplex obsecro patronos,
uirgineis proprium comentes actibus euum
Et famulas Domini precibus pulsabo misellus,
Integritate sua que Christi regna merentur,
Limpida stelligeri scandentes culmina celi,
Ut Dominum pulsent clamosa uoce Tonantem,
Qui solet indignis ultro miserescere uernis,
Conuersisque reis noxarum soluere uincla,
Quatenus ante diem qui uite lumina claudit,
Nec non ante diem qui mortis limina pandit,
Cuncta piaclorum soluantur gesta meorum,
 Et quodcunque mali gessit lasciua iuuentus,
Deleat eternus, celorum gloria, Christus
Clementer ueniam tribuens, peccata remittat,
Actibus, aut dictis, seu solo noxia sensu;
Sic mihi dignetur sanctorum summa potestas,
Presidium misero deuote ferre uicissim,
Quos ego uirgineo descripsi carmine metri,
Ut minime lateant castorum serta per orbem,
Qualiter ex propria meruissent carne coronas
   Sed uos uirgineis comit quos infula sertis,
Hoc opus aduersus querulos defendite scurras,
Reprehensorum claudentes labra loquentum,
Cum tamen haud metuam scurrarum dicta legentum,
Qui malunt uatum schedas lacerare canentum,
Dum furuas uerbi querunt in luce tenebras,
 Planaque rimantur tortas per rura salebras,
Littera si titubet, uel certe syllaba nutet,
Si genus, aut numerus, uel causus ab ordine cedat,
Si persona triplex maneat, duplexque figura,
Quinquies et currant uerborum tempora rite,
Nec tamen emendant titubantis gramma pete,
Sed semper cupiunt scriptorum carpere chartas
Ut caper hirsutus rodit cum dente racemos,
Floribus euacuans frondenti palmite uites,
Qui quondam uexit populi in deserta piaclum;
Sanxerunt ueteris quod scita uoluminis alma.
Talia sed timidus dictorum tela pauescat,
Qui propriis nunquam confidit belliger armis,
Cassida nec capiti discit pretendere metri,
Nec spinam lorica noscit defendere prose;
 Armet sed dextram capulus, ceu parma sinistram,
Cruraque non careant ocreis, nec femina ferro,
Neu timeat scriptor terrentis ludrica lingue.
Nam tremulos terret nocturnis larua latebris,
Que solet in furuis semper garrire tenebris,
Sic quoque mascharum facies cristata facessit,
Cum laruam, et mascam miles non horreat audax,
Qui proprio fretus presumit fidere questu.
   Cum sit digestus sanctorum sexus uterque
Alta supernorum qui scandunt arua polorum,
Octonusque simul peccati calculus atri
Expositus gracili uerborum claue patenter,
Quem Deus a nostri detrudat pectoris antro,
Et procul, in furuas emigret luce tenebras.
Nunc in fine precor, prosam metrumque legentes,
 Hoc opus ut cuncti rimentur mente benigna,
Dum patulis lustrent textum sub fronte fenestris.
Quod geminum constat discretis forte libellis,
Ut mihi cum precibus peccati uincla resoluant,
Et pretium libri pendant oramine crebro,
Quatenus ethereum qui seruat regmine regnum,
Principio uel calce carens et temporis expers,
Cui dedit aut dempsit nil mundi longa uetustas,
Arbiter eternum mihi iam miserescat in euum.
Qui letabuntur per celi culmina sancti,
Atque cateruatim laudabunt uoce Tonantem;
Patriarche primo, qui gentis germina sacre,
Et sobolem, stirpemque rudem genuere nepotum,
Per turmas pariter procedunt agmine denso,
 Et regnatoris stipant sublime tribunal,
Illic et uatum letatur turma priorum,
Que quondam cecinit nostri cunabula Christi,
Cum restauraret labentia secla redemptor,
Expurgans ueterum clemens monumenta malorum.
Illic martyribus florescit uita perennis,
uulnere qui diro querebant premia macta,
Purpureo patulum mercantes sanguine regnum,
Quo confessorum gaudebunt agmina sancta,
Quamlibet expertes effusi sanguinis essent,
Sed tamen egregiam meruit confessio palmam.
Illic uirginibus, qui linquunt lurida carnis
Gaudia terrene, confertur gloria regni,
Dum decies denis modulantur millibus odas,
Et quater undecies conclamat carmina Christo,
 Agnum sectantes, qui quondam sanguine rubro
Sordida peccantis secli maledicta piarat.
Cum his celicole qui fausta sorte fruuntur,
Atque coronati gestant uexilla tropei,
 Quique cateruatim densis celeste tribunal
Millibus in gyro uallabant sidera supra,
Ultimus in requiem diuino munere fretus,
Adduci merear, Christo regnante per ethram.





DE BASILICA EDIFICATA A BUGGE FILIA REGIS ANGLIAE. [1Kb]


Hoc templum Bugge pulchro molimine structum
Nobilis erexit Centwini filia regis,
Qui prius imperium Saxonum rite regebat,
Donec, presentis contemnens culmina regni,
Diuitias mundi rerumque reliquit habenas,
Plurima basilicis impendens rura nouellis,
Qua nunc Christicole seruant monastica iura.
Exin sacratam perrexit querere uitam,
Dum proprium linquit Christi pro nomine regnum;
Qui tamen ante tribus gessit certamina pugnis,
Et ternis pariter confecit bella triumphis.
Sic rexit regnum plures feliciter annos,
 Donec conuersus cellam migrauit in almam,
Inde petit superas meritis splendentibus arces
Angelicis turmis ad celi culmina ductus,
Celicolis iunctus letatur sorte superna.
Post hunc successit bello famosus et armis
Rex Cadwalla potens regni possessor et heres.
Sed mox imperium mundi sceptrumque relinquens,
Turgida cum ratibus sulcabat cerula curuis,
Et maris equoreos lustrabat regmine campos.
Algida uentosis crepitabant carbasa flabris,
Donec barca rudi pulsabat littora rostro.
Exin nimbosas transcendit passibus Alpes
Aggeribus niueis et montis uertice septas.
Cuius in aduentu gaudet clementia Rome,
Et simul ecclesie letatur clerus in urbe,
 Dum mergi meruit baptismi gurgite felix.
Post albas igitur morbo correptus egrescit,
Donec mortalis clausit spiracula uite,
Alta supernorum conquirens regna polorum,
Clarum stelligeri conscendens culmen Olympi.
Sed his principibus celum penetrantibus altum,
Quorum descripsi iam bina uocabula dudum,
Tertius accepit sceptrum regnator opimum,
Quem clamant Ini certo cognomine gentes,
Qui nunc imperium Saxonum iure gubernat.
Quo regnante nouum precelsa mole sacellum
Bugge construxit supplex uernacula Christi,
Qua fulgent are bis seno nomine sacre
Insuper apsidam consecrat uirginis are,
 Presentem ergo diem cuncti celebremus ouantes,
Et reciproca Deo modulemur carmina Christo.
Menstrua uoluuntur alternis tempora festis,
 Et uicibus certis annorum lustra rotabunt.
Dulcibus antiphone pulsent accentibus aures,
Classibus et geminis psalmorum concrepet oda,
Hymniste crebro uox articulata resultet,
Et celsum quatiat clamoso carmine culmen.
Fratres concordi laudemus uoce Tonantem,
Cantibus et crebris conclamet turba sororum.
Hymnos ac psalmos et responsoria festis
Congrua promamus subter testudine templi,
Psalterii melos fantes modulamine crebro,
Atque decem fidibus nitamur tendere lyram,
Ut Psalmista monet bis quinis psallere fibris.
Unusquisque nouum comat cum uoce sacellum,
Et lector lectrixue uolumina sacra resoluat.
 Istam nempe diem, qua templi festa coruscant.
Natiuitate sua sacrauit uirgo Maria,
Quam iugiter renouant Augusti tempora mensis [Deest in Edd.],
Diuiditur medio dum torrens sextilis orbe,
Qui nobis iterum restaurat gaudia mentis,
Dum uicibus redeunt solemnia festa Marie,
Et ueneranda piis flagrant altaria donis.
Hec domus interius resplendet luce serena,
Quam sol per uitreas illustrat forte fenestras,
Limpida quadrato diffundens lumina templo.
Plurima basilice sunt ornamenta recentis,
Aurea contortis flauescunt pallia filis,
Que sunt altaris sacri uelamina pulchra.
Aureus atque calix gemmis fulgescit opertus,
 Ut celum rutilat stellis ardentibus aptum,
Sic lata argento constat fabricata patena,
Que diuina gerunt nostre medicamina uite,
Corpore nam Christi sacroque cruore nutrimur.
Hic crucis ex auro splendescit lamina fuluo,
Argentique simul gemmis ornata metalla.
Hic quoque thuribulum capitellis undique cinctum,
Pendet de summo, fumosa foramina pandens.
De quibus ambrosiam spirabunt thura Sabea
Quando sacerdotes missas offerre iubentur.
Nunc clara ingenito dicatur gloria Patri,
Nec minus et genito promatur gloria Nato
Spiritus atque sacer consorti laude fruatur.





PeMA DE ARIS BEATAE MARIAE ET DUODECIM APOSTOLIS DEDICATIS.



 I.

Hanc aulam Domini seruat tutela Marie,
Cui ueneranda rudis sacrantur culmina templi,
Et noua consurgunt sacris uexilla triumphis.
Hac celebratur honor sacre Genitricis in aula,
Que uerum genuit Lumen de lumine Patris,
Quem clamant Titan almo spiramine uates.
Femina prepollens, et sacra puerpera uirgo,
Audi clementer populorum uota precantum,
Marcida qui riguis humectant imbribus ora,
Ac genibus tundunt curuato poplite terram,
Dum ueniam fuso lacrymarum fonte merentur,
Et crebris precibus delent peccamina uite.
Hec, inquam, uirgo celesti pignore feta
Edidit ex aluo saluantem secula Regem,
 Imperium mundi solus qui iure gubernat,
Ut dudum angelico discit uirguncula fatu,
Cum Pater altithronus Gabriel misisset ab astris.
Hec fuit egregius quam promit carmine uates,
Qui Solymis quondam diues regnauit in aruis,
Hortus conclusus florenti in uertice uernans,
Fons quoque signatus celesti gurgite pollens,
Nec non et turtur tremulus. Cui prescius infit
Angelus: En sobolem generabis, uirgo, perennem,
Atque puerperium paritura puerpera gignes,
Filius altithroni faustus uocitetur in euum.
Spiritus e celo ueniet sanctissimus in te,
uirtus ecce tuo confert umbracula cordi.
Patris obumbrabit te, uirgo, celsa potestas.
Quo dictu matri turgescunt uiscera fetu,
 Qui genitus mundum miseranda labe resoluit,
Atque crucifixus polluta piacula tersit.

II.

Hanc Petrus absidam sanctorum sorte coronat,
Clauiger etherius qui portam pandit in ethra
Ianitor eterne recludens lumina uite.
Omnibus hic geminum digessit dogma per orbem,
Quod binis constat descriptum rite libellis,
Pectore qui patulo Christi precepta capessunt,
Ut prius equoreas captabat recte cateruas
Linea squamigeris extendens uincula turmis:
Sic hominum cuneos mundi de gurgite raptos
Ducit ad eternum celesti remige regnum,
Ut tibi Saluator uera cum uoce spopondit,
Quando piscantem panda de puppe uocabat.
 Qui ponti pedibus calcauit cerula glauci,
Sed mare mergentem tumidis non sorbuit undis;
Dextera dum Christi turgentia marmora pressit,
Cuius prestabat defunctis umbra medelam,
Dum sani rursus redeunt ad lumina uite,
Quamuis ante nigre lustrassent limina mortis.
 Hic quoque poplitibus necnon et cruce gemello
Claudum restaurat fretus uirtute Tonantis,
Et cito sanatis precepit pergere plantis,
Quem prius ad templum gestabant forte propinqui.
Hic etiam binos multauit morte malignos,
Qui pretium fundi celarunt fraude nefandum.
Insuper et magicum falsi phantasma Simonis
Funditus euacuans tetras detrusit in umbras,
Romanum uulgus soluens errore uetusto.
Qui precelsa rudis scandit fastigia turris,
Atque coronatus lauri de fronde uolauit,
Sed mox etherias demittens fructifer auras
Cernuus ad terram confractis ossibus ambo
Corruit, et Petro cessit uictoria belli.
Qui cruce confixus gaudens tormenta luebat,
 Horrida crudelis passurus uulnera ferri.
Quem Deus eternis ornatum iure triumphis,
Arbiter omnipotens ad celi culmina uexit.

III.

Saurus, qui sanctus multauit carcere turbas,
Credulus efficitur mutato nomine Paulus,
Plurima frugiferis dispergens semina uerbis,
De quo sacra seges mundi succreuit in occa.
Quem Deus infidum celi clamauit ab arce:
Quid me persequeris dura cum calce refragans?
Ergo diem ac noctem, ponti sub gurgite mersus,
Magna supernarum meruit spectacula rerum.
Tertia celorum raptus fastigia scandit,
Atque poli proceres uidit cum mente maniplos,
Quem Pythonissa procax clamauit uoce proterua.
 Spiritus abscessit, Paulo purgante, puellam,
In uacuasque procul fugiens euanuit auras,
Ephebum puerum lustrantem Tartara mortis
Suscitat in proprias anima penetrante medullas.
Nonne manum merito geminis fraudauit ocellis
Cerneret ut numquam splendentem lumine Phebum?
Cruribus atque suris claudum restaurat egrotum,
Quem fortuna prius gressu priuauit egentem.
Sicque patrem populi quem febris torsit anhela
Torridus atque calor, frigus brumale coquebat.
Nec non extales multa pena pudenda
Curauit, citius Domino tribuente medelam
Dum sarmenta prius glomeraret Paulus ad ignem
Torribus ut pellat brumosis frigida nimbis,
 uipera dira manum lethali dente momordit;
Sed Paulus gelidum non sensit uulnere uirus,
Ledere nec sanctum ualuit crudele uenenum.
Denique squamosa contectum pelle chelydrum
Protinus in flammas torrendum tradidit atras.
Postquam compleuit labentis tempora uite,
 Martyrium rubro quesiuit sanguine sacrum,
Purpureusque cruor uenarum fonte cucurrit.
Ossa tegat tellus quamuis modo mole sepulcri,
Attamen in proceras ascendit spiritus arces,
Cetibus angelicis nimbosa per ethera ductus.

Iu.

Hic simul Andreas templi tutabitur aram
Petri germanus, qui quondam funera lethi
Horrida perpessus sacrata carne pependit.
Quem Deus Oceani lustrantem frustra phaselo
Celitus asciuit gradiens per littora ponti.
Protinus Andreas, compunctus uoce Tonantis,
Credidit eternum saluantem secula Regem,
Pendula capture contemnens retia sprete,
Et dicto citius Christi precepta facessit.
 Quis numerare ualet populosis oppida turbis,
Illius eloquio que fana profana fricabant,
Credula pandentes Regi precordia Christo?
Nempe uicem Domino soluebat calce cruenta,
Dum crucis in patulo suspensus stipite martyr
Ultima mortalis clausit spiracula uite,
Purpureas sumens Christo regnante coronas.

u.

Hic quoque Iacobus cretus genitore uetusto
Delubrum sancto defendit tegmine celsum,
Qui clamante pio ponti de margine Christo
Linquebat proprium panda cum puppe parentem.
Primitus Hispanas conuertit dogmate gentes,
Barbara diuinis conuertens agmina dictis,
 Que priscos dudum ritus et lurida fana
Demonis horrendi decepta fraude colebant.
Plurima sic presul patrauit signa stupendus,
Que nunc in chartis scribuntur rite quadratis.
Hunc trux Herodes, regni tetrarcha tyrannus,
Percussum machera crudeli morte necauit:
Quem pater excelsus, qui sanctos iure triumphat,
uexit in etherias meritis fulgentibus arces.

uI.

Nec minis interea glomeratur uirgo Ioannes
Quem germana simul iunxit concordia Christo,
Dum pandam uetulo linquit cum Patre carinam,
Retibus equoreas claudentem marmore predas;
Qui prius algosis uerrebat cerula remis,
 Piscibus insidias nectens sub gurgite ponti,
Sed clamante Deo luctantes littore lymphas,
Retiferamque nauem caro cum fratre relinquit,
Et Dominum sequitur celi qui regnat in arce.
Hic fuit egregius Christi regnantis alumnus
Omnibus anterior, magno dilectus amore,
Quem rex extorrem Rome qui regna regebat,
Trusit in exsilium cymba trans cerula uectum,
Exsul qua positus rerum spectacula plura,
Creuit in exstasi, celesti numine fretus.
Que modo membranis per mundum scripta leguntur,
Pausatque effeto [Par., in Epheso] prefatus corpore presul,
Premia sumpturus cum clanget classica salpinx.
Ultima dum priscis labuntur tempora seclis.

 uII.

Hic Thomas Didymus, nomen sortitus Achiuum,
Seruat sacratum sarta testudine templum,
uulnera qui tangens crudeli cuspide gesta,
Credidit extemplo saluantem secla Monarchum;
Quamuis ante foret sociis incredulus almis,
Atque fidem dubio gestaret corde sinistram,
Dum chaos inferni surgens de morte Redemptor
Linqueret abstrusum, uasta comitante caterua,
Sed mox ambiguum conuertit rubra cicatrix,
Discipulo palpante trucis uulnuscula ferri,
Dum foribus clausis trepidans qua turba latebat
Pacifer intraret Christus Saluator in aulam.
Hunc igitur soboles misit ueneranda Tonantis
Euas gentes almis conuertere biblis,
 Plurima magnificis patrantem signa triumphis.
India tum sacris coluit simulacra nefandis,
Doctrinis ueterum stolidis instructa parentum,
Sed confessa fidem, Thoma lucrante salutem,
Credidit in Christum celi qui sceptra gubernat.
Denique, transacto presentis tempore uite,
Protinus ethereum Thomas lustrauit Olympum,
Quem fani flamen ueteris cultorque sacelli
Sanguine rorantem rigida transuerberat ense,
Premia sumpturum, cum tellus sponte dehiscet,
Omnia de priscis et surgent corpora tumbis.

uIII.

Necnon Iacobus, Christi matertera cretus,
Et consobrini felici nomine fretus,
Hanc edem Domini de summo seruat Olympo,
 Quem plebs Iudea, seuo bacchante tumultu,
Pulsum de pinna fullonis fuste necauit,
Quod Christum populis scandens fastigia templi
Concionaretur crebro sermone sacerdos.
In cuius genibus pellis callosa refertur,
Dum crebris uicibus oraret uoce Tonantem,
Poplitibus flexis tundens pauimenta sacelli;
Lanea uillosi spreuit uelamina pepli,
Linea brumosis sumens mantilia flabris.
Sic quoque flagrantem contemnens corpore nardum
Thermarum penitus neglexit pectore pompam.
Non cirrhos capitis ferrata forcipe dempsit,
Nec culter malas uestis lanugine rasit:
Cuius uirtutum tanta preconia constant,
Ut uindicta necis, quam dira morte luebat,
 Interitus fieret Solyme populique ruina,
Dum Titus Cesar, densa comitante caterua,
Cum genitore simul Romanis arcibus orto,
Urbem ferriferis uallaret millibus amplam,
Donec dira fames consumpsit strage cateruas
Menibus obstructas et muri carcere septas,
Tempore quo tenerum mactauit femina natum,
Insuper assandum uerubus transfixit acutis,
Quem coctum laribus crudelis mater edebat,
Humane penitus nature iura resoluens,
Horresco referens effebi funus acerbum.
Sic uindicta crucis multauit clade nefandos
Sic quoque Iacobi multauit passio sontes.
Undecies centena simul cecidisse leguntur
 Millia per miseram moribundis ciuibus urbem.
Insuper et centum uenduntur millia passim,
Quos rigidus ferri neglectus mucro reliquit,
Et famis exigua perierunt [Par., fugerunt] funera stipe.

IX.

Hic quoque commemorat metrorum comma Philippum
Quem pius ethrali ditauit gratia Christus,
Barbara qui docuit doctrinis agmina sacris
Credere per Scythiam saluantem secula Christum,
Qui dudum tetra torpebant mortis in umbra
Auctorem lucis tenebroso corde negantes,
Atque creature famulantes ordine uerso.
Donec apostolicam exhauserunt aure loquelam,
Limpida perpetui cernentes lumina Phebi.
Omnes certatim merguntur gurgite sacro
 Flagitium sceleris purgantes fonte lauacri.
Inde Asiam properat sanctis conuertere biblis,
Idola que dudum decepta fraude colebat,
Credula sed citius pandit precordia Christo
Splendida discipuli dum fantis uerba capessit.
Sic felix Asie conuertit dogmate regnum,
In qua post obitum fatali sorte quiescit,
Cuius hoc templum sacrata tuebitur ara.

X.

Ultima terrarum prepollens India constat,
Quam tres in partes librorum scripta sequestrant,
Idola que coluit paganis dedita sacris.
Sed Bartholomeus destruxit lurida fana,
Effigies ueterum confringens iure deorum,
Hebrea quem clamat peregrinis lingua loquelis.
 Proles suspendentis aquas in nubibus atris,
Humida nimbosis dum stillant ethera guttis,
Quot signat procerum celestis dona profundi,
Ut quondam cecinit psalmorum carmine uates:
Ecce latex rorat tenebrosis nubibus eris.
Post hec martyrii mercatur serta cruenta,
Et sequitur Dominum pictus cum stigmate Christi,
Cuius hoc templum ueneranda tuebitur ara.

XI.

Mattheus egregium describens dogma salutis,
Hebrea per simplum degessit dicta libellum,
Plurima sanctificis narrans miracula seclis,
Que modo per mundum diuulgant scripta triquadrum.
Quem Phison fluuius paradisi fonte redundans
 Tropica [Par., Mire] portendit pandens mysteria rerum.
Fontis designat Saluator iure figuram
De quo quadrifluis decurrunt flumina riuis.
Quatuor ut quondam nascentis origine secli
Limpida per latum fluxerunt flumina mundum,
Que rubros flores et prata uirentia glebis
Gurgitibus puris et glauco rore rigabant;
Sic doctrina Dei fluxit de fonte quaterno
Arida diuinis irrorans corda scatebris.
Hanc scriptor uerax expressit Mattheus olim,
Quemque propheta Dei sacro spiramine plenus
Humana specie uidit signarier olim,
Quod Christi patres et auos numeraret auorum
E queis Saluator noster cunabula sacri
Sumpserat in mundo scelerata piacula clemens.

 XII.

Simon Zelotes nec non Chananeus idem.
Inter apostolicos Petri cognomine functus,
Cetus qui docuit gentiles dogma supernum,
Ut celsum peterent celesti tramite regnum;
Cuius in hac aula sacra seruabitur ara,
Cum polus et tellus ac ponti flustra fatiscant,
Donec supremis scintillent secla fauillis,
Et mundi moles, montes collesque liquescant,
Atque creature cerarum fluxus ad instar
Machina succumbat flamma crepitante per orbem.

XIII.

Supremus numerum concludat Thaddeus almum,
Cui cognomen erat preclarum Libbeus olim,
Quem duxisse ferunt Christi cum grammate schedam
 Abagaro, quondam qui regni sceptra regebat,
Postquam Tartareum damnauit morte tyrannum,
Et tetris Erebi gaudens emersit ab antris.
Exin sidereum Christus conscendit Olympum.
Dicitur hic etiam uulgato nomine Iudas,
Cuius presenti laudes celebrantur in aula;
Qui nobis binum facundo famine biblum
Edidit, antiquas promulgans ore loquelas,
Quas Enoch prisco descripsit tempore uates
Ante rapax mundum quam pontus plecteret undis,
Dicens: Ecce uenit Dominus cum millibus almis
Ponere iudicium cunctis habitantibus orbem,
Quos nubes appellat aquas stillante carentes,
Frigida quas rapidis dispergunt flamina uentis,
Nec non arboribus sterili de stipite natis
 Comparat, autumni que fructum tempore perdunt.
Sic quoque spumiferis undarum fluctibus equat
Errabunda uocans celorum sidera sontes,
Qui seruata restat tenebrosis pena procellis.
Nempe feras gentes et ponti barbara regna
Iudas ad Dominum doctrinis flexerat almis,
Cuius in Armenia sopitum morte cadauer
Exsurrecturum fatali fine quiescit.
Sed tamen ethereas lustrauit spiritus arces.

XIu.

Hoc sacer obseruat delubrum Matthias almum,
Unus qui fertur de septuaginta fuisse
Discipulis Domini qui sacrum dogma docebant,
Quem Deus electum signauit sorte superna,
Dum Iudas Scarioth, stropha deceptus iniqua,
 Culmen apostolici celsum perdebat honoris,
Atque fibras olidas tetro cum uiscere fundit,
Cum crepuit medius laqueo suspensus ab alto,
Qui Dominum lucis redimentem sanguine secla
uendidit ut cupidus fuluum numisma capessat.
Matthias idcirco, spreto latrone nefando,
In Domino fretus numerum suppleuit eumdem,
Iunctus apostolicis gratatur iure triumphis.
Iam bis sena simul digessi nomina Patrum
E quibus Altithrono conuersus credidit orbis.
Hos precibus uerna crebris et pectore fuluo,
Ut mihi clementer noxarum pondera laxent,
Et ueniam dantes commissa piacula soluant,
Quatenus in requiem, diuina gratia fretus,
Ultimus ingrediar Christo regnante per ethram:





uERSUS IN HONOREM APOSTOLORUM SCRIPTI, DUM AUCTOR ECCLESIAM EORUM ROMAE INTRARET. [1Kb] 


 Hic celebranda rudis florescit gloria templi,
Limpida que sacri signat uexilla triumphi;
Hic Petrus et Paulus, tenebrosi lumina mundi,
Precipui Patres populi qui frena gubernant,
Carminibus crebris alma uenerantur in aula.
Clauiger etherius, portam qui pandis in ethra,
Candida celorum recludens regna Tonantis,
Exaudi clemens populorum uota precantum,
Marcida qui riguis humectant imbribus ora;
Suscipe singultus commissa piacla gementum,
Qui prece fragranti torrent peccamina uite.
 Maximus en doctor Paulus, uocitatus ab axe
Saulus, qui dictus mutato nomine Paulus,
Cum cuperes Christo priscos preponere ritus,
Post tenebras claram cepisti cernere lucem;
uocibus orantum nunc aures pande benignas,
Et tutor tremulis cum Petro porrige dextram,
Sacra frequentantes aule qui limina lustrant;
Quatenus hic scelerum detur indulgentia perpes,
Larga de pietate fluens et fonte superno,
Dignis qui nunquam populis torpescit in euum.





FRAGMENTUM DE DIE IUDICII, UT uIDETUR. NUNC PRIMUM EDITUM, SED uALDE CORRUPTUM [1Kb] *


 Cur non ex aliquo possit confingere nota
Que fuerat quondam qui uixerat ante figuram,
Ac similemque sue iubeat resurgere forme,
Cum sint omnia Dei, reddet namque omnia pontus.
Tellus iussa reuomit quidquid contexerat olim.
Si que forte rogis dissoluit flamma sopitis,
Aut aliquem uastis absorbuit equor in undis,
Si cuiusque fame deuorarant uiscera pisces,
Aut fixere fere crudelia funera membris,
Alitibus iacuit rapto de corpore sanguis,
Ultima nec domino negabunt funera quemquam
Apparere Deo uiuos de morte necesse est,
Resumptisque suis homines astare figuris.
Semina sic iactis creduntur arida terris,
Et penitus pressis parescunt mortua sulcis,
 Inde recreatis animatur culmus aristis.
En iterum uiuis granescunt fortia granis,
Concurruntque . . . uario cum fenore messes.
Sidera cuncta cadunt, iterum renouata lucescunt,
Et dies in densa moritur cum lumine nocte;
Solque cadit, iterumque redit sub lumine celum,
Ortus et in rutilo fulgebit orbe peracto.
Lux perit umbrato ueniente uespere mundo,
Et remeat toto renouatque gaudia seclo.
Sic renouata suo uiuit de funere phenix,
Exemploque suos uolucres resurgit in hortus
Et nudata foliis suo tempore fructicat arbor,
Atque iterum pomis curuantur germina rami.
Ergo ut a uoce mundo tremente diuina,
 Et penitus pressis uirtutibus etheris altis,
Tunc fragor ingenitus et maxima murmura celi.
Promouente Deo ueniente iudice mundi.
Protinus innumeri concurrere ire ministri.
Conuallantque Deum cum maiestate celesti.
Angelica late descendens agmina terris,
Omnes nuntii Dei, quibus est diuina facultas;
Precipue forma uirtutis spiritus omnes.
Igneus his uigor est et nobillima corpora celo
uis diuina migrat, in totum intonat ether
Hic trepidans terra penitus uniuersa remugit,
Parturiens homines, quos reddere iussa debebit.
Mirantur comites, turbantur denique nimbi,
Astra mirata tabent subito uirtutis ab alto,
Atque inclinata Domino descendere celo
 Hinc iubente Deo facile cum uoce potenti.
Continuo ruptis per omnia regna sepulcris,
Omnis humus letis effundit hiatibus ossa,
uiuentesque . . . . . . . . . . populos eructat arena.
Herent membra comis, nectuntur ossa medullis,
Consertique regunt spirantia corpora nerui,
Et simul infuse mouentur sanguine uene,
Dimisseque cauis anime redduntur apertis,
Organa queque sua repetunt surgentia cuncta.
Proh miranda quies! hic omnis pullulat etas.
Pullulat antiqua mortuorum puluere terra.
Matres atque uiri repetita luce resurgunt,
Magnanimi iuuenes, pueri innupteque puelle.
Defunctique senes animis uiuentibus adsunt,
 Infaustumque gemens resonat uagitibus orbis.
Tunc uarie gentes ueniunt de sedibus imis,
Rusticus et miles, posito diademate reges,
Paupere commistus equali in agmine diues.
Altus ubique tremor precibus nunc ingemet orbis,
Tendentesque manus populi clamore morantur.
Ipse sedens Dominus eminet lumine clarus,
Et prepotens cunctis micat in uirtutibus ignis,
Excelsoque throno celesti sede coruscat,
Martyribus septus, numero candente uirorum.
Dilectisque suis comitatus uatibus exstat,
Clara quibus niueis effulgent tempora teniis.
Iamque sacerdotes nitidis in uestibus adsunt,
Gestantes rutilant premialia uincla coronis
Submisseque omnes genibus. . . . . adorant,
 Solusque agius sanctusque Deus, uox omnibus una est,
Aeternaque dies atquo immutabile tempus;
Lux ubi clara lucet, spirat salubrior aura,
Et secreta Deo regio ditissima campis,
Beataque nimis sereno in cardine sedis
Semper uictura, semperque in luce futura
Lucet, et aspirans uitali flamine uentus,
Omnifereque solo prediuite. . . . . .
Florea uibratis conflagrat purpura pratis.
Hic rosei niuea uariantur semina ruris,
Aut roseis niuea crispantur floribus aura.
Nescia illa quibus suauescat pulchrior alga,
Aut quibus etheris aspirat mollior aura,
Quis melior specie, aut quis precellat honore.
Nunquam florigeris similes nascuntur in hortis;
 Lilia nec nostris floruerunt talia campis,
Nec notata rubet mox ut rosa panditur alba,
Purpura nec sic esi Tyrio concocta rubore,
Gemma coloratis fulget speciosa lapillis
Prasinus inde nitet, illinc carbunculus ardet,
Smaragdusque lapis micantea lumina fundit.
Hic et odoriferis nascuntur cinnama uirgis,
Et uiridis letum gratum conflagrat amenum.
Hic iacet ingenti radiatum luminis aurum,
Et nemora alta tenens florenti uertice celum,
Nox ubi nulla suas defendit tetra tenebras,
Ireque insidie [que metus] pulseque a limine cure,
 Hic malus extremis religatur exsul in oris,
Hicque labo ueritus fines habitare beatos.
Illic prisca fides electa in sede quiescit;
Iustitia gaudens eterno in federe uiuit,
Et secura salus placitis laxatur in aruis.
Hic quicunque bonus. . . . . bonique colonus,
Quique Deum metuit innoxia mente trement,
Atque suos coluit sacra pietate parentes,
Aut inopem quoties opibus solatus amicum,
Et coluit sanctam semper sine crimine uitam,
Atque laboranti quisquam subuenit amico.
Pauperis adiutor, solitusue fouere pupillos.
Eruit et nocitos, subuenit crimine pressis,
Hospitibusque sue tribuit qui munera mense,
Non aliquem nocuit, et non aliena cupiuit,
 Illi exsultantes diuinis laudibus omnes,
Orantesque simui referunt ad sidera uoces,
Psallentes Domino celebrant pre gaudia laudes.
Beatamque uitam nuntiis comitantibus ibunt.
Postquam hec Dominus felicia dona peregit,
Et iustos potius in eterna dona premisit,
En miseranda uenit lugens sua crimina turba,
Et gemitus merent lacrymis ardentibus omnes,
Testanturque sua crebris ululatibus acta:
Flammea pro meritis infantia tela tremescunt.
Angeli corripiunt iam iam, prohibentque precari,
Et prohibent seras penitendo fundere uoces,
Iamque precum uenia, flamma ueniente, negatur.
O miseri! quoties uobis diuina potestas
Innotuit! quoties maiestas cognita ueri!
 Audistis sonitus, uidistis fulgura celi,
Assidue pluuias uentorum et grandinis iras
Experti! quoties noctesque diesque serenas
Tempora fecunde dabant munera uobis!
uer habunde rosas, frugibus nec defuit estas,
Autumnus uaria prebuerat mitia poma,
Semper hiems letas glacialis fregit oliuas.
Cuncta Dei tribuit bonitas, nec defuit unquam.
Nec per tanta Deum genus sciuit humanum.
Terra Deum metuit, pontus Dei nutu pependit.
Et fluuius siccis pressus refluxit arenis,
Et genitura Deum per omnia leta fatetur.





ANONYMI EPISTOLA AD SOROREM ANONYMAM 

 Splendida uirginitatis castimonia florentis predite, lymphaque superni laticis melliflua celitus irrigate, nobili non solum carnali generositatis prosapia uirgini, uerum etiam  spirituali dignitatis honore insigniter compte, Christi ancillarum leue iugum Dei gestantium gubernatrici, et monastice conuersationis normam regulariter, authenticis priscorum Patrum formulis, commisso sibi gregi indefesse prebenti, nec non inclyte pubertatis  indoli, candido integritatis uestimento incorrupte adeque decorate, celestique gurgitis unda late manantis uiui et semper abundantis potate, non solum exteriore litterarum studio, uerum etiam interiore diuine scientie luce illustrate, N., absque precedente meritorum adminiculo, N., spiritualis officii munificentia fungens, in angulari lapide, Christo uidelicet, optabilem salutem.

Fateor caritati uestre, postquam Brittanistelluris  inclyta sceptra, diuine pietatis admonitione, ut reor, salubri tactus, fugiens deserui, relictaque fecundissima natalis patrie insula, quam glauca spumantis maris cerula influentia scopulosis marginibus undique uallant, fragilitatis mee conscius, et scelerum meorum aliquatenus tunc reminiscens, una cum totius propinquitatis mee propemodum caterua, Christo fauente, feruentis ingruentibus pelagi molibus transuectus, ad huius regionis marginem applicuisse gratulans, uotorum compos tripudiabam; liminibusque beatorum apostolorum, orationis causa, demendi innumera piaculorum meorum pondera, pergendo me satagebam presentare, ibique cunctis affinitatis mee propinquis propemodum longo quietis somno sopitis, solus in huius exsilii  calamitate orbatus , haud secus dicendum mihi est, quam tristis merensque remansi; non tamen incolumitate corporis pristina robustisque membrorum artubus huius pestis ualetudinem euasi; sed  omnibus membrorum compaginibus quassatis et contritis, anhelans fatigatus resto: quod mihi per usum et nouum et uetus est, nullam reperisse me isthic habitantium feminini sexus personam fideliorem, in omnibus non adulationis causa, sed ueritatis firmitate contestans, dum me admodum ante quinquies quina mensium uolumina toto uexatum corpore febris anhele frigus et calor decoquerent, benigna caritatis humanitate memini susceptum, quod utique iuxta preceptum Domini, tunc uos infirmo egrotoque non ignoro  egisse, ob eterne retributionis mercedem, eamdem quoque hactenus parum pigre fraternitatis affectus dilectionem diuini amoris obtentu complentes obseruare dignoscimini. Qua de re scribendi uobis materiam nequaquam incongruam nactus, qua amabilem uestre germanitatis spiritualem necessitudinem caraxando alloquerer, cum me Christus bonorum cunctorum largitor, preeunte clementia sua, discentium celesti gratie sue rore aliquantulum per suum participem efficeret. Ideo uobis dirigere uersiculos metrica ratione compositos diu fixum mente tenui, et corde simul dulce habui, quia nullos legentium noui quibus libentius mitterem, ubi pro certo scio nullam dire fraudis suspicionem mentem  destinantis mordere, nec dictantem hostili uituperatione lacerare, licet uitiosa pagina scabraque schedula reperiatur. Hanc itaque nuper metrice artis peritiam, Domini nostri omnium generalis, meique specialis, presulis uenerandi Bonifacii sub magisterio didiceram, quo mihi, post illuminatorem celestem, cui secreta cordis patent, et quem occulta et abdita non latent, mentis obtutus aperitur, et arida pectora mea imbre superni nectaris quotidie celesti irrigantur. Hos namque uersus, iociste more, caraxatos reperietis, si diligenter non dedignemini litterarum perscrutari capita, hoc est quaternis uersibus ceteros in medio positos uelut ambitu quodam cingentes illos. Hi, quos tuo nomine proprie pretitulaui, ceu spiritualis matris, a principio incipiunt regulariter  ad finem usque decurrentes. Discipule uero mee a calce tuorum inchoant, non inopportune, quia discipula magistram, sicut ancilla dominam suam sequi debeat.

Esto . . . . . . memor Domini regnantis in ede ita de fide inchoant . . . . . . celorum in arce. Si quid autem huic operi minime congruum tersumque, et contra regulam grammatice artis insertum inuenietis, hoc polire runcinando, sumpta lima ex officina grammaticorum, reminiscemini. Illud etiam subnixa prece flagito, ut per illam immarcescibilem spiritualis amicitie necessitudinem, ut nemini hoc opus ostendatis sine meo consensu, et huius operis personam prodatis absque licentia mea, ne inde dira seges inuidie crescat, unde uere pacis concordia pullulare debuit,  sed potius pacti federis germanitatisque copulate uicissim apud nos firmissima sponsione dextrarum memores perenniter estote, meique laboris sudori purissimis orationum uestrarum precatibus fauere, suppliciter posco, dignemini.

Asc. berc. can. dour. ehu. feli. gip. ha. gal. is. ker. lagu. man. not. os. pert. quirun. rat. suigil. tac. ur. ilc. ian. zar.

    R R R. Rex Romanorum Ruit.
    P P P. Pater Patrie Profectus est.
    F F F. Ferro Frigore Fame.
    M M M. Monitum Monumentum Mortuus est.
    u u u. uictor uitalis ueniet.
    A A A. Aurum A nobis Aufert.




 Lector casses catholice,
Atque obses athletice,
Tuis pulsatus precibus
Hymnista carmen cecini
Sicut pridem pepigeram
Usque diram Domnoniam
Florulentis cespitibus
Elementa enormia
Quassantur sub etheria
Dum tremit mundi machina
Ecce nocturno tempore
Quatiens terram tempestas
Cum fracti uenti federe
Et rupto retinaculo
Tum libertate posita
 Spissa statim spiramina
Quibus bissena nomina
Horum archon atrociter
Furibundus cum flamine
Unde Titanis torrida
Cumque flatus uictorie
Tremebat tellus turbida
Cadebant cum uerticibus,
Neque gutte graciliter,
Mundi rotam rorantibus,
Cum prepollenti pluuia
Turbo terram teretibus
Que cateruatim celitus
Neque celorum culmina
Quorum pulchra planities
 Donec nimbo ac nubibus
Nam tenebrescunt turbine,
Germana Phebi numina,
Neque flagrabat flammiger
Sicut solet sepissime
Sed cecatur caligine
Plaustri plane pulcherrima
Aquilonis a Circio
Ac totidem torrentibus
Obnixe flagitantibus
Atque responsa reddidi,
Quando profectus fueram
Per carentem Cornubiam
Et fecundis graminibus
Atque facta informia
 Conuexa celi camera
Sub uentorum monarchia.
Orto brumali turbine,
Turbabat atque uastitas
Baccharentur in ethere,
Dese uirent in seculo
Et seruitute sopita,
Duelli ducunt agmina.
Indiderunt uolumina.
Famam uerrens ferociter
ueniebat a cardine,
Labuntur luminaria.
Non furerent inglorie,
Atque eruta robora,
Simul ruptis radicibus:
Manabant sed minaciter
Humectabant cum imbribus,
Essent referta flumina,
Grassabatur turbinibus.
Crebrantur nigris nubibus
Carent nocturna nebula,
Perlucebat ut glacies,
Torre teguntur trucibus.
Disrupto rerum ordine
Atque preclara lumina
Ductor dierum Lucifer
Auratum sidus surgere
uelut furua fuligine.
Non comparent curricula
Cursum seruantis sedulo
Septem latet lampadibus
Pleiadis pulchra copula
Hec conscendunt per ethera
Tunc pari lance limpida
Zodiacus cum cetera
Quem Mazaroth reperimus
Dissenis cum sideribus
Nec radiabat rutilus
Quia nubes nigerrima
Attamen flagrant fulmina
Quando pallentem pendula
Quarum natura nubibus
Nec non marina cerula
Qua ruit irruptio
Per pelagi itinera
Cum bullis et brumalibus
Oceanus cum molibus
Pulsabat promontoria,
Sic turgescebat trucibus
Infligendo fluminibus
Quid dicam de ingentibus
Que nullus nequet numero
En multa in miraculo
Clara Christi clementia
Cum grata gallicinia
Suscitarent sonantibus
Tum binis stantes classibus,
Matutinam melodiam
En statim fulcra, flamine,
Tigna tota cum trabibus
 uacillabant ab omnibus
In tantis tempestatibus
Nostra pauent precordia
Quando cernebant lumina
Horrisonis fragoribus
Tum tandem cursu caterua
Portum petit Basilice
Sic pelluntur pericula
Ab Atlantis prosapia.
Ab ortu Solis sidera:
Libre torpebat trutina
Cyclus fuscatur caterua,
Nuncupari antiquitus,
Per Olympum lucentibus.
Sicut solebat Sirius,
Abscondunt polos pallia
Late per celi culmina
Flammam uomunt fastigia
Procedit collidentibus:
Glomerantur in glarea.
uentorum ac correptio
Salsa spumabant equora
Undosus uortex fluctibus,
Atque diris dodrantibus
Suffragante uictoria.
Pontus uentorum flatibus
Scopulosis marginibus,
Altithroni operibus
Computare in calculo?
Nunc apparent propatulo
Per hec facta recentia,
Quasi quarta uigilia
Somniculosos cantibus.
Celebramus concentibus
Ac synaxis psalmodiam.
Nutabant a fundamine
Tremebunda ingentibus
Aule pulsatis partibus,
Ac Aurore turbinibus
Tot monstrorum prodigia
Tecta et laquearia
Concuti et creporibus
Confracta linquens limina,
Populante pernicie,
Per matris adminicula
Quidam discrimen duobus
Per deuexa ac lubrica
Metuebant magnopere
Porro cum tetre tenebre
Fatiscentes uelamine,
Scissa ceca caligine
Tum uidens ab ecclesia
En, inquam, noctis horride
Ecce case cacumina
Que solebant lautissime
En genistarum aprica
Pelluntur parietibus
Heu tectorum tutamina
Ecce crates a culmine
 Flatus seui spiramina
Et nisi natalitia
Tuerentur trementia
Forsan quassati culmine
Quemadmodum crudeliter
Propalant Euangelica
Turris fregisse fragmina
Ergo Christo in commune
Grates dicamus dulciter
Doxa Deo ingenito,
Simul cum sancto supera
Deuitantes cum saltibus,
Cliuosi ruris latera
Casam contritam crepere,
Preterissent et latebre
Orto iubaris lumine,
Quasi mortis imagine.
Tigilli fusa fragmina,
Nunc apparent spectacula:
Cadebant ad fundamina,
Sumi dulces delicie
Frondosarum uelamina
Fabrorum arietibus.
Prosternuntur in platea:
Ruunt sine munimine
Hec fecerunt ludibria.
Pauli sancti solemnia
Timidorum precordia,
Quateremur et fulmine.
Nouies binos circiter,
Trini Tonantis famina,
Cum immensa maceria.
Adempti a discrimine,
Manenti immortaliter
Atque gnato progenito,
Flatu regente secula.



INCIPIT CARMEN ALIUD.


Nuper de illabentibus
Absque mora mea tuum
Quemadmodum mellificis
Illustris quondam peta
Styli calamo stridulo
Sacris inserit schedulis
Euolutam labilibus
Binis brume temporibus
Mox completa uergentium,
Heroicorum uersibus
Rome urbis indigena
Caraxante persedulo
Doctiloquus Sedulius
Mundi molem rotatibus
Protelata prepatulis
Pepulisse perniciter
Trini fuere famine
Diuulgati per ethera
uirtutum quos redimita
Petanamque per fabricam
Fidei nec non trilicibus
Sic truduntur tyrannidis
 Quibus horrende irruit
Bellicosus in agone
Consternatus quid ueritat
Christi crucis per culmina
Que fugax Orcas horridis
At uos famosi uiribus
Trucem uicistis tropeo
Qui propinquos et patrias
Ignoti ruris cespites
Neque furentes uortices
Turgentis Ditis tellurem
Neque latrones libidis
Letifere libidinis
Abstrahuntque exuuias
Neque bellue uibrantibus
Aberrantes per deuia
Celsorum Christi militum
Tum Agape pro numinis
Gradientes sublimia
Illum uisendi gratia
Nacta foret a numine
Omnes hi in Domino
Essent iuncti bitumine
Tandem decurre concite
Aedem almam adiere
Ubi Petri corpusculum
Tum altare felicibus
Prosilit de ergastulo
Clauigero et regie
Interualla obstaculis
Parum sistens stabiliter.
uiri absque cunctamine
Summi Olympi supera,
Cristatos cingit corona
Aethralis heri uegetam
Girant thoracis humeros
Te labiosa tironis
Imber ueluti ingruit
Christi aduerso agmine
Furuex erectus indicat
Ferimus frontis uexilla
Timet telorum imbribus
uiri sudantes strenuis,
Hostem belli ethereo,
Aspernantes peregrinos
Adistis casu precipites;
Undisonis fragoribus
Debellantis per terrorem
Glomerantes genuinis
Lurideque Cupidinis
Legentibus per auias.
Rabidi rostri rictibus
Dumosi ruris limina
Refrenarunt propositum
Iter suum conaminis
Petri petunt suffragia,
Frequentant ut amnestia
Petri iuuanti famine
Bini sane pro seculo
 Germanitatis uscide
Perlongi callis limite
Patriam quam petiere
Latet tellure conditum.
Conterinis fratribus
Carnis euulsus clanculo
Celi adhesit munite
Quo euectus florentibus
Sociatus sublimibus
Regnat isthic per secula
Bini bini beantibus
uirentes ac si floscula
Olim spretas agilibus
Non quid luxu labilia
Sed quid fertur non minima
Quibus ditatur arida
En uehebant uolumina
Multimodis et mysticis
Quorum auctor celitus
Que prophete apostoli
Indiderunt pergamene
Nunc uestium uelamina
Mirificoque munere
Queque ita enormia
Pulchro prorsus propagine
Gnari quedam genimina
Foliis quique uescitur
Cumque proies progreditur
Neque illos qui genuit
Fetum fluant ex semine
Sed quid magis mirabile
Oua uiri et femine
Parturire progenitum
Lana ostri elabitur
Spissam ceu aranea
Tumque lane latratibus
Fila in que reuoluitur
Inde sumuntur serica
Quorum persplendet species
Paradisi puniceis
Quibus inter eburnea
Sic, sic sane sanguinea
Pulchre picta perniueo
uiridi fuluo floreo
Paradisi cespitibus
Angelorum cum millibus,
Carpens eterna gaudia.
Meritorum meatibus
Paradisi per florea
Patrias petunt cursibus
Cosmi querunt quisquilia
Charismatum donamina,
Animarum per florida.
Numerosa per agmina.
Elucubrata normulis
Adesse constat alitus,
Doctiloqui oraculi
Almo inflanti flamine
Ulla produnt oramina
Perferebant propero.
 Eliciunt exordia
Deprompta in origine
uermis fuerunt minima
Brume meatum oritur.
Ouorum aluo oritur
uermis idem recaluit
Imo nature germine
Mundo et desperabile
Calificati calore
Fetum uellere uegetum
uermiculo cum uertitur
Telam texit muscanea.
Fuse ualde uolantibus
ueluti setis torquetur
Que portabant promiscua
Pulchra ceu planities
Purpurata cum roseis
Lilia locant linea
Sericorum insignia
Colore atque croceo,
Fucata atque lanea
Ut peplorum per pallia
Tam sanctorum reliquias
Aduehebant enormiter
Que concedunt oramina
Necnon adhuc munusculum
Thoracidos tuentibus
Imagines auriferis
Cumque multa magnanima
Christi sponse Ecclesie
Et ipsorum et omnium
ualetote felicibus
Pulchra pandunt ornamina
Nonnullorum eximias
Dicatus nutu nauiter
Orantium fidelia
Quidam addunt pulcherrimum
Retorquentes luminibus
Christi matris capitibus
Perducebant donamina
Cuncta ferebant opime
Matri Christo credentium
uitam clausuri calcibus.



INCIPIT CARMEN ALIUD.


Summum satorem solia
Alti Olympi arcibus
Cuncta cernens cacumine
Alta poli et infima
Cuius immensa munera
Antequam rictu rabido
Ore halitum corpore
Carminare concentibus
Ipsum profecto precibus
Allidens libentissime
Curuatam colli ceruicem
Titubanti tutamina
Sacrosancta sublimiter
Alma per adminicula
 Quibus infesti fortibus
Christi tironum cassibus
Afflant necantes imbribus
Illos, illos Omnipotens
Ubi Typho teterrimus
Girat torquens gurgitibus
En pilarum acerrima
Sedit qui per ethralia,
Obuallatus minacibus,
Celorum summo lumine
Telluris late limina
Nequeo prorsus funera
Raptent et rodant auido,
Sortis rigenti torpore
Celse laudis stridentibus
Peto profusis fletibus;
Solo tenus sepissime,
Capitis atque uerticem,
Tribuat per solamina
Suffragans manu fortiter,
Hostium demat spicula
Ferant thoracas humeris
Cesis fedis fragoribus
Telorum et micantibus
Trudat eternis tenebris
Tortis globorum gremiis
Atri ignis ultricibus
Parma pellat acumina
Hostium a ferocibus
Concertantes agonibus
Aetherius qui omnia
uerbi tantum cum Numine
Mihi noua qui nutibus
Litterarum cum lusibus
Facunda funde famina
Queam cepto in carmine
uirum uirtutum rumore
Cassem priscum cum nomine
Astra Olympi ignito
Larem librant lucifluam
Molem mundo minacibus
Fumum furuum frigoribus
Celi iubar e culmine
Titan tremet torrentibus
Passim orbis per marginem
Phebe quoque flagrantibus
Noctem nigram nubeculis
Ambo spargunt spiramina
Neque nocent nitoribus
Ruris rigati riuulo
Sed lutosam liquoribus
Arebant astra ignito
Gliscunt ut glebe germina
Situ roscido robora,
Succorum sumunt saporem
Ista cassis per culmina
Gloriosa per agmina
Rutilanti redimita
Astra conuexi Olympi
 Aldelmum nam altissimum
Alto nostratum nomine
Pollentem per celestia
Sic, sic sane sublimibus
Celi ceu per culmina
Illis, illis in omnibus
Protegens arundinibus
Christo semper fidelibus,
Mundi herus molimina
Formasti in origine.
Aggrederer nutantibus
Odis coaptem usibus,
. . . . . . . .
Celso proferre famine
Fulgescentem in ethere
Comptum ueluti lumine
Ardui orbi uegeto
Lustrant axis ignifluam
Eminentem cum arcibus
Foci complent caloribus
Croceo fundunt fulmine.
Tedis late lucentibus
Adusque celi cardinem
Fratrem iuuat ardoribus
Lucem lustrat corniculis
Ignis ethralis lumina
Nemorosis cespitibus
Roscidi roris sedulo
Tellurem humectantibus
Torrentis globi iaculo
Dura atque tenerrima
Queque uirescunt tenera
Seuerum nam per uaporem.
Prisci pandunt prefulgida
Gemmifera oramina
Obryzo uelut limpida
Orbi clarescunt uiridi
Cano atque clarissimum
Nuncupatum et numine
Potentem ac terrestria
Satis ornatum cultibus
Candent per orta fulmina.
Aequalem dico actibus
Queque fari sublimiter
Surgens nempe prolixitas
Tibi salus per secula
Maneat immortaliter
Odi huius enormiter
Refragat atque uastitas.
Sospes ab usque macula
Fine tenus feliciter.



INCIPIT CARMEN ALIUD.


uale, uale, fidissime.
Quem in cordis cubiculo
Aue Houa altissime
Salutatis supplicibus
Te, te herus in omnibus
Forma et uisu uirilem,
Tuam primum propaginem
 Curiose coniicere
Nullus ualet uolucribus
Tamen aggressi gaudiis,
Summo satore sobolis
Generosa progenitus
Statura spectabilis,
Caput candescens crinibus
Lucent sub fronte lumina
Celi candescunt calida
Gene gemelle collibus
Pedetentim purpureo
Rosa ueluti rutilis
Aures oscultant omnia
Almi oris innumera
Adest uerbosa fulgidum
Manus, manus mirabiles
Tibie cursu teretes,
Sepe sequuntur cursibus
Nam si centenis clamitet
Ferrea uoce fremitans,
Nequit sane in seculo
Phile, Christi carissime,
Cingo amoris uinculo,
Olim sodes sanctissime,
Ethelwaldi cum uocibus.
Clarum creauit actibus,
Facto et dicto senilem,
Per profundam indaginem
Mentis atque inspicere
Summi celi sub nubibus.
Loquemur parum trepidis
Satus fuisti nobilis
Genitrice expeditus,
Statu et forma agilis
Cingunt capilli nitidis.
Lati ceu per culmina
Clari fulgoris sidera
Glomerantur cum ollibus,
Picte fuco et niueo:
Radiat ualde flosculis
uerba ex ore prodita
Nequeunt fari munera
Sophia et omne lucidum.
Multum pedes placabiles
Tantum fortes ut sonipes:
Salientes prepetibus
Quisque lignis et uocitet
ualde et ore crepitans
Ullus fari oraculo
Quantum mundo mirabilem
Neque altum ingenium
Ullus ualet sonantibus
Quod idcirco non offero
Qui mundi per omnia
Sospitem tete sordibus
Tegat totum tutamine
Rite reddens refugium
Inque locet ethereum
Ubi semper consortium
 Fine carens, celestibus
. . . . . . . . .
Explicare mortalium
Licet clamet concentibus
 Laude quauis nec refero
Cunctis claret confinia
Seruet herus ab omnibus
Truso hostis acumine
 Robustum per suffragium
Celestis sceptri gremium.
Perfruaris angelicum
uitam deges cespitibus.





SANCTI ALDHELMI SCHIREBURNENSIS EPISCOPI DIPLOMATA QUAEDAM, SIuE EIUS OPERUM PARS QUARTA.



I. Excerptum ex libro Antiquitatum Meldunensis cenobii, ad uerbum transcriptum.
[Citat W. Dugdale in monast. Ang. e Lelandi Collectaneis ms. in Bibliotheca Bodleiana, uol. III, p. 266.]


Meildulphus uitam eremeticam ducens, sub castello de Bladow, quod Saxonice dicitur Ingelborne Castell; fuit autem constructum a quodam rege Britanno, nomine Dumwallo Moluicius. Ciuitas quondam ibi fuerat, que penitus destructa fuit ab alienigenis; Castellum se munitum custodiuit, quod per multum tempus stetit sine habitatione propinqua. Regia enim habitatio, et eius manerium tam paganorum, quam Christianorum, non longe fuit a castello apud Kairdurberg, quod Saxonice dicitur Brohambergh,  nunc uero Brokenberg. Predictus eremita petiit a castellanis tugurium sibi fieri sub castello, et obtinuit; non enim ibi erat magna hominum frequentatio. Hic dum sibi necessaria delicerent, scholares sibi in disciplinatum adunauit, ut eorum liberalitate tenuitatem uictus emendaret. Breui enim tempore scholares in exiguum conuentum coaluere. Horum consortio et exemplo sanctus Aldhelmus ad plenum informatus, artem dialecticam adiecit crudire. Unde hinc fugiens ad pedes Adriani philosophi, abbatis sancti Augustini Cantuariensis, per aliquod tempus studuit, et sufficienter edoctus Meldunum repetiit. Qui postea, cum sociis suis, sub Maildulfo monacho attonsus est, uiuente Maildulfo post tonsionem eius annos quatuordecim. Castellum prenotatum  tunc fuit sub dominio Eleutherii episcopi Wintoniensis, qui dominabatur in tota West-Saxonia. Mortuo Maildulfo, predictus episcopus dedit situm Malmesburie sancto Aldhelmo.





II. Charta qua Eleutherius monasterium Maildulfi Aldhelmo donat.
[uid. Will. Malm. de Reg.]

Ego Leutherius 

Omnia que uidentur temporalia sunt, et que non uidentur eterna sunt. Idcirco uisibilibus inuisibilia, et caducis celestia preferenda sunt; quamobrem ego Ceadwalla, regnante Domino rex, aliquod emolumentum  Ecclesie impendere decreui, id est, terram ex utraque parte silue que appellatur Kemele, CXXXII cassatos. Et ita fixa et immobilis hec donatio perseueretur, ut nullus hoc decretum frangere aut irritum facere presumat. Si quis uero, superba inflatus tyrannide, hanc donationem uiolare aut preuaricare tentauerit; nouerit se, in tremendo cunctorum examine, coram iudice uiuorum et mortuorum rationem redditurum. Scripta est uero hec chartula indict. 1, mense Aug., anno ab Inc. Dom. 682.

    + Signum manus Cadwallari regis.
    + Ego Heddi episcopus consensi.
    + Signum manus Cisi
    + Ego Wynbertus subscripsi.





uII. Charta Berthwaldi de Sumerford que sita est iuxta fluuium qui dicitur Tamesia, quam regali munificentia contulit Aldhelmo abbati Meldunensis Ecclesie et successoribus suis hereditate perpetua.
[E chartulario cenobii Malmes. in Bibl. Bodl. fol. 10, b.]


Ea que secundum timorem et amorem Domini religiosa largitionis deuotione definiuntur, quamuis solus sermo sufficeret promulgare, tamen pro incerta futurorum temporum conditione scriptis publicis et documentorum gestis sunt confirmanda. Quapropter ego Berthwaldus, regnante Domino rex, pro remedio anime mee et indulgentia commissorum criminum, aliquam terram conferre largirique Aldhelmo abbati decreui, id est, illam de orientali parte fluminis quod appellatur Temys, iuxta uadum cuius uocabulum  est Summerforde, XXXX cassatos, ea scilicet definitione, ut omni seruitute secularium potestatum portio terre illius perpetualiter sit libera, ad seruiendum necessitatibus monachorum. Deo seruientium in monasterio quod uocatur Malmesburge. Et ut firmius ac tenacius hec donatio mea roboretur, precellentissimum monarchum Ethelredum ad testimonium asciuimus regem, cuius consensu et confirmatione hec munificentia acta est. Si quis contra hanc donationem uenire tentauerit, aut tyrannica fretus potestate inuaserit, sciat se in tremendo cunctorum examine coram Christo rationem redditurum. Actum publice in synodo iuxta uadum Bregforde, mense Iulio, 30 die mensis eiusdem; indictione 13, anno ab Incarnatione Domini 686.

     + Theodorus archiepiscopus.
    + Ethelredus rex Merciorum.
    + Berthwaldus subregulus.
    + Kenfrithus patricius.
    + Sexwulfus Lichfield, episcopus.
    + Bosel Wigornie episcopus.





uIII. Charta de libertate, quam Ina rex contulit Alahelmo presuli, et Ecclesiis sub eiusdem regimine constitutis.

In nomine Domini Dei nostri Saluatoris. Ego Ina, regnante Domino rex, cum consilio et decreto presulis nostri Aldhelmi, simulque cunctorum Dei sacerdotum suggestione, et monachorum petitione, qui in parochia Saxonum conuersantur, hanc libertatem Ecclesiis impendo, et hanc priuilegii dignitatem  monasteriis confero, ut sine impedimento secularium  rerum, et absque tributo fiscalium negotiorum, liberis mentibus Deo soli seruiant, et monasticam cenobii disciplinam, Christo suffragium largiente, regulariter exerceant, ac pro statu et prosperitate regni nostri, et indulgentia commissorum criminum, ante conspectum diuine maiestatis, preces fundere dignentur, et orationum officia frequentantes, in ecclesiis pro nostra fragilitate interpellare nitantur. Si quis uero contra huius decreti syngrapham uenire tentauerit, sciat se coram Christo nouemque Angelorum ordinibus, in tremendo examine rationem redditurum. Hoc uero decretum, a nobis libenter concessum, taliter confirmari et seruari decernimus, ut tam nobis, uita comite, propitia Diuinitate, regni gubernacula regentibus, inextricabili lege firmiter roboretur.  Nam pro ampliori firmitatis testamento, principes et senatores, iudices et patricios subscribere fecimus, quorum nomina infra tenentur ascripta.

Actum publice et confirmatum in loco qui appellatur Eburleaugh, septima Kalendarum Iuniarum die, indictione secunda anno ab Incarnatione Christi 704, feliciter.

    + Signum manus Inii regis, qui hec omnia propria manu confirmauit.
    + Ego Aldhelmus, seruus seruorum Dei, hoc propria decretum manu roboraui.
    + Ego Hagona abbas consentiens subscripsi.
    + Ego Heagha abbas consentiens subscripsi.
    + Ego Wedre abbas consentiens subscripsi.
     + Ego Wilgar abbas consentiens subscripsi.
    + Ego Froda abbas consentiens subscripsi.
    + Signum manus Beoban.
    + Signum manus Ceonberth.
    + Signum manus Ethelfridi.
    + Signum manus Deduce.
    + Signum manus Bealdhum.
    + Edbertus abbas consentiens subscripsi.
    + Ego Wintra abbas consentiens subscripsi.
    + Ego Beorwald abbas.
    + Ego Beawulf abbas consentiens subscripsi.
    + Ego Witta abbas consentiens subscripsi.
    + Signum manus Camberth.
    + Signum manus Cen.
    + Signum manus Easwaldi.
     + Signum manus Ticceau.






ANNO DOMINI DCCXu.
CONSTANTINUS, ROMANUS PONTIFEX.





NOTITIA HISTORICA IN CONSTANTINUM PAPAM.


 [a 7Kb] Constantinus, natione Syrus, ex patre Ioanne, [b 1Kb] sedit annos septem [1 1Kb] , dies quindecim. [2 1Kb] Fuit autem temporibus  Iustiniani, Philippici, et Anastasii Augustorum. uir ualde mitissimus, cuius temporibus in urbe  Roma fames facta est magna per annos tres. Post quos tanta fuit ubertas, ut fertilitatis copia preterite sterilitatis inopiam obliuioni mandaret. [a 4Kb] Hic ordinauit Felicem archiepiscopum Rauennatem, qui secundum priorum suorum [b 3Kb] solitas in scrinio [c 1Kb] noluit facere cautiones, sed per potentiam Iudicum exposuit,  ut [1 1Kb] maluit. Cuius cautio a pontifice in sacratissima confessione beati Petri apostoli posita, post non multos dies [2 1Kb] tetra, et quasi igni combusta reperta est. Nam Rauennatium ciues elati superbia digna ultionis pena multati sunt. Mittens quippe Iustinianus imperator Theodorum patricium, et [3 1Kb] primum exercitus  insule Sicilie cum classe nauium, Rauennam ciuitatem cepit, prefatum archiepiscopum arrogantem in naui uinctum tenuit, et omnes rebelles quos ibi reperit compedibus strinxit, diuitias eorum abstulit, et Constantinop. misit. Dei autem iudicio, et apostolorum principis Petri sententia, qui inobedientes fuerunt apostolice [1 1Kb] sedis, amara morte perempti  sunt, et isdem archiepiscopus [a 1Kb] lumine priuatus, dignam factis recipiens penam, exsul in Ponticam transmissus est [2 1Kb] regionem.

[b 3Kb] Hisdem temporibus misit suprafatus imperator ad Constantinum pontificem sacram, per quam iussit eum [c 2Kb] ad regiam ascendere urbem. [d 4Kb] Qui sanctissimus uir iussis imperialibus obtemperans, illico nauigia  fecit parari, quatenus iter aggrederetur marinum, et egressus est a portu Romano die quinta mensis Octobris, indictione 9. Et secuti sunt eum Nicetas episcopus Sylue Candide, Georgius episcopus Portuensis, [1 1Kb] Michelius, Paulus, Georgius [2 1Kb] presbyter, Georgius diaconus, Georgius secundicerius, Ioannes primus defensor, [3 1Kb] [a 2Kb] Cosmus sacellarius, Sisinnius nomenculator, Sergius scriniarius, Dorotheus et Iulianus subdiaconi, et de reliquis gradibus Ecclesie [4 1Kb] pauci clerici.

ueniens igitur Neapolim, illic eum reperit Ioannes patricius, et exarchus cognomento Rizocopus, qui ueniens Romam iugulauit [5 1Kb] Saulum diaconum, et uicedominum, Petrum arcarium, [b 2Kb] Sergium abbatem presbyterum, et Sergium ordinatorem, pergensque  Rauennam pro suis nefandissimis factis, iudicio Dei illic turpissima morte occubuit. Georgius uero presbyter  Neapoli relictus est, et pontifex cum suis Siciliam perrexit, ubi Theodorus patricius [6 1Kb] extraticus languore detentus occurrens pontifici magna cum ueneratione salutans, atque suscipiens, medelam adeptus est celerem. Atque inde egrediens per Regium et Cortonam transfretauit Gallipolim, ubi mortuus est Niceta episcopus. Dum uero [7 1Kb] Hydrunti moras faceret, eo quod hiems erat, [c 1Kb] illic suscepit sigillum imperiale per Theophanium regionarium, continens ita, ut [8 1Kb] ubi denominatus [9 1Kb] contingeret pontifex, omnes iudices ita eum honorifice susciperent, quasi ipsum presentialiter imperatorem uiderent. Unde egressi partes Grecie contingentes in insula que dicitur Cea, [d 2Kb] occurrit Theophilius patricius [10 1Kb] extraticus [11 1Kb] carauisianorum, cum summo honore  eum suscepit, et amplectens, ut iussio continebat, iter absoluit peragere ceptum. A quo loco nauigantes  [a 1Kb] uenerunt a septimo milliario Constantinopolim; ubi egressus Tiberius imperator filius Iustiniani Augusti cum patriciis, et [1 1Kb] omnibus [b 1Kb] inclytis, et [c 1Kb] Cyrus patriarcha cum clero, et populi multitudine, omnes letantes, et diem festum agentes, [d 2Kb] pontifex autem, et eius primates cum sellaribus imperialibus, sellis et frenis inauratis simul et mappulis ingressi sunt ciuitatem. [e 127Kb] Apostolicus pontifex cum [2 1Kb] Caumelaugo, ut solitus est Rome [3 1Kb] procedere, a palatio egressus, in Placidias usque ubi [4 1Kb] placitus erat, properauit.

Domnus autem Iustinianus imperator audiens eius aduentum, magno repletus gaudio, a Nicea Bythinie misit [5 1Kb] sacram gratiarum actione plenam. Et debuisset pontifex occurrere Nicomediam, et ipse [6 1Kb] uenire  a Nicea, quod et factum est. In die autem qua se [7 1Kb] uicissim uiderunt, Augustus Christianissimus cum regno in capite se prostrauit, pedes osculans pontificis. Deinde in amplexum [8 1Kb] mutuum corruerunt, et  facta est letitia magna in populo, omnibus aspicientibus tantam humilitatem boni principis. Die uero Dominico missas imperatori fecit, et communicans princeps ab eius manibus, quoque suis delictis ut deprecaretur pontificem postulans, omnia priuilegia Ecclesie renouauit, atque sanctissimum papam ad propria reuerti absoluit. Egressus igitur a Nicomedia ciuitate, crebris ualetudinibus pontifex attritus, tandem sospitatem Deo tribuente, incolumis ad portum Caiete peruenit, ubi sacerdotes, et maximam populi Romani reperit multitudinem, ac uigesimo quarto die mensis Octobris, indictione 10, Romam ingressus est, et omnis populus exsultauit, atque letatus est.

Hic fecit ordinationes episcoporum in eundo et  redeundo per diuersa loca episcopos duodecim. Post menses autem III lugubre nuntium personuit, quod [f 1Kb] Iustinianus Christianissimus imperator, et orthodoxus imperator, trucidatus est, [g 2Kb] et Philippicus hereticus  in imperiali promotus est [1 1Kb] arce, [a 2Kb] cuius et sacram cum praui dogmatis exaratione Constantinus suscepit, sed cum apostolice sedis [2 1Kb] consilio respuit. [b 1Kb] Huiusque rei causa, zelo fidei accensus, omnis cetus Romane urbis [c 1Kb] imaginem, quam Greci [3 1Kb] uotaream uocant, sex continentem sanctas ac uniuersales synodos in ecclesia beati Petri erexerunt. Hic refecit patenam auream, pensant. lib. duodecim. Eodem tempore Felix archiepiscopus Rauenne ab exsilio reductus, penitentia motus, licet oculorum lumine  priuatus, tamen ad propriam rediit sedem. Et solita que ab uniuersis in scrinio episcoporum fiunt indicula, et fidei expositionem, et hic confessus est, sicque reconciliationis promeruit absolutionem.

[d 3Kb] Huius temporibus duo reges Saxonum ad orationem apostolorum cum aliis plurimis uenientes sub [4 1Kb] uelocitatem suam uitam, ut optabant, finiunt. uenit autem et Benedictus archiepiscopus Mediolanensis orationis uoto, et suo se pontifici presentare. [e 5Kb] Altercauit uero et pro Ecclesia Ticinensi, [5 1Kb] sed uictus  est: eo quod a priscis temporibus sedis apostolice eiusdem Ticinensis Ecclesie antistes ad consecrandum pertinebat, atque pertinet.

Hisdem temporibus cum statuisset populus Romanus  nequaquam [1 1Kb] heretici imperatoris nomen, aut chartas, uel figuram solidi, suscipere, unde nec eius effigies in ecclesiam introducta est, nec suum nomen ad missarum solemnia [2 1Kb] proferebant, [a 11Kb] contigit  ut Petrus quidam pro [a 1Kb] ducatu Romane urbis Rauennam [1 1Kb] dirigeret preceptum, et pro huiusmodi causa acciperet. Dumque innotuisset quod [2 1Kb] ad nomen  heretici imperatoris sua promotione [3 1Kb] isdem Petrus fuisset [4 1Kb] potitus, zelo fidei accensa, magna pars populi Romani statuerunt nullo modo hunc  ducem suscipere. Et factum est dum Christophorus, qui erat dux, ob hanc causam cum Agathone et suis hominibus concertarent, bellum ciuile exhortum est, ita ut in uia sacra ante palatium sese committerent, [a 1Kb] et ex utriusque partibus amplius quam [1 1Kb] uiginti quinque plagarentur, atque interirent, [b 2Kb] donec pontifex mitteret sacerdotes cum Euangeliis et crucibus Domini, sicque partes sedarentur. Nam pars Petri ita angustiata, ut nulla illi esset spes uiuendi. uerum ad pontificis iussum pars alia, que et Christiana  uocabatur, recessit. [2 1Kb] Sicque defensoris heretici pars ualuit Petri, ac si illa attrita recederet. Non post multos autem dies scripta uenerunt a Siciliensi insula, que [c 3Kb] nuntiauerunt Philippicum hereticum a principali uertice depulsum, et [d 2Kb] Anastasius orthodoxus Augustus sceptra regalia gubernanda suscepit. Tunc orthodoxis exsultatio magna, tenebrarum autem dies cunctis hereticis superfusa est. Post aliquod uero [3 1Kb] temporis scholasticus cubicularius patricius et [e 6Kb] exarchus Italie ueniens Romam detulit  secum sacram Anastasii principis, per quam uere se orthodoxe fidei predicatorem et sancti sexti concilii confessorem esse omnibus declarauit, quam et pontifici obtulit, et ita perrexit Rauennam. Dum autem hec gerentur, obtinuit Petrus [1 1Kb] ducatum, promittens [2 1Kb] quod nulli aduersari niteretur. Hic fecit  ordinationem unam, presbyteros decem, diaconos duos, episcopos per diuersa loca numero sexaginta quatuor. [3 1Kb] Qui etiam sepultus est ad beatum Petrum apostolum u Idus Aprilis, indictione 13, Anastasio Augusto, et cessauit episcopatus dies quadraginta.





[a 1Kb] CONSTANTINI ROMANI PONTIFICIS, EPISTOLAE.




EPISTOLA PRIMA. CONSTANTINI PAPAE AD BRITHWALDUM ARCHIEPISCOPUM CANTUARIENSEM. De uisione Egwini, de concilio habendo, de cenobio instituendo.


Constantinus episcopus seruus seruorum Dei Brithwaldo Britanniarum Ecclesie primati salutem et apostolicam benedictionem.

uenerabilem uirum Egwinum episcopum quem bis tua fraternitas ad apostolicam sedem misit, etiam nunc secundo manipulis iustitie refertum tibi mittimus, monentes quatenus sic suos effectus adiuuando prosequaris, sicuti illum a Deo incepisse, et in uia Dei cucurrisse cognouisti.

Porro de uisione illa, imo aperta ostensione qua se  beata uirgo Maria ei manifestauit, eque ita certum esse tenemus quemadmodum de uiri bonitate non dubitamus. Denique uigilantiam tuam admonemus, quatenus illis in partibus, in quibus manifestatio habita fuisse refertur, concilium totius Anglie rogas [Leg. reges], episcopos, sacrique ordinis religiosas personas illuc conuenire facias, optimatesque regni cum proceribus suis adesse precipias. Quibus in nomine Domini congregatis denuntiamus quod duo reges Anglie, Kenredus et Offa, cum quibus iam dictus episcopus ad limina apostolorum, in loco ostense uisionis, plurima de suis beneficiis in presentia nostra regia libertate donata, et apostolica auctoritate confirmita, contulerunt, quatenus ibidem congregatio monachorum secundum regulam memorandi  Patris Benedicti, que minus in illis partibus adhuc habetur, possit instaurari et indesinenter Christo famulari. Ipsas autem donationes et beneficia prefati regis in ipsorum priuilegio nominatim determinauerunt, et a nobis corroborari fecerunt.

Igitur, frater dilecte, quoquo modo Christus annuntietur, lucrum Christi inquire, opus Christi exerce, promulgatisque in consilio undique sententiis, tum a Deo ostense uisionis, tum apostolice auctoritatis, tum regie libertatis et donationis, tum tui ipsius, clerique et populi assensus et fauoris, constitue ouile Christo diuinitus ostensum, apostolica auctoritate fultum, regia libertate donatum, cleri et populi benedictione sancitum. Tibi autem et successoribus  tuis memorato episcopo Egwino assentiente curam animarum eiusdem ecclesie precipue iniungimus,  ut si, quod absit, diaboli impulsu quisquam peruasor aut tyrannus sacrum locum impugnare presumpserit, tibi a Deo concesse potestatis sententia, et anathematis percussus uerbere, complere non audeat. Si quid uero sinistre partis inibi compertum fuerit oriri, auribus summi pontificis potius deferatur, quam per alicuius occultam sententiam sanctus locus iniuste deprauetur. Ipsum ergo locum quem regia potestas regie libertati donauit, et nos auctoritate Dei, et sanctorum apostolorum, et nostra donamus, ut nullus cuiuscunque ordinis homo hoc quod constituimus deprauare aut minuere presumat. Qui hoc destruxerit aut male contaminauerit, sit ille maledictus; qui uero seruauerit et adauxerit benedictionibus repleatur.



CHARTA KENREDI ET OFFA REGUM. De terris in quibus beata Maria uirgo Egwino episcopo apparuisse dicitur, cum aliis plurimis cenobio Eueshamie collatis in ecclesia Lateranensi, Constantino papa omnia confirmante.


In nomine Patris, et Filii, et Spiritus sancti, Amen.

Quoniam transeuntis quidem mundi uicissitudo quotidie per incrementa temporum crescendo decrescit, et ampliando minuitur, crescentibusque repentinis incursuum ruinis finis esse cunctis in proximo cernitur, ideo uanis ac transibilibus mansura celestis patrie premia mercanda sunt.

Quapropter ego Kenredus Dei dono rex Merciorum, et ego Offa diuina permissione orientalium Anglorum [Al. Saxonum] gubernator, pro redemptione  animarum nostrarum ac predecessorum et subsequentium nostrorum salute, donamus, concedimus in loco in quo beata Maria se uenerabili uiro Egwino episcopo manifestauit in Homme, et presenti libello confirmamus, ad honorem et reuerentiam eiusdem Dei genetricis, sexaginta sex mansas ex duabus partibus fluminis quod uocitatur Auena: III scilicet que sunt in Homme, in Leuchwic, I in Nortona, uII in Offeham, I in Litlintona, XIII in Adintona, I in Baddeseia, uI et dimidiam in Bretfortona, XII in Hombure, II et dimidiam in Willereseia, uII in Wikwane, III in Benigrith, et in Hampton IX. Et ex mera liberalitate, sicut dignum est, et regali munificentia, prenominatas mansas, ubi manifestatio  habita fuisse refertur, cum ceteris partibus preassignatis, regie liberalitati donamus, ac omnipotenti  Deo et beatis apostolis eius Petro et Paulo, in perpetuum liberas donamus, quatenus ibidem congregatio monachorum, secundum regulam sancti Benedicti, possit instaurari et indesinenter Christo famulari.

Ad maiorem autem firmitudinem donationis nostre, in notitiam tam presentium quam posterum succedentium, uenire uolumus, quibus limitibus sacer locus quem regie liberalitati donatum Deo contulimus circumseptus includitur. In primis a Twyforde ex parte Australi usque in Cronchomme iuxta decursum fluminis ambitus loci protrahitur, ac inde iuxta aquam, usque ad diuisionem terre de Fledenburgh que Merdic appellatur, et sic in directum per assensum montis, per medium Caldegaran ad Ealdanswinhagan, ab Ealdanswinhagan ad Beolagasete,  a Beolagasete in Nordeuol, ex quo per Leuchdune usque ad diuisiones terrarum de Leuch, et de Heruertona in Wenemecumbe, inde per Fulanbroc usque in Harmeuille, ab Harmeuille in Carkeforde, ac deinde in Calkeuille, et sic in longum riuuli usque in Smalemorsihee, ac deinde in Auenam, et sic in Offepol, ab Offepol in Pickereshomme, a Pickereshomme in Burchlinches, a Lincheon in Oldendune, ab Oldendune in Ealdemixam, ex quo in Buggildestrete, a Buggildestrete in Semassond, ac inde in Chirchluge, in Flirendegaren, et sic in Blakenpyte, a parte orientali non longe a Blakenpyte in Merchirnan, a Merchirnan in Humburnan, ex quo per Northamuere in Easthammor, inde in circuitu  prati de Poddeho, deinc in Poddehommore, et sic Herianchale, iterum in Humburnam, in longum riuuli usque ad Siamthanford, iterum in Buggildestrete uersus Scenendune, ac inde in Meadebroc, a Meadebroc in Merdich, et sic in Winburnan, Wainburna in Leallesthorn, a Leallesthorn in Lauerkbeorh, a Leauerkbeorh in Poddesthomme, a Poddesthomme in Polthorn, a Polthorn in Merebroc, et sic in Stamthanhillessiche, a Siche in Burghwillon, a Burghwillone in Burhwalles, ac inde in Ealdegare, quod indigene Nauemannessond uocant, secus Buggildestrete, ex quo a parte occidentali usque ad Beorges: a Beorges in Pichestan, a Pichestan in Cademynster, a Cademynster in Blechemere, a Blechemere in Bracedestan, a Bracedestan in Ealdegaran, in Willeriseie, a Willeriseie in Sandbroc, ex quo in Hegweye,  et sic in Northomme, a Northomme in Brerthirnam. Dehinc in Hecauhege, a Hecauhege in Badeswillo, a Willein Litlethyrnan, a Thyrnan per Piccedesho in Prestmeade, ac inde in Merethorn, a Merethorn in Brudmere, a Brademere in Estmereslewe, inde in Pottycote, a Pottycote in Thrittiacre, et sic in Riggewere, a Riggewere in Meredic, per Meredic in  Wadberge, a Berge in Lithmeade. Iterum per Meredic in Esanburnam, ab Esanburnam iterum in Meredic. Deinde in Wrethmeade, et sic in Merebroc, per Merebroc usque ad Dominpol, ex quo in Allesbeorg, ab Allesbeorg in Merwillon, a Merwillone iterum in Auenam.

uolumus insuper ac decernimus in nomine Domini, terram quinque Cassatorum, que Morton nuncupatur, eadem libertate in perpetuum gaudere, qua quidem terram ego Kenredus, rex Merciorum, anno dominice Incarnationis 709, cum iam una cum uenerabili uiro Egwino apostolorum limina uisitare disponerem, inter quedam alia donaria, ad fabricam monasterii construendi in Homme, concessi eidem, et sub testimonio plurium potentum meorum scripto  confirmaui.

Statuimus igitur in nomine Domini, in uirtute Dei summi precipimus tam uiuentibus quam Domini predestinatione nobis in posterum succedentibus, ut huius donationis statuta ad irritum deducere minime quisquam audeat. Si quis autem hoc nostre munificentie donum deprauare uel minuere attentauerit, deleatur nomen eius de libro uite. Acta sunt hec anno dominice Incarnationis [a 1Kb] 709, in ecclesia Saluatoris Lateranensi, confirmante pontifice Romane sedis Constantino, astantibus regibus Anglie Kenrendo et Offa, rogante uenerabili uiro Egwino episcopo, cum pluribus archiepiscopis et episcopis, principibus, ac nobilibus diuersarum prouinciarum, cunctis clamantibus et dicentibus: Nos hanc uoluntatem  et regiam liberalitatem laudamus, donationibus ac libertati consentimus.


Subscriptiones.
    Ego Constantinus Romane sedis episcopus, per hoc signum sancte crucis, has donationes et libertatem confirmaui.
    Ego Egwinus humilis episcopus confirmaui.
    Ego rex Kenredus corroboraui.
    Ego rex Offa consensi.





EPISTOLA II. CONSTANTINI PAPAE AD BRITHWALDUM CANTUARIENSEM ARCHIEPISCOPUM. Monasterium ab Ecguino conditum sub eius potestate ita constituit, ut quedam tamen illi iura asserat.

Constantinus episcopus seruus seruorum Dei, Brithwaldo  Britanniarum primati, salutem et apostolicam benedictionem.

Diuina dispensatione ad hoc promoti, ut apostolica auctoritate paci ecclesiarum insistamus, tue fraternitati denuntiamus, quatenus ecclesias Dei per Britanniam dispositas tua ipsius et sanctorum apostolorum auctoritate protegas, ne quis peruasor cuiuscunque  ordinis a Deo et nobis constituta priuilegia subruat. Inter quas eam, que nuperrime a uenerabili uiro Ecguino nostra et regia auctoritate constituta est, tue ditioni precipue submittimus, ut tibi et posteris tuis potestate diuinitus concessa ab omni eam aduersariorum impugnatione liberam in perpetuum reddas. Iustum enim nobis uidetur, ut cum idem uenerabilis Ecguinus, exemplum Domini secutus, se humiliando inibi effectus est abbas, idcirco hec ecclesia, secundum quod per legatum suum Aetelwaldum expetit, ampliorem dignitatem a nostra sede sui merito obtineat. Constituimus ergo, in nomine Domini, ut idem locus sub monarchia proprii abbatis sit liber ab omni tyrannica exactione, et nullus cuiuscunque ordinis homo aliquod grauamen ibi inferre  audeat. Defuncto autem abbate, secundum canonicam auctoritatem, uel de ipso monasterio, uel de parochia Huuicciorum abbas a fratribus eiusdem loci eligatur, qui in eadem ecclesia libere et canonice sine aliqua exactione consecratus ob reuerentiam uenerabilis Ecguini annulo in celebratione missarum solummodo utatur, primumque locum post Huuicciorum presulem nostra auctoritate iugiter obtineat. Si quis igitur hoc priuilegium infringere uoluerit, siue in loco monachorum clericos immittere tentauerit, coram Deo et angelis eius in perpetuum sit anathema. Si quis uero hanc nostram auctoritatem seruauerit, conseruet eum Deus in eternum. Scripta est hec epistola anno dominice Incarnationis septingentesimo tertio decimo, presidente apostolice sedi  papa Constantino, et hoc + signum sancte crucis propria manu faciente.

Scripta est hec epistola anno Dominice Incarnationis septingentesimo nono in ecclesia Saluatoris Lateranensi, precipiente et confirmante Constantino apostolice sedis antistite, astantibus et confirmantibus regibus Anglie Kenredo et Offa, rogante uenerabili uiro Ecgwino episcopo coram pluribus archiepiscopis et episcopis, et principibus et nobilibus diuersarum prouinciarum, cunctis clamantibus et dicentibus: Quiquid in hac constitutione uestra sanctitas exercet, laudamus, concedimus et confirmamus.

    + Ego Constantinus Romane sedis episcopus, per signum sancte crucis, has donationes et libertatem confirmaui.
     Ego Ecgwinus humilis episcopus confirmaui.
    Ego rex Kenredus corroboraui.
    Ego rex Offa consensi a.


[2Kb] [1Kb]




CHARTA EGWINI EPISCOPI WIGORNENSIUM. Meminit de suis uisionibus, et de fundatione dotationeque monasterii sui Eueshamie in agro Wigornensi.

Ego Egwinus Wicciorum humilis episcopus uolo manifestare omnibus fidelibus Christi qualiter per sancti Spiritus inspirationem, et per labores multarum et magnarum uisionum, ostensum est mihi quod ego primum unum locum edificare deberem ad laudem et gloriam omnipotentis Dei, et sancte Marie, omniumque electorum Christi, et etiam ad eternam  retributionem. Cum igitur maxime florerem in diebus Ethelredi regis, expetii ab eo locum qui Ethomme nuncupatur; in quo loco sancta et perpetua uirgo Maria, primum cuidam pastori gregum, Eoues nuncupato, dehinc etiam mihi cum duabus uirginibus librum in manibus tenens apparuit. Mundaui itaque locum, opusque inceptum, Dei opitulante gratia, ad finem perduxi.

uolo igitur ostendere omni sequenti generationi quas possessiones supradicto loco acquisiui, et ipsas terras ab omni exactione potestatum omnium acquietaui, ipsamque acquietationem applicitis auctoritatibus, et priuilegiis, nec non regalibus edictis confirmari feci, ut fratres secundum regulam sancti Benedicti inibi Deo seruientes sine perturbatione uitam  agerent. Nomina etiam uillarum uolo manifestare, quas omnes liberas et iuste acquisitas Deo et sancte Marie obtuli. Itaque ab Ethelredo rege quoddam cenobium quod Flendaburch nominatur obtinui, quod postea pro alio cenobio quod Streatforda nominatur, mutaui. Post Oswardo uiginti mansas in loco qui Tuiforda appellatur acquisiui. Postea uero, succedente in regnum Kenredo, concessit et ipse mihi octoginta quatuor mansas super utrasque partes illius fluminis quod Auena uocitatur. Quidam autem adolescens Athericus nomine octo mansas mihi concessit, et Walterus uenerandus sacerdos alias octo mihi mansas donauit. Sicque Deo propitio breui tempore CXX mansas predicte Christi ecclesie acquisiui, sicut scriptum est et confirmatum in chartis  ecclesie, et in libro manifestatur terra et termini eius, quem scripsit Brithwaldus archiepiscopus, et dictauit precepto Romani pontificis, cum consensu principum totius Anglie. Hec uero sunt nomina uillarum quas, ut supradictum est, acquisiui. Louesham, Beniucgurthe, Hautun, Baddescye, Wicque, Humburne, Brotsortun, Willersey, Witheleia, Samburne, Kiueuuarton, Saltforde maior et minor, Ambresloy, Ulbeorge, Mortun, Buchtun, Meleigaresbyri, Titlestrop, Suella maior, Mayeldesbeordi, Sildesuicoque. Has omnes terras, ut prefatus sum, liberas ab omni calumnia acquisiui, et sancte Dei Ecclesie obtuli.

 Qui ergo locum quem apostolica dignitas et regia potestas regie libertati dotauit, et nos auctoritate Dei et sanctorum apostolorum donamus, deprauare aut minuere uel contaminare presumpserit, iudicetur ante tribunal Christi, et nunquam in Christi ueniat memoriam, nisi in hac uita penitens emendet; qui uero seruauerit et adauxerit, benedictionibus repleatur. Fiat. Amen.

Scripta est hec charta anno Domin. Incarnat. 714.


Subscriptiones.
    Ego Egwinus per signum sancte crucis .
    Ego Kenredus rex subscripsi.
    Ego Offa per signum crucis confirmaui.
    Ego Brithwaldus archiepiscopus subscripsi.
     Ego Oswardus frater regis confirmaui.







EPISTOLA III. EPISTOLA SANCTISSIMI ARCHIEPISCOPI CONSTANTINOPOLITANI IOANNIS AD CONSTANTINUM SANCTISSIMUM PAPAM ROMANUM APOLOGETICA, PROPTER EA QUAE TEMPORE TYRANNIDIS BARDAE [Al., BARDANIS] MOTA SUNT ADuERSUS SANCTAM ET eCUMENICAM SEXTAM SYNODUM.

Sanctissimo et beatissimo fratri et comministro domino Constantino Ioannes indignus episcopus in Domino salutem.

Qui sue diuinitatis et potestatis indicium eorum que uidentur magnificentiam architectatus est Deus, precipue in pretiosissimo creatarum rerum sensilium, nostro, inquam, figmento, suam ostendit gloriam et sapientiam; qua quidem ratione ex ipso quoque  admirabilem esse factam diuinam cognitionem propheta exclamauit . Ipse nature nostre opifex cum suo artificio curasset ut caput toti corpori preficeretur, in eo collocatis precipuis sensuum instrumentis, omnem reliquorum membrorum motionem et perfectionem illinc oriri fecit et conseruari; et si contigerit aliquod eorum offendi, aut aliquo incommodo affici, non leuem eorum curam a se gerendam esse statuit, sed etiam aduersus ultima membra naturalem ostendens affectionem et consensionem, per manuum ministerium ductu oculorum curat quod laborabat. His uestrum quoque apostolicum pontificatum comparare possumus, o sanctissimi et Christiani sacerdotii caput, uos canonice reputantes, merito per uos  querimus, egritudinis que ecclesiastico nostro accidit corpori a pestilenti et exitiosa animis tyrannica potestate, accipere solatium. Omnino enim uos quoque ut est proprium capitis, nos inuoluntarie laborantes minime despicietis, neque a congenita ac coalita coniunctione nos amandabitis, sed propter nostra potius uulnera dolentes  nunc sanitatis nostre recuperationi iure gratulabimini, et maxime quando morbus a culpa corporis non est profectus, sed extrinsecus a uiolenta et inopinata calamitate fuit effectus. De qua ut uos certiores redderemus, necessario misimus has litteras, per eas uobis ueluti aperientes et indicantes grauitatem uulneris. Quamobrem huc  usque prohibiti sumus synodalem scriptionem de more ad uos mittere, ut qui tyrannice detineremur; neque enim nobis alioqui licebat ad uos scribere, pure et non turbide exponentes dogmata pietatis. Cum enim hanc a Deo custoditam occupasset ciuitatem cum externa potentia, neque enim uere dixerim imperio, qui instar latronis et ueluti ex insidiis uulnus nobis attulit iis qua nouit rationibus uniuersorum gubernatrix Prouidentia, non est enim nostrum scrutari profundum diuinorum iudiciorum, uim et non leges iaciens fundamentum potentie, deiecit quidem uel ante suum ingressum in atriis regie positam imaginem sancte sexte synodi.

Cum autem in sedem pontificatus uellet hominem collocare qui non erat ex nostro cetu ecclesiastico,  sed qui idem cum eius peruersa sentiebat sententia, nostri tamen cleri assiduitate et contentione coactus, nos non exspectantes, non uolentes, et non sine dolore egreque ac grauate hoc sustinentes, prouexit ad pontificatus dignitatem et fastigium. Quis enim nauigandi omnino imperitus nauem conscendat, et freta transmittere audeat? Est autem maius quando quis per estum maris [Al., per uastum mare] est peregre profecturus, ei soli committatur clauus nauis onerarie sui et rectorum gubernandorum curam suscipienti. Quod quidem in nobis quoque quilibet intuens  non incredibile enim existimabit quod dicimus  id nostra uoluntate non esse factum ipsum nostre conscientie testimonium, quod sui gloriatione diuinus apostolus definiit , nobis Deo producentibus ad probandam ueritatem eorum que dicuntur. Iste ergo, qui suum decus esse ducebat dedecus ac probrum Ecclesie, parturiebat quidem et studebat impietatis edere basiliscum, malorum auctoris serpentis fetum, ut publice in Ecclesia et in episcoporum confessionibus anathemati subiiceretur dicta sancta sexta synodus, et apostolice et uenerande uestre sedis maiores, qui uenerandum dogma pietatis tenuerunt. Communiter autem confiteremur absurdis dictionibus, et que nullam habent cognationem cum notionibus, que significant perfectionem  eius quod est in Christo mysterii; ipsum autem uerbi humanitatis susceptionis mysterium procul abesset; imo uero quidam iam murmurarent ipsam sanctam Chalcedonensem synodum abrogandam, utpote quod ab illa penderet quod ad dogmatum attinet conuenientiam, et eam ut ita dicam habere radicem et confirmationem dicta sancta sexta synodus.

Mitto dicere quantas nobis re uera exhibuit molestias, ut ad uestram fraternam beatitudinem litteras dirigeremus conuenienter scopo illius amentie. Ad hec quomodo nos et quo consilio ita gesserimus, ut depelleremus quidem eius uim tyrannicam et proteruam, ad id autem quod est paulo moderatius deduceremus insolentiam, scientes ut in malis non  esse omnino reiiciendam indifferentiam, quando non ipsum bonum licet primo loco obtinere, nobis testimonium feret ipsa potestas que cordium consilia intuetur. Quin etiam inter homines, sanctissime uestre sedis religiosus apocrisiarius qui hic agit, cui nos hunc maxime urgente tempestate dato iureiurando satisfecimus, ei puram que nobis inerat in orthodoxam fidem affectionem aperientes. Etenim uos quoque scitis, ut qui experientia aperte didiceritis, o sanctissimi, quod nimis aspere et prefracte se gerere aduersus potestatis necessitatem in rebus eiusmodi absque aliqua arte et ingenii solertia nequaquam fuit facile; etenim Nathan quoque propheta non aperta in Dauidem usus est reprehensione de admisso adulterio et cede ; sed cum ea  colorasset probabili quadam narratione, ex illius sententia in eum protulit iudicium, licet ipse quoque Dauid esset ornatus spiritu prophetie. Propterea nos quoque, sicut magnus dicit Basilius, uiri moribus parumper cedendum esse censuimus, ut in iis que sunt precipua, si non uerbis at sententiis inuiolata fidei seruaretur confessio. Non enim in uerbis, sed in rebus est nobis ueritas, clamat Gregorius theologus [a 14Kb] ; et rursum definit esse ualde absurdum et turpe de sono uocis exiliter disserere. Apostolicus quoque Dionysius Areopagita esse a ratione alienum et ineptum pronuntiat, uim scopi et instituti non attendere, sed dictiones: idque, inquit, non est eorum proprium qui uolunt intelligentia diuina percipere,  sed eorum qui solos sonos admittunt, eosque ad aures usque ulterius permeare non ualentes extrinsecus continent, et nolunt scire quid hec quidem dictio significat, quomodo autem eam explicare oporteat per alias que tantum ualent et euidentius exprimunt. Hec autem dicimus, non ut qui uelimus euertere uoces iam synodice definitas, quasque uniuersa Dei Ecclesia longo iam tempore est confessa. Nempe dicere in mysterio Christi Incarnationis, ex pia et sanctis Patribus cognita intelligentia duas naturales uoluntates et duas naturales operationes; sed intuentes ad solam tyranni persuasionem, ut nominat apostolus , et ut ea solerti excogitatione uerteretur in contrarium, ne aliena dogmata aperte introducerentur in Ecclesiam  et penitus labefactarentur de re proposita pietatis decreta que firma manserant et inconcussa; simul quoque magnum ducentes, uti etiam a nominate sancte synodi inimicis ex sententia per confessionem admitteretur eius doctrina, ut non euersionem, sed illius potius confirmationem aperte ostenderet, apud eos quidem certe qui sano et inflexibili oculo rerum contemplationis hec sciunt considerare, ea que tyrannus aduersus synodum est machinatus, uolendi enim et operandi potestate preditum in altera natura dicere esse Christum, nichil est aliud quam intelligere duas naturales uoluntates et duas  naturales operationes. Expresse enim hoc sensu has intelligi uoces in edicto a se decreto prius decreuit in uestra magna ciuitate Romana congregata synodus a uenerande memorie Martino qui uestre prefuit Ecclesie, ut illa aperte per nos quoque peccatores et minimos dispensarit Dei sapientia: Qui comprehendit sapientes in astutia eorum , que Gregorius theologus ponit in funebri oratione in magnum Basilium, ubi illum inducit usum consilio Da uidis dispensando uerba sua in iudicio, silentio quidem preteriisse principalem uocem in sancto Spiritu, aliis autem que idem ualerent uocibus corroborasse piam fidei predicationem. Quanquam quanta sit differentia utriusque argumenti, eius, inquam, quod uersatum circa fidem et confessionem diuinitatis,  et de diuina incarnatione, ut idem dicit sanctus Gregorius theologus, meditationum, quas subtilis necessario exquirit contemplatio ad indicandam perfectionem [b 1Kb] in utraque natura seu uiuifica Trinitate tractationes et dogmata excellentiam habeant et prestantiam. Sic enim et que ab eodem sapienti theologo in oratione de theologia aduersus Eunomianos dicta sunt. Ubi hec dicit: Philosophare de mundo, de materia, de anima, de rationis compotibus naturis tam prestantioribus quam deterioribus, de resurrectione, iudicio, remuneratione, Christi passionibus. In his enim et assequi non inutile, et peccare uacat periculo. Non enim ea simpliciter et absolute posuit doctor, sed quod illa conferret cum iis que dicuntur et decernuntur de diuina Trinitate.  Hac itaque dispensationis ratione et consilio cetera quoque eorum que facta sunt processisse credentes, o sanctissimi, ne uelitis propterea eam in nos conferre culpam cui non possit ignosci. Sed et si quis existimet id quod est accuratum et perfectum nos non esse assecutos, comparatione eorum qui ex sanctis Patribus economice processerunt absoluamur a culpa et omni condemnatione. Nam Cyrillus quoque sapientissimus non expresse iubet abdicari Theodorum, Mopsuestie episcopum, certo consilio gratificans iis qui adhuc infirmius in eum erant affecti, etsi illum sciret auctorem et patrem peruersi Nestorii sententie. Idque indicant que ab ipso de eo scripta sunt ad sanctum Proclum qui nostre sanctissime  prefuit Ecclesie; et superius quidem dictus fidei tyrannus, suam conscientiam habens cauteriatam sicut dicit sanctissimus Paulus , ausus est comburere tomos Actorum nominate sancte sexte synodi, repositos in palatio, existimans, ut sibi uidebatur, simul quoque cum iis uerbum delere ueritatis. Nos autem eum sinentes sua decipi opinione, et tanquam preclaro aliquo facinore suo gloriari dedecore, diligenter custodiimus apud nos repositos Actorum tomos nominate sancte sexte synodi in quibus etiam omnium que in hanc sanctam sextam synodum conuenerunt episcoporum subscriptiones,  cum imperiali subsignatione, in decreto ab eis edicto continentur. Porro autem aliter nostro tempore ut conseruarentur nec interirent Acta eiusdem sancte synodi diligentius curatum est. Quandoquidem liber quoque scriptus propria manu Pauli sancte memorie qui fuit antistes nostre sanctissime Ecclesie, Dei gratia apud nos seruaretur, qui cum esset a secretis in hac sancta synodo inseruiit. Adeo ut ex hoc apud posteros quoque cautum sit Dei et Ecclesie, ne quisquam malignitate aliqua, ut multa inter homines solet tempus innouare, audeat adulterare ea que, ut prius dictum est, continenter acta sunt a sancta sexta synodo, aut peruerse aliis ea possit tradere. Germana enim et que circumscribi non potest ueritas, uel ex hoc libro omnibus ostendetur  apertius. Quandoquidem uerus noster preses et seruator Dominus iehsu Christus in his diutius tolerandis non sustinuit indormiscere. Sed surgens sua bonitate et potentia, nunc quoque increpauit fluctum, non aque, sed nefarii conatus, et sedauit quidem hiemem Ecclesiarum tempestatis. Donauit autem nobis magnam rerum tranquillitatem, pium imperatorem et omni ex parte uirtute preditum, qui imperiali celsitudini respondentem habet zelum orthodoxe fidei, morum honestatem et moderationem, quique conuenienter eius nomini, nempe Anastasii, surgere fecit ecclesiasticam pacem et concordiam. Confidimus etiam in eo qui eam nobis donauit quod reipublice quoque [a 1Kb] electionem, ut fert appellatio nominis, exorditur.

 uos ergo, o sacrum caput, perspicacissima que est in uobis uirtute spiritus, benigne inuocationis nobis manum porrigentes miti contactu mutuarum litterarum ex more ecclesiastico [b 1Kb] antisynodicorum scilicet apostolorum, caritatis adhibeas medicamentum, quod est in nobis molestum et palpitans studete medicari. Nunquam enim erit nostra relaxatio aut oculis somnus ascendet et requies temporibus et palpebris nostris dormitatio, donec uniuersam Dei Ecclesiam aspexerimus rursus conseruare unitatem Spiritus in uinculo pacis. Etenim cum sitis illius discipuli et successores qui audiit a Domino: Simon, Simon, ecce Satanas expetiuit uos ut cribraret tanquam triticum. Ego etiam rogaui pro te ut non deficeret  fides tua, et tu aliquando conuersus confirma fratres tuos , debetis quidem diligenter inducere que fulciunt et stabiliunt ad correctionem, promptius etiam donare que sunt clementis animi et misericordis. Nam ipsum summum apostolorum ex eo quod ipsi accidit adhortatur Dominus agnoscere quidem carnis infirmitatem; eos autem qui insultu rerum externarum lapsi sunt, ut ipsi quoque usuuenit tempore salutaris passionis, non impediri quominus per correctionem restituantur priori impatibilitati.

Iam uero hoc quoque uestram sacrosanctam non fugiat memoriam, quod quidam ex iis qui impium  Eutychen deposuerant tempore Flauiani sancte memorie, cum in synodo que Ephesi postea celebrata est a Dioscoro eum qui iuste fuerat condemnatus iustum pronuntiassent, beatissimum Flauianum iniquissime condemnarunt; in sancta tamen Chalcedonensi synodo eis suffecit ad perfectam criminis depulsionem sancte confessionis depositio, nec de eo multo eis labore et uerbis fuit opus. Scit enim fraterna dilectio non diu differe benignitatem et clementiam in proximum. Sanctis enim patribus qui Chalcedone fuerant congregati hec scripsit Leo clarissimus, uestre sedis apostolice, imo uero totius orbis terre, lumen clarissimum: Sed quoniam multa sepe accidunt que possunt adducere ad penitentiam et Dei misericordia uincit delicta peccatorum, propterea  suspenditur supplicium ut possit locum habere correctio . Preterea ad Pulcheriam quoque scribens pie memorie in epistola cuius est principium, Piam uestre benignitatis curam quam perpetuo gerit fidei catholice, hec dicit Leonis mens prestantissima: Quemadmodum enim ab initio huius argumenti scripsi frequentissime, inter dissentientes mentes et carnales mentes hanc uolo seruari moderationem, ut fidei quidem perfectioni nichil liceat addere nec conferre; iis autem qui reuertuntur ad unitatem et pacem prebeatur medela uenie, quoniam opera diaboli tunc ualidius destruuntur, quando caritatem in Deum et proximum hominum corda reuocant .

Hoc ipsum autem multo ante Cyrillus quoque diuinarum rerum peritissimus fecisse inuenitur in  episcoporum orientalium in ipsum inuectione et decertatione. Illi enim a condemnatione uolentes absoluere Nestorium, et in ipsum latam infirmare sententiam contendentes, ausi sunt non tolerabilia, sed maximum delictum admiserunt. Ipsum enim beatum Cyrillum et synodum eius anathematizarunt. Sed ille quoque celerem et non operosam adhibuit reparationem. Nempe hoc solum ut consentirent iis que synodice fuerant constituta ac pie definita, et comprobarent impii damnationem, illas post hec omni letitia plenas uoces exclamante ipso diuino Patre, quas suspicetur quispiam dictas esse quasi ipse potius sui lapsus accepisset condonationem, non autem ipse lapsum condonasset: Letentur, enim,  inquit, celi, et exsultet terra; soluta est enim maceria sepis, et omnis dissensionis modus est sublatus, cum omnium nostrum seruator Christus suis Ecclesiis pacem conciliarit.

Habetis ergo uos, o uiri diuinitus inspirati, delicti per alterius uim et iniuriam admissi ualidam et legitimam defensionem, et que nequaquam conuelli ac labefactari potest puram et liberam orthodoxe fidei confessionem. Ne sitis ergo, o beati, pigri et tardi in id quod est uobis coniunctum et indiuiduum in spiritali conspiratione et concordia, neque attendentes ea que per uim facta sunt, nos quibus uis est allata expellatis a uestra caritate, neque tanquam  inimicos existimetis, ut dicit diuinus apostolus, sed consolemini ut fratres  ostendentes Dei imitationem.

Omnino enim considerabitis, o sanctissimi, ex Scripture historia de Aaron sancto Domini sicut eum diuinus appellauit Spiritus, quod ea que per uim et non ex intrinseca animi malitia fiunt, sequitur iusta condonatio, excepta perfecta uerbi abnegatione, et ad perfectam impietatem abductione. Aaron enim ille cum prisci populi cessisset impetui, et ad idolum fabricandum eis fuisset administer, a fratre quidem fuit reprehensus; sed cum se id per uim coactum fecisse in sua assereret defensione, nullam a Deo accipit increpationem, neque priuatur dignitate pontificatus . Omnino ad internum germanum  in Deum cultum aspiciente eo qui sigillatim finxit corda nostra , ut dicit magnus Dauid, et non ad externam temeritatem. Ostensa  ergo nostre in rectum uerbum sententie sanitate et consensione, ex eo quod citra morem quidem simus parati condemnare quidem ita que absurde facta sunt, comprobare autem et confirmare dogmata pietatis dicte sancte sexte synodi, nos complectimini, o fratres uenerandi. Alter alterius enim onera portate, et sic implete legem Christi, uoce maxima nobis clamat diuinus apostolus , ut unanimes in uno spiritu glorificemus Deum et Patrem Domini nostri Iesu Christi.


Subscriptio.

Fortis in Domino, ora pro nobis sanctissime et beatissime frater.





EPISTOLA Iu. BENEDICTI ARCHIEPISCOPI MEDIOLANI QUERIMONIA IN SYNODO DE CONSTANTINO PAPA.


uide infra inter scripta Benedicti.




ANNO DOMINI DCCIX.
CEOLFRIDUS, ANGLO-SAXO PRESBYTER.





NOTITIA HISTORICA IN CEOLFRIDUM.


 Ceolfridus, aliis Geolfridus, presbyter et post  Benedictum Biscopium abbas sanctorum Petri et Pauli, ordinis Benedictini, Wiremutensis et Girouicensis in Anglia per annos 35, diem apud Lingonas in Gallia Narbonensi obiit anno 716, uII Kalend. Octob., etatis 74, dignis laudibus a Beda  , quem doctrina imbuit, celebratus. Consulenti Naitoni regi Pictorum  de legitima obseruatione Pasche et de tonsura clericorum, scripsit utilem epistolam, per quam ipse regi satisfecit, et rex gentem suam ad concordiam Ecclesie reduxit. Hanc epistolam seruauit idem Beda, lib. u Hist. eccles., cap. 22, unde accepit Speelmannus, pag. 200, tom. I Conciliorum Britannie; accepere ceteri Conciliorum editores ad annum 714,  cum circa annum 709 scriptam colligat Norisius  .  Harduinus, in sua Conciliorum editione, secutus est Petrum Francisum Chifletium, qui Historiam Bede recensuit in Concordia Bede et Fredegarii Scholastici, Parisiis, 1681-4. Alia Ceolfridi, que Baleus, centur. I, cap. 93, et ex eo Baleo Pitseus, pag. 123, memorat, Homilias solemnes, ad monachos suos Epistolas, Testamentum ad Hunebertum, et De sua peregrinatione, nescio an quisquam oculis usurpauit. uita scripta a Wicberto successore et anno 730 martyre, ut idem Pitseus, pag. 124, sed ubi pro regnante in Northumbria Ceolfrido, legendum Ceolulpho, de quo mox. Apud Cangium quoque emendandum est quod Ceolfridum abbatem sanctorum Petri et Pauli diuersum facit ab abbate Wiremutensi.





CEOLFRIDI ANGLO-SAXONIS PRESBYTERI EPISTOLA AD NAITANUM REGEM PICTONUM, PRO CATHOLICO PASCHA ET ROMANA TONSURA.






PRAEFATIO BEDAE.


Eo tempore Naitanus rex Pictorum  admonitus ecclesiasticarum frequenti meditatione Scripturarum, abrenuntiauit errori quo eatenus in obseruatione pasche cum sua gente tenebatur, et se suosque omnes ad catholicam obseruantiam dominice resurrectionis tempus celebrandum perduxit. Quod ut facilius et maiori auctoritate perficeret, quesiuit auxilium de gente Anglorum, quos iamdudum ad exemplum sancte Romane et apostolice Ecclesie suam religionem instituisse cognouit. Siquidem misit legatarios ad uirum uenerabilem Ceolfridum abbatem monasterii beatorum apostolorum Petri et Pauli, quod est ad ostium Wyri amnis, et iuxta amnem Tinam, in loco  qui uocatur Ingriuum, cui ipse post Benedictum  gloriosissime prefuit, postulans ut exhortatorias sibi litteras mitteret, quibus potentius confutare posset eos qui pascha non suo tempore obseruare presumerent, simul et de tonsure modo uel ratione qua clericos insigniri deceret. Excepto quod etiam ipse in his non parua ex parte esset imbutus. Et architectos sibi mitti petiit, qui iuxta morem Romanorum ecclesiam de lapide ingente ipsius facerent, promittens hanc in honorem beati apostolorum principis dedicandam, se quoque ipsum cum suis omnibus morem sancte Romane et apostolice Ecclesie semper imitaturum, in quantum duntaxat tam longe a Romanorum loquela et natione segregati hunc ediscere possent. Cuius religiosis uotis ac precibus  fauens reuerendissimus abbas Ceolfridus, misit architectos quos petebat, et litteras scriptas in hunc modum.



EPISTOLA CEOLFRIDI ABBATIS.

Domino excellentissimo et gloriosissimo regi Naitano Ceolfridus abbas in Domino salutem.

Catholicam sancti pasche obseruantiam, quam a nobis rex Deo deuote religioso studio quesisti, promptissime ac libentissime tuo desiderio, iuxta quod ab apostolica sede didicimus, patefacere satagimus. Scimus namque celitus sancte Ecclesie donatum, quoties ipsi rerum Domini discende, docende, custodiende ueritati operam impendunt. Nam et uere omnino dixit quidam secularium scriptorum, quod felicissimo mundi statu ageretur, si uel reges philosopharentur, uel regnarent philosophi. Quod si de philosophia  huius mundi, uere intelligere de statu huius mundi, merito diligere potuit homo hunc mundum;  quanto magis ciuibus patrie celestis in hoc mundo peregrinantibus optandum est, et totis animi uiribus supplicandum, ut quo plus in mundo quique ualent, eo amplius eius qui super omnia est iudicis mandatis auscultare contendant, atque ad hec obseruanda secum eos quoque qui sibi commissi sunt et exemplis simul et auctoritate instituant.

Tres sunt ergo regule sacris indite litteris, quibus pasche celebrandi tempus nobis prefinitum nulla prorsus humana licet auctoritate mutari: e quibus due in lege Moysi diuinitus statute, tertia in Euangelio per effectum dominice passionis et resurrectionis adiuncta est. Precepit enim lex ut pascha primo mense anni, et tertia eiusdem mensis septimana, id est, a quinta decima die usque ad uigesimam primam  fieri deberet. Additumque est per institutionem apostolicam ex Euangelio, ut in ipsa tertia septimana diem dominicam exspectare, atque, in ea temporis paschalis initium tenere debeamus. Quam uidelicet regulam triformem si quis rite custodierit, nunquam in adnotatione festi paschalis errabit. uerum si de his singulis en ucleatius ac latius audire desideras, scriptum est in Exodo, ubi liberandus de Aegypto populus Isrel, primum pascha facere iubetur, quia dixerit Dominus ad Moysen et Aaron: Mensis iste, uobis principium mensium, primus erit in mensibus anni. Loquimini ad uniuersum cetum filiorum Isrel, et dicite eis: Decima die mensis huius tollat unusquisque agnum per familias et domos suas . Et paulo post: Et seruabitis eum usque ad quartam decimam  diem mensis huius. Immolabitque eum uniuersa multitudo filiorum Isrel ad uesperam . Quibus uerbis manifestissime constat quod ita in obseruatione paschali mentio fit diei quarte decime, ut non tamen ipsa die quarta decima pascha fieri precipiatur, sed adueniente tandem uespera diei quarte decime, id est, quinta decima luna, que initium tertie septimane faciat, in celi faciem prodeunte, agnus immolari iubeatur. Et quod ipsa sit nox quinte decime lune, in qua percussis Aegyptiis, Isrel est a longa seruitute redemptus: Septem, inquit, diebus azyma comedetis . Quibus iterum uerbis tota tertia septimana eiusdem primi mensis decernitur solemnis esse debere. Sed ne putaremus easdem septem dies a decima quarta usque ad  uigesimam esse computandas, continuo subiecit: In die primo non erit fermentum in domibus uestris:  quicunque comederit fermentatum in domibus uestris, peribit anima illa de Isrel, a die primo usque ad diem septimam , etc., usque dum ait: In eadem enim ipsa die educam exercitum uestrum de terra Aegypti . Primum ergo diem azymorum appellat eum in quo exercitum eorum esset educturus de Aegypto. Constat autem quia non decima quarta die, in cuius uespera agnus est immolatus, et que proprie pascha siue phase dicitur, sed decima quinta sunt educti ex Aegypto, sicut in libro Numerorum apertissime scribitur: Profecti igitur de Ramesse quinta decima die mensis primi, altera die fecerunt phase filii Isrel in manu excelsa . Septem ergo dies azymorum, in quarum prima eductus est populus Domini ex Aegypto, ab initio  tertie septimane,  hoc est, a quinta decima die mensis primi usque ad uigesimam primam eiusdem mensis diem completam computari oportet. Porro dies quartus decimus extra hunc numerum separatum, sub pasche titulo prenotatur, sicut Exodi sequentia patenter edocent. Ubi cum dictum esset: In eadem enim ipsa die educam exercitum uestrum de terra Aegypti, protinus additum est: Et custodietis diem istum in generationes uestras ritu perpetuo. Primo mense quarta decima die mensis comedetis azyma usque ad diem uigesimam primam eiusdem mensis ad uesperam. Septem diebus fermentatum non inuenietur in domibus uestris . Quis enim non uideat a quarta decima usque ad uigesimam primam non septem solummodo, sed octo potius esse dies, si et ipsa quarta decima annumeretur?  Sin autem  a uespera diei quarte decime usque ad uesperam uigesimam prime computauerimus, uidebimus profecto quod ita dies quartam decimam uesperam suam festi paschalis initium porrigat, ut non amplius tota sacra solemnitas quam septem tantummodo noctes cum totidem diebus comprehendat. Unde uera esse probatur nostra definitio, qua tempus paschale primo mense anni et tertia eius hebdomada celebrandum esse diximus. ueraciter enim tertia agitur hebdomada, quod a uespera decime quarte diei incipit, et in uespera uigesime prime completur.

Postquam uero pascha nostrum immolatus est Christus, diemque nobis dominicam, que apud antiquos  una uel prima Sabbati siue Sabbatorum uocatur, gaudio sue resurrectionis fecit esse solemnem, ita hanc nunc apostolica traditio festis paschalibus inseruit, ut nichil omnino tempore pasche legalis preoccupandum, nichil minuendum esse decerneret, quin potius statuit ut exspectaretur iuxta preceptum legis idem primus anni mensis, exspectaretur quarta decima dies illius, exspectaretur uespera eiusdem. Et cum hec dies in Sabbatum forte incideret, tolleret unusquisque agnum per familias et domos suas, et immolarent eum ad uesperam , id est, prepararent omnes Ecclesie per orbem, que unam catholicam faciunt, panem et uinum in mysterium carnis et sanguinis agni immaculati, qui abstulit peccata mundi, et, precedente congrua lectionum, orationum  et ceremoniarum paschalium solemnitate, offerrent hec Domino in spem future sue redemptionis. Ipsa est enim eadem nox in qua de Aegypto per sanguinem agni Isrelitica plebs erepta est, ipsa est in qua per resurrectionem Christi liberatus est a morte eterna omnis Dei populus. Mane autem illucescente die dominica, primam paschalis festi diem celebrarent. Ipsa est enim dies in qua resurrectionis sue gloriam Dominus multifario pie reuelationis gaudio discipulis patefecit. Ipsa prima dies azymorum, de qua multum distincte in Leuitico scriptum est: Mense primo, quarta decima die mensis huius ad uesperam phase Domini est, et quinta decima die mensis huius solemnitas azymorum Domini est. Septem diebus azyma comedetis, dies primus erit celeberrimus  sanctusque. Si ergo fieri posset ut semper in diem quintum decimum primi mensis, id est, in lunam quintam decimam, dominica dies incurreret, uno semper eodemque tempore cum antiquo Dei populo, tanquam sacramentorum genere discreto, sicut una eademque fide, pascha celebrare possemus. Quia uero dies septimane non equali cum luna tramite procurrit, decreuit apostolica traditio, que per beatum Petrum Rome predicata, per Marcum euangelistam et interpretem ipsius Alexandrie confirmata est, ut, adueniente primo mense, adueniente in eo uespera diei quarte decime, exspectetur etiam dies dominica a quinta decima usque ad uicesimam primam diem eiusdem mensis. In quacunque enim harum inuenta fuerit, merito in ea pascha celebrabitur,  quia nimirum hec ad numerum pertinet illarum septem dierum quibus azyma celebrari iubetur. Itaque fit ut nunquam pascha nostrum a septimana mensis primi tertia in utramuis partem declinet, sed uel totam eam, id est, omnes septem legalium azymorum dies, uel certe aliquos de illis teneat. Nam etsi saltem unum ex eis, hoc est ipsum septimum apprehenderit, quem tam excellenter Scriptura commendat: Dies autem, inquiens, septimus erit celebrior et sanctior, nullumque seruile opus fiet in eo , nullus arguere nos poterit quod non recte dominicum pasche diem, quem de Euangelio suscepimus, in ipsa quam lex statuit tertia primi mensis hebdomada celebremus.

 Cuius obseruantie catholica ratione patefacta, patet e contrario error irrationabilis eorum qui prefixos in lege terminos, nulla cogente necessitate, uel anticipare uel transcendere presumunt. Namque sine ratione necessitatis alicuius anticipant illi tempus in lege prescriptum, qui Dominicum pasche diem a quarta decima mensis primi usque ad uicesimam putant lunam esse seruandum. Cum enim a uespera diei tertie decime uigilias sancte noctis celebrare incipiunt, claret quod illum in exordio sui pasche diem statuunt, cuius nullam omnino mentionem in decreto legis inueniunt. Et cum uicesima prima die mensis pascha dominicum celebrare refugiunt, patet profecto quod illam per omnia diem a sua solemnitate secernunt, quam lex maiore pre  ceteris festiuitate memorabilem sepenumero commendat. Sicque diem pasche ordine peruerso, et aliquando in secunda hebdomada totam compleant, et nunquam in hebdomade tertie die septimo ponant.

Rursumque qui a sexta decima die mensis sepedicti usque ad uicesimam secundam pascha celebrandum magis autumant, non minore utique errore  a recto ueritatis tramite diuertunt, et ueluti naufragia Scylle fugientes, in Charybdis uoraginem submergendi decidunt. Nam cum a luna decima sexta primi mensis oriente, id est, a uespera diei quinte decime pascha incipiendum doceant, nimirum constat quod quartam decimam diem mensis eiusdem, quam lex primitus est  precipue commendata, a sua prorsus solemnitate secludunt, ita ut quinte decime, in qua populus Dei ab Aegyptiaca seruitute redemptus est, et in qua Dominus suo mundum sanguine a peccatorum tenebris liberauit, in qua etiam sepultus spem nobis post mortem beate quietis tribuit, uix uesperam tangant. Idemque penam erroris sui in semetipsos recipientes, cum in uicesima secunda die mensis pasche diem statuunt dominicum, legitimos utique terminos pasche aperta transgressione uiolant, ut pote qui ab illius diei uespera pascha incipiunt, in qua hoc lex consummari et perfici debere decreuit. Illam in pascha diem assignent primam, cuius in lege mentio nulla usquam reperitur, id est, quarte primam septimane. Qui utrique non solum in definitione et computo  lunaris etatis, sed et in mensis primi nonnunquam inuentione falluntur. Que disputatio maior est quam epistola hac uel ualeat comprehendi, uel debeat.

Tantum hoc dicam, quod per equinoctium uernale semper inenarrabiliter posset inueniri qui mensis iuxta computum lune primus anni, qui esse debeat ultimus. Aequinoctium autem iuxta sententiam omnium Orientalium, et maxime Aegyptiorum, qui pre ceteris doctoribus calculandi palmam tenent, duodecimo Kalendarum Aprilium die prouenire consueuit, et etiam ipsi horologica inspectione probauimus. Quecunque ergo luna ante equinoctium plena est, quarta decima uidelicet uel quinta decima existens, hec ad precedentis anni nouissimum pertinet mensem, ideoque pasche celebrando habilis  non est. Que uero post equinoctium, uel in ipso equinoctio suum plenilunium habet, in hac absque ulla dubietate, quia primi mensis est, et antiquos pascha celebrare solitos, et nos, ubi Dominica dies aduenerit, celebrare debere noscendum est. Quod ita fieri oportere illa nimirum ratio cogit, quia in Genesi scriptum est quod Deus fecit duo magna luminaria; luminare maius ut preesset diei, et luminare minus ut preesset nocti . uel, sicut alia dicit editio, luminare maius in inchoationem diei; et luminare minus in inchoationem noctis. Sicut ergo prius sol a medio precedens Orientis equinoctium uernale suo prefixit exortu, deinde luna sola ad uesperam occidente, et ipsa plena a medio secuta est  Orientis, ita omnibus annis idem primus lune mensis eodem necesse est ordine reseruari, ut non ante equinoctium, sed uel ipso equinoctii die  uel eo transcenso plenilunium habere debeat. At si uno saltem die plenilunium tempus equinoctii precesserit, non hanc primo mense anni incipientis, sed ultimo potius preteriti, lunam esse ascribendam, et ideo festis paschalibus inhabilem, memorata ratio probat.

Quod si mysticam quoque uos in his rationem audire delectat, primo mense anni, qui etiam mensis nouorum dictus est, pascha facere iubemur, quia, renouato ad amorem celestium spiritu mentis nostre, sacramenta dominice resurrectionis et ereptionis nostre celebrare debemus. Tertia eiusdem mensis  septimana facere precipimur, quia ante legem et sub lege promissus, tertio tempore seculi cum gratia uenit ipse qui pascha nostrum immolaretur Christus, quia tertia post immolationem sue passionis die resurrectionis a mortuis, hanc Dominicam uocari, et in ea nos annuatim paschalia eiusdem resurrectionis uoluit festa celebrare. Quia nos quoque ita solum ueraciter eius solemnia celebramus, si per fidem et caritatem pascha, id est, transitum de hoc mundo, ad Patrem cum illo facere curamus. Post equinoctium ueris plenilunium mensis precipimur obseruare paschalis, ut uidelicet primo sol longiorem nocte faciat diem, deinde luna plenum sue lucis orbem mundo presentet, quia primo quidem sol iustitie, in cuius pennis est sanitas, id est, Dominus iehsu,  per resurrectionis sue triumphum cunctas mortis tenebras superauit, ac sic ascendens in celos, misso desuper Spiritu, Ecclesiam suam, que sepe lune uocabulo designetur, interne gratie luce repleuit. Quem uidelicet ordinem nostre salutis propheta contemplatus aiebat: Eleuatus est sol, et luna stetit in ordine suo . Qui ergo plenitudinem lune paschalis ante equinoctium prouenire posse contenderit, talis in mysteriorum celebratione maximorum a sanctarum quidem Scripturarum doctrina discordat; concordat autem eis qui sine preueniente gratia Christi se saluari posse confidunt. Qui, etsi uera lux tenebras mundi moriendo ac resurgendo nunquam uicisset, perfectam se habere posse iustitiam dogmatizare presumunt. Itaque per equinoctialem  solis exortum post plenilunium primi mensis hunc ex ordine subsequens, id est, post completam diem eiusdem mensis quartam decimam, que cuncta ex lege obseruanda accepimus, exspectamus adhuc, monente Euangelio, in ipsa hebdomada tertia tempus diei Dominice, et sic demum uotiua pasche nostri festa celebramus. Ut indicemus nos non cum antiquis excussum Aegyptie seruitutis iugum uenerari, sed redemptionem totius mundi, que in antiqui Dei populi liberatione prefigurata, in Christi autem resurrectione completa est, deuota fide ac dilectione colere, ut de resurrectionis etiam nostre, quam eadem die Dominica futuram credimus, spe nos certissima gaudere signemus.

 Hic autem, quem uobis sequendum monstramus, computus pasche decennouennali circulo continetur, qui dudum quidem, hoc est ipsis apostolorum temporibus, iam seruari in Ecclesia cepit, maxime Rome et Aegypti, ut supra iam diximus. Sed per industriam Eusebii, qui a beato martyre Pamphilo cognomen habet, distinctius in ordinem compositus est, ut quod eatenus per Alexandrie pontificem singulis annis per omnes Ecclesias mandari consueuerat, iam deinde congesta in ordinem serie lune quarte decime, facillime posset ab omnibus sciri. Cuius computum paschalis Theophilus Alexandrie presul in centum annorum tempus Theodosio imperatori composuit. Item successor eius Cyrillus seriem nonaginta et quinque annorum in quinque  decennorenalibus circulis comprehendit. Post quem Dionysius Exiguus totidem alios ex ordine pari schemate subnexuit, qui ad nostra usque tempora pertingebant. Quibus termino appropinquantibus tanta hodie calculatorum exuberat copia, ut etiam in nostris per Britanniam Ecclesiis plures sint qui, mandatis memorie ueteribus illis Aegyptiorum argumentis, facillime possint in quotlibet spatia temporum paschales protendere circulos, etiamsi ad quingentos usque et triginta duos uoluerint annos. Quibus expletis, omnia que ad solis et lune, mensis et septimane, consequentiam spectant, eodem quo prius ordine recurrunt. Ideo autem circulos eosdem temporum instantium uobis mittere supersedimus, quia de ratione tantum temporis paschalis  instrui querentes, ipsos uobis circulos pasche catholicos abundare probastis.

uerum his de pascha succincte, ut petistis, strictimque commemoratis, tonsuram quoque  hortor ut ecclesiasticam et Christiane fidei congruam habere curetis. Et quidem scimus quia neque apostoli omnes uno eodemque sunt modo attonsi, neque nunc Ecclesia catholica, sicut una fide, spe et caritate in Deum consentit, ita et iam una atque indissimili totum per orbem tonsure sibi forma congruit. Denique ut superiora, id est, patriarcharum tempora respiciamus, Iob, exemplar patientie, ingruente tribulationum articulo, caput totondit; probauit utique quia tempore felicitatis capillos nutrire consueuerat. At Ioseph et  ipse castitatis, humilitatis, pietatis, ceterarumque uirtutum, exsecutor ac doctor eximius, cum esset seruitio absoluendus, attonsus esse legitur; patet profecto quia tempore seruitutis intonsis in carcere crinibus manere solebat. Ecce uterque uir Dei diuersum ab altero uultus habitum foris premonstrabat, quorum tamen intus conscientia in parili uirtutum sibi gratia concordabat. uerum si profiteri nobis liberum est, quia tonsure discrimen non noceat quibus pura in Deum fides et caritas in proximum sincera est, maxime cum nunquam patribus catholicis sicut de pasche uel fidei diuersitate conflictus, ita etiam de tonsure differentia legatur aliqua fuisse controuersia. inter omnes tamen quas in Ecclesia  uel in uniuerso hominum genere reperimus tonsuras, nullam magis sequendam nobis amplectendamque iure dixerim ea quam in capite suo gestabat ille cui se confitenti Dominus ait: Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum . Nullam uero magis abominandam detestandamque merito cunctis fidelibus crediderim ea quam habebat ille cui gratiam sancti Spiritus comparare uolenti dicit idem Petrus: Pecunia tua tecum sit in perditionem, quoniam donum Dei existimasti pecunia possideri. Non enim est tibi pars neque sors in sermone hoc . Neque uero ob id tantum in coronam attondimur, quia Petrus ita attonsus est, sed quia Petrus in memoriam  dominice passionis ita attonsus est, idcirco et nos, qui per eamdem passionem saluari desideramus, ipsius passionis signum cum illo in uertice, summa uidelicet corporis nostri parte, gestamus. Sicut enim omnis Ecclesia, que per mortem sui uiuificatoris Ecclesia facta est, signum sancte crucis eius in fronte portare consueuit, ut crebro uexilli huius munimine a malignorum spirituum defendatur incursibus, crebra huius admonitione doceatur, se quoque carnem suam cum uitiis et concupiscentiis crucifigere debere; ita etiam oportet eos qui uel monachi uotum, uel gradum clericatus habentes arctioribus se necesse habent pro Domino continentie frenis astringere.

Formam quoque corone, quam ipse in passione  sua spineam portauit in capite, ut spinas ac tribulos peccatorum nostrorum portaret, id est, exportaret et auferret a nobis, suo quemque in capite per tonsuram preferre, ut se etiam irrisiones et opprobria pro illo libenter ac prompto animo sufferre ipso etiam frontispicio doceant, ut coronam uite eterne, quam repromisit Deus diligentibus se, semper exspectare, proque huius perceptione et aduersa se mundi et prospera contemnere designent. Ceterum tonsuram eam quam magnum ferunt habuisse Simonem, quis rogo fidelium non statim cum ipsa magia primo detestetur et merito exsufflet? Que aspectu in frontis quidem superficie corone uidetur speciem preferre, sed ubi ad ceruicem considerando perueneris, decurtatam eam quam te uidere putabas inuenies  coronam. Ut merito talem simoniacis et non Christianis habitum conuenire cognoscas, qui in presenti quidem uita a deceptis hominibus putabantur digni perpetue glorie corone, sed in ea que hanc sequitur uitam, non solum omni spe corone priuati, sed eterna insuper sunt pena damnati. Neque uero me hec ita prosecutum estimes, quasi eos qui hanc tonsuram habent condemnandos iudicem, si fide et operibus unitati catholice fauerint, imo confidenter profiteor plurimos ex eis sanctos ac Deo dignos exstitisse. Ex quibus est Adamnanus abbas et sacerdos Columbiensium egregius; qui cum, legatus sue gentis ad Alfridum regem missus, nostrum quoque monasterium uidere uoluisset, miramque  in moribus ac uerbis prudentiam, humilitatem, religionem, ostenderet, dixi illi inter alia colloquens: Obsecro, sancte frater, qui ad coronam te uite que terminum nesciat tendere credis, quid contrario tue fidei habitu terminatam in capite corone imaginem portas? Et si consortium beati Petri queris, cur eius quem ille anathematizauit tonsure imaginem imitaris, et non potius eius cum quo in eternum beatus uiuere cupis, etiam nunc habitum te, quantum potes, diligere monstras? Respondit ille: Scias pro certo, frater mi dilecte, quia etsi Simonis tonsuram ex consuetudine patrie habeam, simoniacam tamen perfidiam tota mente detestor ac respuo, beatissimi autem apostolorum principis, quantum mea paruitas sufficit, uestigia sequi desidero. At  ego: Credo, inquam, uere quod ita sit, sed tamen indicio sit quod ea que apostoli sunt Petri in abdito cordis amplectimini, si que eius esse nostis etiam in facie tenetis. Namque prudentiam tuam facillime diiudicare reor quod aptius multo sit eius quem toto corde abominaris, huiusque horrendam faciem uidere refugis, habitum uultus a tuo uultu Deo iam dicato separare, et e contra eius, quem apud Deum patrem habere patronum queris, sicut facta uel monita cupis sequi, sic etiam morem habitus te imitari condeceat. Hec tunc Adamnano dixi: qui quidem quantum conspectis Ecclesiarum nostrarum statutis profecisset probauit, cum reuersus ad Scotiam multas postea gentis eiusdem turbas ad catholicam temporis paschalis obseruantiam sua predicatione correxit,  tametsi eos qui in Ilii insula morabantur monachos, quibusque speciali rectoris iure preerat, necdum ad uiam statuti melioris reducere ualebat. Tonsuram quoque, si tantum sibi auctoritatis subesset, emendare meminisset.

Sed et nunc tuam prudentiam, rex, admoneo, ut ea que unitati catholice et apostolice Ecclesie concinunt,  una cum gente, cui te Rex regum et Dominus dominorum prefecit, in omnibus seruare contendas. Sic enim fit ut post acceptam temporalis regni potentiam ipse beatissimus apostolorum princeps celestis quoque regni tibi tuisque cum ceteris electis libens pandat introitum. Gratia te regis eterni longiori tempore regnantem ad nostram omnium pacem custodiat incolumem, dilectissime in Christo fili.





DECRETUM REGIS NAITANI Pro catholico Pasche, et Romana tonsura.

Hec epistola cum presente rege Naitano multisque uiris doctioribus esset lecta, ac diligenter ab his qui intelligere poterant in linguam eius propriam interpretata, multum de eius exhortatione gauisus  esse perhibetur, ita ut surgens de medio optimatum suorum consessu genua flecteret in terram, Deo gratias agens, quod tale munusculum de terra Anglorum mereretur accipere. Et quidem et antea noui, inquit, quia hec erat uera pasche celebratio, sed intantum modo rationem huius temporis obseruandam cognosco, ut parum mihi omnino uidear de his antea intellexisse. Unde palam profiteor, uobisque qui assidetis presidentibus protestor, quia hoc obseruare tempus pasche cum uniuersa mea gente perpetuo uolo, et hanc accipere debere tonsuram, quam plenam esse rationis audiuimus, omnes qui in regno meo sunt clericos decerno. Nec mora, que dixerat regia auctoritate perfecit. Statim namque iussu publico mittebantur ad transcribendum, discendum,  obseruandum per uniuersas Pictorum prouincias circuli pasche decennouales, oblitteratis per omnia erroneis octoginta et quatuor annorum circulis. Attondebantur omnes in coronam ministri altaris ac monachi, et quasi nouo se discipulatui beatissimi apostolorum principis Petri subditam, eiusque tutandam patrocinio, gens correcta gaudebat.




ANNO DOMINI DCCXuII.
FELIX, RAuENNATENSIS EPISCOPUS.





NOTITIA HISTORICA IN FELICEM.


 Felix  Rauennatium archiepiscopus creatus est anno 707  , Romeque consecratus. Ceterum, fidei  parum memor quam in consecratione fuerat professus, reuersus Rauennam, ciues compulit ut Cesaris  iugum excuterent, clerum uero, ut contra Romanum pontificem rebellaret. Cumque Theodorus exarchus, potenti succinctus exercitu, Felicem caput seditionis cepisset, oppressissetque Rauennam, auctorem seditionis cum aliis ad Iustinianum Cesarem Constantinopolim amandauit; quem cum candenti ere exoculasset, relegauit deinde in Pontum, ubi Felix infelix temeritatem suam posset lugere. Pertulit Felix exsilium ad sex annos, deinde miseria magistra cum sibi redditus eiurasset errorem, ad sedem de qua fuerat deuolutus moderatus rediit, anno 715, in eaque deinceps adeo sancte pieque uixit, ut claruerit miraculis. Ecclesiam suam uariis donariis auxit. Scripsit, antequam ei oculorum lumen adimeretur, commentarium in Mattheum; uerum  quia, cecitate laborans, illud uel absoluere uel expolire non potuit, fato propior, comburendum mandauit. Aureos sermones sancti Petri Chrysologi in unum uolumen cegit. Eloquentie plausibilis fuit, magnoque studio pietatis concinabatur ad populum. Cumque sanctimonie in uita clarissima signa edidisset, obdormiuit in Domino 7 Kal. Decemb. 717, sepultusque apud ecclesiam sancti Apollinaris, prope altare sancte Felicule, ubi hec ipsa uerba leguntur:

HIC TUMULUS CLAUSUM SERuAT CORPUS DOMINI FELICIS SANCTISSIMI AC TER BEATISSIMI ARCHIEPISCOPI.





FELICIS RAuENNATENSIS EPISCOPI PROLOGUS AD SERMONES S. PETRI CHRYSOLOGI.



 Diuina carismatum dona de celesti thesauro prolata, dum largis uirtutum mysteriis religiosa corda uberrime repleuere, ita suauitatem sancti Spiritus odorifica narratione distribuunt, ut manifestis pandantur elogiis, et ornamenta salutis existant, iuxta Domini uocem in sacris Euangelii paginis intonantem: Qui credit in me, flumina de uentre eius fluent aque uiue; et iterum: Aperi ostium, et implebo illud; et Salomon: Spiritus dabit sapientiam querentibus se, et docentium linguas facit disertas. Quamobrem uenerabilis beatusque pontifex Petrus, Rauennatis Ecclesie prefulgidum decus, et catholice ueritatis precipuus doctor, calore superni amoris  accensus, et rigatione perennis gratie irroratus, digno eloquii ornamento, uernantium lectionum opuscula de singulis Euangeliorum parabolis polito sermone conficiens, delectabili dulcedine aures omnium repleuit et corda. Proinde, dilectissimi, tanti pastoris intenta et anxia mente scripta legamus, et ardenti desiderio ulnisque spiritualibus amplectamur: quatenus fructum laboris in nostre mentis cellaria recondentes, simul cum eo magnifice laudis gloria perfruamur, et premia eterni muneris capiamus. Hoc humilis presul Felix, de pauperculi cordis cellario, sermones legentibus exiguum obtulit munus.




ANNO DOMINI DCCXXu.
S. BENEDICTUS CRISPUS, MEDIOLANENSIS EPISCOPUS





NOTITIA HISTORICA IN S. BENEDICTUM CRISPUM.


 Sanctus Benedictus  Crispus Mediolanensis tum doctrina, tum sanctimonia clarus, ad sedem patrie post Mansuetum promotus est. Hunc sue iurisdictionis acerrimum defensorem grauis lis coram pontifice Romano exercuit. Cum enim contenderet Ticinensem episcopum Mediolanensi throno subesse, ille uero contra niteretur se ad arbitrium Romani pontificis ex antiquo iure immediate spectare, felicior litis euentus a Ticinensi stetit. Benedictus uero cum causa cecidisset, reuertitur Mediolanum, ubi sancti Benedicti cenobium edificauit, quod hoc tempore penitentibus mulierculis est pro domicilio ac sepimento pudoris. Totam Italiam Benedicti fama peruasit, cum non modo doctrina sed etiam sanctitate  celebris haberetur, ut Paulus Diaconus narrat. Cadoaldi Anglo-Saxonum regis epitaphium ipse composuit, qui, abiurata idololatria, ad Christum se conuerterat, sacroue fonte a Sergio pontifice ablutus fuerat, defunctusque paulo post, apud sanctum Petrum cum eiusmodi epitaphio fuerat tumulatus. Ceterum Benedictus e uiuis exemptus est anno 43 sui pontificatus  , uel, ut alii uolunt, 47, u Idus Martii, anno 735 ; sepultusque est in basilica Ambrosiana in numerum sanctorum relatus. De eo Martyrologium Romanum, Baronius et alii. Eius fama maxime celebris habebatur Iustiniani imperatoris temporibus, et Ariperti Iunioris regis Longobardorum  .





S. BENEDICTI CRISPI MEDIOLANENSIS ARCHIEPISCOPI QUERIMONIA IN SYNODO, DE CONSTANTINO PAPA.

*



B. BENEDICTI QUERIMONIA IN SYNODO, Eo quia papa Constantinus ipsum archiepiscopum priuauerat consecratione episcopi Papiensis contra antiquam consuetudinem.


Summo celorum conditori, terrarumque uniuersarum factori, gentiumque cunctarum auctori, creaturarum uniuersarum creatori, celi terreque stabilimentum, angelorum et hominum, ad fidei catholice et sedis apostolice unicum monimentum, orphanorum  et uiduarum, ecclesiarumque uniuersarum solidum stabilimentum, Patri, ac Filio, ac sancto Spiritui, gratias refero immensas, pontificem quod talem sancte sedi apostolice uirum clementer eligere, ac misericorditer ordinare, sua ineffabili pietate disposuit. Unde chorus uniuersus episcoporum sacerdotum collegium sedule reminiscat generi humano benigne ac misericorditer prouidere, cum huic sancte sedi uirum huiusmodi discretum, illustrem, orthodoxum et preesse et preordinare summa  cum pietate disposuit, qui operibus bonis, admonitionibus sanctis orbem sibi commissum confortare, et errantes docere, non desinit. De quo ueritas ait: Ego pro te rogaui, Petre, ut non deficiat fides tua, et tu aliquando conuersus confirma fratres tuos. Quamobrem, Dei et uestri, pater uenerande, atque huius sancti concilii, coadiutus presentia et confortatus clementia, ego Benedictus Mediolanensis archiepiscopus causam nostre ecclesie, que Dei dispositionibus, et beati Barnabe apostoli doctrinis ac miraculis, refloruit, nuncque gloriosissimi confessoris Ambrosii ornata disciplinis, honoranda uirtutibus, perfulget, cuius reuerentia et caritate debita uestro ductus conspectui, et huic sancto conuentui, me ex longo representare disposui, uoce, qua possum,  longo confectus senio, pandere et reserare curabo. Igitur cum Mediolanensis Ecclesia Dei, et beati Ambrosii factis et uirtutibus exaltata, ac multis episcopis per multa iam tempora antecedentia sublimata, nunc consecratione ecclesie Papiensis iniuste exspoliata, uobis humiliter ac deuote conqueritur. Que inter ceteros nostre ecclesie suffraganeos, et beati Syri meritis, primicerii priuilegium nunc usque nostre cause indicium summo uigore tenuit. At nunc Romane sedis dignitatibus et maiorum honoribus ambitiosa, sua et propria metropoli illicite derelicta, et iniuste destituta, ut consecrationem furtiue acciperet, Romanum adiit pontificem, quam nostra Ecclesia per tempora iam multa annorum longo curriculo antecedentia, a  tempore beati Barnabe apostoli usque mei presentiam, qui per annos quadraginta sedem resideo Mediolanensem, atque inibi episcopum Gregorium, humiliter consecrauit, habuit, et caritatiue, Deo opitulante, tenuit. Hunc itaque, uestra succurrente clementia, sanctisque collaudantibus canonibus, quod iniuste nostra ecclesia amisit, adipisci ualeat, fideliter ac deuote exoramus. Prosit nobis uestra sapientia, omnibus preferenda disciplinis. Qui enim omnibus preest, omnibus prodesse debita paternitate condecet, nulli nocere, neminique inuidere, nulli ecclesie honorem ac dignitatis prerogatiuam usurpare, discretus et iudex summe iustitie lance ponderat uniuersa, inferentes iniurias alicui iniuste condemnans, ac illicite sufferentes a malis  misericordia, dextera legisque ceremoniis defendendo, benigne sustentat. At iniquitatis iudex cuncta pretio subuertens negotia, que legis sunt obscurat, ac que temporaliter arrident criminose exaltat, a quibus iustitie amator se quotidie, Dei protegente dextera, custodit. Iustitiam discamus. Itaque unde Isaias propheta Spiritu sancto repletus dicit: Iustitiam discite qui habitatis terram. uenerande Pater, potestatem culminis Romani ratio uincat diuina. Unde beatus Ambrosius ait: Decet ut ratio uincat potestatem. Iudicium causarum querimonie nostre iustum iudicate, unde Dominus per Zacariam loquitur, dicens: Iustum iudicium et pacificum iudicate, et nolite retinere malitiam fratris uestri in cordibus  uestris. Et Dauid: De uultu tuo iudicium meum prodeat, oculi mei uideant equitatem. At, ut nostre Ecclesie nostreque querimonie ueritatem enucleatius ac uerissime aperiam, decem Romanorum pontificum priuilegia, que de consecratione Ticinensis Ecclesie dico, asserentia, atque sub anathematis mucrone rigide ab uniuersis episcopis interdicentia, solita pietate cognoscite. Quin etiam nostra ciuitas qualiter ab ipsis primordiis inculta et exaltata cura diligenti maiorum permansit per Romanos imperatores, ac consules patricios eiusdem urbis accolas, cum orbis uno regeretur imperio, attente cognoscite. Quam tamen, ut in situ descriptionis eiusdem comperi, annosam postmodum Romani reges et principes, expulsis Senorum populis, longe melius sublimantes  opere mirifico auxerunt, locantes in ea more patrio eximium Augustorum dignitati palatium imperiale, theatrum, aumantium, thermas, uiridarium amenum floribus diuersis et odoribus uariis delectabile, arenam lapidibus et magisteriis admirandam, in qua Italie ciues uniuersi consedere, et ab uno oratore concionante audire possent competenter. Ob quam enim causam sepissime ab iisdem postmodum Augustis frequentari, et incoli, et honorari super cunctas Italie ciuitates adorta est, maxime, quod esset inibi saluberrimi eris aptissima temperies, locusque ad usus domesticos irrefragabiliter paratissimus. Exinde, Pater uenerande, sancta Christianitate orbi apparente uniuerso, sicut audiuit, illico Deo credidit, sancto Barnaba apostolo a Spiritu sancto  inibi destinato, et fidem orthodoxam fideliter predicante; a quo enim nostra Ecclesia ab ipsis primordiis caput Italie per sedem metropolitanam, Dei dispensante clementia, tenuit, et Deo largiente in eternum tenebit. Quamobrem cathedra Mediolanensis ab ipso apostolo exaltata decenter, et sublimata competenter, Dei dextera, et beati Petri remigio refloruit. Quod enim uerissime reperimus in nostris annalibus, et eius descriptione aduentus, et sancti Anatalon uita, de discipulis Domini, unus discipulus fidelissimus fidelissime et certissime dicens: Que post Romanam arcem famosissimam iam tunc habebatur ciuitas sepedicta Mediolanum, quippe que pari ditione sublimis, secunda post ipsam, ut prefatus sum, Augustales Occidui imperii infulas tenebat. Itaque  sanctus, Dei dispensante clementia, sanxit Barnabas apostolus ut Mediolanensis, quam imperatores nouerat super cunctas Italie ciuitates sublimasse, ea, ipse quam sanctis predicationibus primitus fundauerat, principalis ecclesiastici culminis sedes, aliarumque in ea prouincia ecclesiarum metropolis perpetualiter habeatur. Cui profecto urbi, ut in uita sancti Anatalon, quem inibi consecrauerat, Hierosolymis processurus, inueni, tantum priuilegii munus sanctus Anatalon a suo nouerat magistro concessum, ut sicut inter reliquas Italicarum prouinciarum urbes, earum duntaxat que occidentalem usque marginem ab Italie finibus protenduntur, post Romanam arcem intenti sub solio eminenti atque populorum  conuentu frequentissimo principales uidebantur, ita ecclesiastice ditionis prerogatiua, post Romuleam sedem, cunctas excelleret. In hunc modum et ipse prefatus antistes nil a suo institutore discrepans metropolitanam idem cathedram pro futuris temporibus Christi statuit esse fidelibus, quatenus omnium populorum antistes, hoc est uenetie, Ligurie, Emilie, Rhetie, Alpiscotie, quotquot fuerint in sancta matre Ecclesia futuri, per has sepedictas prouincias caput quoddam et decos insigne, post Romanum pontificem, habere dehebant Mediolanensis sedis presulem metropolitanum. Itaque Ecclesia Mediolanensis, his et aliis multis fulta et ornata remigiis, fere cum honoribus his omnibus usque ad mei tempus, Dei misericordia, et beati Ambrosii meritis,  deuote peruenit. Sed, ut ex causis multis, e quibus nostre querimonie causa munitur decenter, atque tuetur competenter, quorumdam sanctorum episcoporum Papiensium testimonium, Crispini et Epiphanii, percipe. Sanctus enim Crispinus, cum se uideret morti accelerare, ut in sancti Epiphanii uita habetur, duxit sanctum Epiphanium Mediolanum, et dixit ad episcopum Protaxium, et ordines, quos inibi inuenit: Ecce, filii, iam mea etas mee uite cursum compleuit. Commendo ciuitatem, commendo ecclesiam, commendo hunc, cuius labori et gratie debeo quod usque ad hoc tempus uixi grandeuus, et debilis, cuius corporea felicitas et uirtus anime imbecillitatem meam portauit sine fastidio. Item in eadem: Ducitur beatus Epiphanius Mediolanum adhuc reluctans, et magna,  si dimitteretur, munera promittens, qui ut fieret, noluit spondere uel minima. Consecratus autem a beato Protaxio, sancti Ambrosii antecessore, catholice Ecclesie propugnatore firmissimo, summa cum deuotione ac celebritate cunctorum. Preterea testimonium, Pater uenerande, cape certissimum, cui dubitare aut refragare periculosum et criminosum sancti Patres decreuere. Legitur enim in uita sancti Ambrosii patroni nostri, ac Ecclesiarum uniuersarum tutoris: Ordinato sacerdote ecclesie Ticinensis incidit in infirmitatem. Cura est itaque, Pater uenerande, sicut sanctus Fabianus papa in suo decreto asserit, uestre sollicitudini adhibenda, ut ea, que sunt ab apostolis eorumque successoribus ordinata, ac sancti Spiritus gratia constituta, nec dissimulatione negligere, nec  aliqua presumptio ualeat perturbare. Sed sicut hoc quod Romanis exigebat utilitas, oportuit definire, itaque definitum est, non debere uiolari, Pater uenerande, precipue uestre Paternitatis reuerentiam atque huius sancti concilii caritatem uicariam caritatiue exoro, ac obnixe a parte Dei, et sancti Ambrosii contendo, ut nullus episcopus nostre Ecclesie suffraganeum, maxime hunc Papiensem, de quo huius sancti concilii clementie conqueror, retinere, ac ordinare, fraternitatis uestre perturbator, presumat. Quod si euenerit, accipientis et ordinantis irrita et uacua sit in perpetuum ordinatio. Unde sanctus Sixtus papa suo in decreto diuinitus admonitus magisterio dicit: Nullus episcopus presumat alterius  parochianum retinere, aut ordinare, uel iudicare absque eius uoluntate. Quia sicut irrita erit eius ordinatio, et ita diiudicatio. Nam qui eum ordinare non potuit, nec iudicare nullatenus poterit. Pater uenerande, unaqueque metropolis a sede apostolica, que uniuersis prepollet dignitatibus, suos terminos sanctis Patribus constitutos ordinatiue nunc usque tenet, de quibus papa Calistus suo in decreto dicit: Nemo alterius terminos presumptione illicita usurpet, unde Dominus loquitur dicens: Ne transgrediaris terminos antiquos, quos posuerunt patres tui. Itaque unaqueque Ecclesia, que sanctis fidem maioribus seruare desiderat, ac sanctorum decreta honorare contendit, nostre querimonie fideliter, et caritatiue, ut sibi, ne similia patiatur prouideat.





CL. MURATORII CENSURA IN PRAECEDENTEM ORATIONEM.


Exponere placet que sit mea de huius orationis auctore sententia. Illam enim ego non a Benedicto compositam, sed ab ipso historiographo Landulpho excogitatam arbitror. Fuit isti in moribus, reliquorum historicorum more, uiros loquentes inducere, eisque orationes affingere, quas uerisimile est ab ipsis dicendas aut dictas iam fuisse. Hinc apud illum uideas Wiberti archidiaconi, Ambrosii diaconi, et Andree sacerdotis decumani contra sanctum Arialdum orationes, huiusque in illos, aliaque multa, que unius Laudulphi fetum esse stylus ubique simillimus suadet. Preterea non dixisset Benedictus se per annos quadraginta in Mediolanensi cathedra sedisse, cum enim sit exploratum sub Constantino pontifice causam hanc fuisse agitatam, et Benedictus anno tantum 687 ad archiepiscopalem dignitatem euectus  fuerit, longe post Constantini tempora quadragesimus illi archiepiscopatus annus excurrisset. Huius igitur erroris culpa ad Landulphum orationis auctorem est referenda. Alio autem inuictissimo argumento id probatur. Tres in hac oratione citantur epistole Decretales, nempe Fabiani, Sixti, et Calisti Romanorum pontificum. He uero epistole, licet, uti nunc eruditi omnes fatentur, tantis pontificibus supposite afficteque fuerint, adhuc a multis seculis ueluti germana eorum soboles sunt habite, eximiamque fidem ab uniuersis catholicis, non minus quam nostro euo, impetrauere. Isidorus, seu Mercator, seu Peccator , hanc mercem aut collegit, aut elaborauit, ita ut uiris etiam doctissimis imposuerit, qui sancti Isidori Hispalensis episcopi opus illud fuisse crediderunt. Ceterum quo tempore huiusmodi syllogus  prodierit, ipse nos epistole docent, siquidem inter eas quedam sunt Gregorii II ac III, et Zacarie, summorum pontificum, nominibus insignite. Cum uero hi pontifices octauo seculo sederint usque ad an. Chr. 751, post illa tempora scripsisse Isidorum istum dignoscimus. Sed ne statim quidem publici iuris facte sunt huiusmodi decretales, etenim primus omnium Riculphus, Moguntinus episcopus, eas ex Hispania, ubi cunas sortite fuerant, in Gallias importauit. Hincmarus Rhemensis, in Opusc., c. 24, hec habet: De libro collectarum epistolarum ab Isidoro, quem de Hispania allatum Riculphus episcopus Moguntinus obtinuit, et istas regiones ex illo repleri fecit. Moguntiacam autem Ecclesiam rexit Riculphus iste ab an. Ch. 787 usque ad annum 814. Quare affirmandum omnino est epistolas illas sub finem tantum seculi octaui inter eruditos uersari cepisse. Quod si uerum, uti prorsus uerissimum est, an illis  Benedictus archiepiscopus, quinam. Ch. 711 Rome perorasse dicitur, uti potuisset? Superest igitur ut fateamur, aut a Landulpho ipso memoratam orationem fuisse elucubratam, aut ab alio quopiam, qui pluribus post Benedictum annis inter uiuos numeraretur. Stylus quidem, ut hoc quoque exponam, a consueto Landulphi stylo nonnichil dissidere uidetur, ita ut, quod summum est, suspicari possimus etiam ante Landulphum orationem hanc exstitisse. Que igitur Mediolanensi episcopo in Ticinensem firmissime rationes forent, ni fallor, explorate ostendimus. Nunc uero, uidendum quibus uerbis a Sigonio magni nominis uiro, historia hec proponatur. Inquit is, lib. III Hist. de Regno Ital., ad ann. Ch. 715: Lis inter archiepiscopum Mediolanensem et episcopum Papiensem exorta. Archiepiscopus, noui parandi iuris causa, episcopi consecrationem ad se traducere uoluit. Quod ius ad eum non pertinere episcopo contendente, ex communi sententia res est Romam reiecta. Ibi causa utrinque apud pontificem agitata, archiepiscopus, aduersantibus  omnibus uetustatis exemplis, uictus abscessit. uerum paratragediat Sigonius; neque enim ius nouum Benedicto parabatur, neque illi omnia uetustatis exempla aduersabantur. Una plurium annorum prescriptio fecit ut secundum Ticinensem iudicaretur. In anno etiam huiusce questionis assignando Sigonium calculi defecere, quandoquidem anno 715, quo rem peractam is arbitratur, Romanam sedem Gregorius II implebat, non uero Constantinus. Decesserat hic anno superiore, eodemque in summum pontificem electus fuerat Gregorius, uti em. Annalium parens certis Anastasii Biblioth., Theophanis, Sigeifredi, aliorumque testimoniis ductus liquido ostendit. Cum uero sub Constantino tantum huiusmodi lis composita fuerit, annum eidem, aut 711, cum Baronio, aut, cum aliis, 712, assignari debere patet. Porro hac in re quantum a Sigonii mente reliqui scriptores discedant, multis probare possem, sed omnium instar sat erit Benuenutum  proferre, uetustum scriptorem, qui ante annos 300, et quod excurrit, scribebat, et cuius chronicon ms. in Ambrosiana Bibliotheca exstat. Cap. 137, de Papia urbe, hec ille habet: Huius ciuitatis episcopus suffraganeus fuisse asseritur archiepiscopi Mediolanensis. Quod patet ex eo quod beatus Protasius archiepiscopus Mediolani consecrauit beatum Epiphanium episcopum Papiensem sancti Crispini successorem. Sed quia tempore Longobardorum, qui erant infideles, timore eorum archiepiscopi Mediolanenses apud Ianuam residebant, sicut de Honorato legitur,  episcopi Papienses consecrari ceperunt a papa. Unde cum Benedictus archiepiscopus Mediolani in curia Romana citaret episcopum Papiensem, suum ab antiquo suffraganeum, succubuit. Unde et hodie Papienses, Placentini, et Ferrarienses episcopi, subsunt immediate domino pape. Reliqua uideamus. Sic rebus compositis, ad multum tempus Ticinenses episcopi Mediolanensem ignorauere metropolitam, et ab uno pendentes Romano pontifice pallii etiam dignitate sunt aucti. Quo tempore hic honor eisdem collatus, prorsus definire non audemus. Illud tamen absque hesitatione affirmandum duco, Ughellum a ueritate desciscere, dum sine tabulis et sine testibus hec de Papiensi Ecclesia asserit: Cui pontifex Hormisda  pallii usum concessit, extenditque eam gratiosam indulgentiam ad successores. Usus enim pallii per ea tempora aut paucissimis, aut nemini a summis pontificibus tribuebatur. Aeuo deinde diui Gregorii, ut doctissimus de Marca animaduertit, lib. uI, cap. 7,  num. 3, de Concord. sac. et imp., inualuit, ut Romanus pontifex pallio ornaret precipuos metropolitanos, qui ad eius consecrationem pertinebant, aut eos quibus uices suas in prouinciis committebat. Si igitur neque omnes metropolitanos, sed precipuos duntaxat pontifex pallii usu decorabat, idque etiam seculo solum Gregorii Magni usurpari cepit, quanto minus Hormisde euo pallium Ticinensi concedendum fuit, qui non inter metropolitas, sed in episcoporum solummodo uulgarium censu numerabatur? Plura in hanc rem non aggero, tum ne messem hanc tibi preripiam, tum ut eruditorum auribus parcam, qui a te uberiora prestolantur. uelim tamen serie perpendas an ad Ioannem uIII papam prerogatiue huius primordia sint referenda. Ille enim pontifex nichil antiquius habuit quam ut Ticinensem extolleret sedem, quo uiuidum nimis ac forte Mediolanensis episcopi ingenium retunderetur, qui de prompte prestanda tunc temporis Ecclesie Romane obedientia recusabat.  Certe hic summus pontifex epistolam dedit, que inter eius opera est 139, illaque Mediolanensem ac Rauennalem metropolitas statuit ad synodum conuocari a Ticinensi episcopo posse, quod  adeo mirum uidetur, ut Baronius ad an. Ch. 878 pronuntiare non dubitauerit: Quod non crederem, nisi legissem. Equidem hanc coniecturam facile sequor, a qua tamen discedam statim ut meliora abs te, ut spero, proferantur.



[PeMATA.]





MAII OBSERuATIONES PRAEuIAE IN SUBSEQUENTIA PeMATA.

 Benedictum cognomento CRISPUM ab anno 681 ad 725 archiepiscopum Mediolanensem, uiteque sanctimonia celestium honores apud Ecclesiam suam consecutum, hoc Paulus diaconus testimonio exornat, Hist. Langob. uI, 29: »Tunc quoque  uenit Benedictus archiepiscopus Mediolanensis Romam, et causam egit pro Ecclesia Ticinensi; sed uictus est, eo quod a priscis temporibus Ticinenses episcopi a Romana fuerant Ecclesia consecrati. Fuit autem idem uenerabilis Benedictus archiepiscopus uir egregie sanctitatis, de quo per uniuersam Italiam bone opinionis fama flagrauit.« Controuersie Ticinensis, que ad rem nostram non pertinet, copiosam expositionem fecit Ludouicus Muratorius in Anecdotis Lat., t. I; qui contendit etiam orationem illam Benedicti  Rome habitam pro causa sua, que legitur apud eumdem Murator. loc. cit., et S. R. I. T. Iu, p. 76, non tam huius archiepiscopi quam Landulphi historici, uel alius cuiuspiam esse existimandam. Utcunque ea res se habet, Benedictum Rome degentem scripsisse epitaphium Ceduualle regis Angli, qui paulo post susceptum baptismum obiit, testatur uel certa traditio, uel potius lapis, qui seculo Xu effossus apud sanctum Petrum fuit, ut narrat Ioannes de Deis, eiusdem etatis homo, in libello qui inscribitur Successores sancti Barnabe. Et is quidem lapis nuspiam, ut puto, Rome iam uisitur; sed epitaphium ipsum iamdiu a Beda, Hist. II, lib. u, 7, et a Paulo Diacono, Hist. Lang. uI, 15, recitatum fuerat. Hactenus igitur scripta Benedicti innotuerant,  oratio Rome habita, et scriptum epitaphium. uerumtamen predictus Ioannes de Deis Benedictum ait nonnulla commentaria laude digna composuisse. Reapse opusculum medicum, quod ego in duobus uaticane bibliothece Codicibus obseruatum nunc diuulgo, in uno quidem Codice dicitur commentarium, in altero libellus medicinalis. De quo nichil iam dicam, nisi id opus iuuenile fuisse, cum adhuc Benedictus in diaconatu uersaretur, et in humanarum eruditionum  scholis, ut ait de Deis, inclytus clarusque esset, atque inter suos discipulos Maurum numeraret, ad quem id pematium scripsit. Ceteroquin hanc medicam lucubrationem, neque a Muratorio, neque ab Argelato, neque a Saxio, qui triumuiri de Benedicto accuratius scripserunt, memorandum uidi; quia reapse in uaticanis tantummodo Codicibus superfuisse uidetur.





S. BENEDICTI CRISPI ARCHIEPISCOPI MEDIOLANENSIS PeMATIUM MEDICUM IN DIACONATU SUO SCRIPTUM.

*



CRISPI MEDIOLANENSIS DIACONI [a 1Kb] AD MAURUM MANTUENSEM PRAEPOSITUM [b 1Kb] IN MEDICINAE LIBELLUM PRAEFATIO.


Quia te, fili carissime Maure, pene ab ipsis cunabulis educaui, et septiformis facundie liberalitate ditaui, unum tibi deest quod adhuc in annis uirentibus constitutus ingratum semper habere uoluisti, hoc est grate peritiam medicine per omnia paruipendens, nullam in liberalibus disciplinis partem communionemque retinere dixisti; nunc autem quia ualetudinum uariarum sepius in te dominatur enormitas, cogis ipsam eamdem artium amplificare peritie, quam prius non erubuisti nefariam et turpissimam nuncupare. Exigis ergo a me ut te ruricolam faciam, herbarum medicinalium uirtutes edoceam,  ipsasque temporibus certis singillatim ostendam, et, iuxta ualetudinum multiplices qualitates, species curationum indubitanter exhibeam. Quod tue annuens uoluntati libenter excepi; et, breuiloquio in presenti opusculo studens, heroico te melle pascere cupio, ut paulatim ad artis amorem adducam; ne si plura primitus in os tendendo retexero, pluralitas fastidium faciat, fastidium desiderium tollat. Ergo quod probatissimum habeo succincta supputatione perstrinxi; ut dum ista opere liquidissimo uera esse probaueris, plurima que restant ardentius atque diligentius assequaris.



I. DE CAPITE.


Si caput innumeris agitatur pulsibus egrum,
Ac circumflexo turbatur pondere quodam,
 Protinus ex hedere studeas redimire corona.
Thus quoque cum diro Libanum copulatur aceto.
Myrrha etiam liquido pariter sociatur oliuo,
Et cephalota simul celebris cum sale sauina.
 Pars tamen ex ipso quatitur si concita morbo,
Talpa uigens capitur, oleum quam concoquat omne,
Et caput et facies linietur unguine de quo [c 1Kb] .



II. DE DENTIUM DOLORE.


At si multiphagi quatiuntur turbine dentes,
Symphoniaca ualens premitur cum pollice denti:
Protinus ex ipso rabidus dolor omnis abibit.
Ne glutias tamen admoneo, quia perfida pestis
Sumpta rapit sensum, capitur quasi mortis imago.
Si uero insanus guttur rapit et quatit [Codd., quater] algens,
Sister erit potus, unguen medicina salubris.



III. DE PHRENESI.


At dolor immensus penetrat si forte meningas,
Et uitiat cerebrum grassans maledicta phrenesis,
 Gratus erit pulmo sumptus de uiscere cerui
Compositus cephalo, seu uis epota corandri,
Aut raphani cortex seuo mollitus aceto:
Sumptus acer nimium est, sed certe cura uetusta.



Iu. DE OCULIS.


Haud dubium celeres uitiat languor citus orbes,
Et uariis turbata modis fortuna perurget:
Ledit enim, sed curat amans cum tempore certo.
Ergo age marrubium statim componito coctum,
Betonicam nectis certus, sucidam quoque lanam:
Omne malum tollit citius, pia lumina reddit.
Si dolor est oculis rubeus quem concitat humor,
Tum uerbena potens leni potabitur unda.



u. DE MACULA OCULI.


Si maculam retines oculis, dum uoluitur intro,
 Conspice dum pergis rubeum per rura limacem,
Quem fundens [d 1Kb] oculo modium componito certus.



uI. DE ANGINA GUTTURIS.


Si uero angina guttur peruaserit amplum,
 Ac foliis tumidis arcens compleuerit illud,
Arsenicon teritur iuncto pipere boloque,
Sic positum penne perflatur gutture rauco.



uII. DE UuA GUTTURIS.


Uua madens cum forte modum non continet ipsum,
Extillatque graues putridasque in corpore guttas,
Pulmonisque leues terebrat male sordida pennas,
Siccatur simili citius de puluere grassans.



uIII. DE PULMONE CURANDO.


Sepe uigens hominis quatitur uis ipsa thoracis,
Cernitur et diram multis intendere mortem.
Si cupis ergo egrum curis repolire thoracem,
Non pigeat uarias herbarum cernere curas.
Lana madens oleo, nec non succus feni Greci,
Hec reparant stomachum, datus potusque myrice,
 Bettonice celebri sociatur brassica grandis,
Raphanus ex mulsa, dandus prasii quoque succus.
Sumitur et celebris digne lelisphagus herba,
Ultima sic dabitur magne curatio cedri [a 1Kb] .



IX. DE CORDIS DOLORE.


Cum dolor insanus lateri precordia pulsat,
Et cordis fibras multum dolor angit acerbus,
Dira fluenta iuuant iuncta uirtute coralli.
Dein pipinella leuis sociatur iure marathri.
Sizaduar capitur, nec non tanaceta uirilis,
Que et sedat febres cordisque uenena repulsat.



X. DE PLEURESEOS CURA.


At si forte pium latus pulsauerit ingens
Morbus, et ancipiti turbatur uita periclo,
Accelerare lupi pellem studeas, et ponere caldam,
 Cerui et medullam poteris cum unguine capri.
Protinus in cacabo mittantur, igneque lento,
Pix pariter britia societur decoquaturque,
Farris et ipsa lupina simul, et non sine croco.
Sicque malagma pium morbo iungatur acerbo,
Quo requies detur misero nimium laboranti.
Et uitium pellit celebris medicina Tonantis [b 1Kb] .



XI. DE SPLENIS CURA.


Splen tumidus hominem plaustum [c 1Kb] cum forte molestat,
Bettonicam coquis, et socias purgata columbe,
Que duo iuncta simul poscunt iungi cephalotam,
Rosaceumque oleum; certus sic madida nectis.
Thymbra breuis rapitur, sociantur atque lupini,
Sepius et dantur, bibitur quoque lingnula cerui,
 Qua uirtute perit facies, sed blanda rugatur.
Nascitur in petris humilis, sed magna lieni
Est et amica homini, uerum haud risibus apta.
Quot sunt membra hominis, tot sunt in corpore pestes.
Sed medicina potens compescit munere multas.
Dum uitiatur hepar gliscitque ex more scyrosis,
Costus acer bibitur, necnon reubarbarus ingens.
Que contrita simul reprimunt cum sale tumentem.
Fibra lupina ualet, iuuat ac potata dolenti,
 Cum patitur iecur in dextra, splen ipsa sinistra.
Cura ideo amborum parilis coniuncta duobus.



XII. DE STOMACHI ET INTESTINI DOLORIBUS.


uiscera multimodis quatiuntur intima penis,
Et cruciatur eger totus languore minaci,
Nec spes ulla manet uite, cum spiritus ipse
Alta petit, peregrinus abit, bona queque relinquit.
Dicitur hec torta, grauis quia uiscera torquet,
Atque iterum iterumque placat, corrumpitur omnis
Chara natura simul, reparat quod feruida lympha.
Sic pigra ex ipso foueantur membra liquore
Et frigida ex calidis amnentur cuncta fluentis.
Postea distractus fundatur anseris adeps,
Et sociata simul pateat uirtus feni Greci.
Nec minus in liquidis coquitur uis ipsa fluentis.
 Protinus et pauidum fundatur clyster in anum,
Qua uirtute miser poterit reparare dolorem
Squibala quem faciunt dum non sit cura salubris,
Claudit et angustos patientis cholera cursus.
Raditur et niueus elephas, statim bibiturque,
Distorquet tortos citius hec datio potus.
Sumuntur catuli ut fertur pia uiscera ceci,
Mollia sic teneris adhibendum membrula fibris.
Et dolor omnis habre [Codd., habre] transitque in uiscera fissi.
Plinius [d 1Kb] id memorat, scimus quem uera locutum.



XIII. DE HYDROPIS CURA.


Ex scyrosi splenis mortalis nascitur humor,
Et segregat miseram misero de uiscere pellem,
Tantaque uis morbi est, sitiens ut non satietur.
 Sumuntur cineres quos urit fraxinus alta,
Ex his lisciua franguntur hordea dura,
Bis simul excoctis fidus compone dolenti,
Raphanus ex dulci mandatur optima melle,
Cuius ex foliis epithema apponitur ipsum.
Sulphura cum ueteri potantur feruida uino:
Nec minus ex ipsis epithema appone tumenti.
Hec scyrosin splenis soluunt, lymphas quoque siccant.



XIu. DE TINEIS.


Putrida sanguineis gliscunt si uulnera morbis,
Conueniet calidum lacte [e 1Kb] potare caprinum
Nec minus ex asina soluunt apostema dirum.
uitis aminee cineres funduntur oliuo:
Potus hic est putridis multis per secula dignus.
Ast apium cariceque simul, nec non baca lauri,
 Iris, et Illyrica grandis centauria ruta,
Hec poterunt citius purulentas tergere sordes,
Ac rediuiuum hominem letis reparare diebus.



Xu. DE uERME AURIS.


Conuenit incautis cautas pretendere curas,
Ne minus indocili turbentur corpora sensu.
Cum sopor immensus hominis peruaserit artus,
Tum solet indignas animal penetrarier aures.
Accipe cum cepa citius uel muris aceto,
 Nec moram facias, poteris sic pellere uermem.



XuI. DE SURDITATE.


At si surditiam pateris, rubros lege uermes
Arboris antique, puro sic miscis oliuo;
Auribus infundis, cupidam tibi redde salutem.
Anserinus adeps prodest et uulturis atri.
Ceparum succus iuuat auribus et bona prestat,
Cum solet incautis aures peruadere lympha.



XuII. DE DYSENTERIA.


Sepe solet uentris nimius transcurrere cursus,
Paulatim teneram multorum soluere carnem,
Quem prudens medicina Dei compescere noscit.
Galla asiana iuuat, cerasi longum quoque pomum,
Caseus aptus erit dulci cum munere mellis,
Proderit et calidum hirci de uiscere ruptum
 Appositum uentri seuum, que cognita cura est.
At proprium si forte unguem demittit ab ipso,
Significat citius cupitam iam perdere uitam.



XuIII. DE DURITIA uENTRIS.


Si uero immenso turbatur pondere uenter,
Aspice quo crescit uenando germine pallas;
Dicitur hec uirgo cunctis et amica salutis;
Protinus et capito, gliscit bona gratia uentri.
Elleborum capitur, teritur, mulsum bibiturque,
Semper ad hunc ualuit morbum nec non chameactis
Diluta cum ueteri statim potanda lyeo.
Proderit et gustus sine mora lactis equini.
Eupator, prasion, atque hermodactylus ipsa,
Fertur ut in libris, semper sunt uentris amici.



XIX. DE uESICA.


Multis multa iuuant quia sunt contraria morbis
Morbus ab antidoto superatur numinis alti [a 1Kb] .
Est morbi species multis inimicaque pestis,
Cum furit insanus uesice calculus ardens,
Saxa quidem generans quibus cunctatur urina.
Nec ualet homo dolens imbres laxare benignos.
Hedera celsa dabit celso de culmine baccas,
Ipsius et succum cum uino sume tepenti,
Nec mora, rumpetur plantago glandis, et ipsa
Sumitur et bibitur olusatrumque benigna.
Saxifricam tollunt petro necnonque selino.
Suffragiis his fultus eris. Dominumque rogabis.



XX. DE FLUXU URINAE.


Quod si contra fluens nimios perfuderit imbres,
 Ex cerebro leporis statim compesce fluentem.
uina uetusta capis, cerebrum cum percipis ipsum,
uile quidem est potu, sed non medicamine uile.



XXI. DE SANGUINE NARIUM.


Dicendum cunctis cum fundit sanguinis unda
Naris hemorrhoida, que sit spes certa salutis.
Ruta dabit potum pariter contrita nidorem,
Humilis ex campis prodest contrita cumino
Hypporis, et sistit coniuncta nare cruorem
Puluere boleti quem fantur esse lupinum,
Naribus associas uilis quoque gramina mente.



XXI. DE HAEMORRHOIDE.


Si uero obscenum morbus tentauerit anum,
 Queratur maurella potens inimicaque talpe,
Nec non hyosciamus, quarum fit cura salubris
Hec epota simul sistunt iam iamque cruorem
Plumbus et ustus obest madido coniunctus oliuo.
His iunctim [Codd., iustus] binis subsistit sanguinis unda.



XXIII. DE IGNE.


Perfurit ignis acer comburens uiscera semper,
Semper et errat atrox flammam sub cute remittens
Atque iterum exsiliens fontis sub imagine gliscens.
Fraudibus internis eius sit obuia semper
Mens hominis; linire iuuat chelidonie gramen.
Internus niuei sociatur candidus oui,
Ruta iuuat morbumque fugat, stringit quoque flammam,
 Si tepido puroque simul iungatur oliuo.
Ne putes hec quod falsa loquar, cum dicere uerum
ueritas ipsa iubet; stercus producito morbo
Ouis et id calidum, referunt quod carmine plures.



XXIu. DE CARBONE.


uis inimica uiget morbus cum perfurit ingens,
Languida terrificus perimit cum uiscera carbo.
Iouis huic barbe succus pariterque benigne,
Que simul est hostis, nec non contrita sauina
Stercore cum nitide potantur iura columbe;
Sumpta que si tremulo remanent in corporis aluo,
uita salus pauido sic iam promittitur egro.
Sin uero exhaustum uidetur reicere potum,
Crede mihi celerem uidetur pandere mortem.
 Hunc etiam dirum raparum semine pelli
Asseruit Quintus uera ratione Serenus [b 1Kb] .
Prosunt et impressa graui cauteria morbo,
Calx etiam uiua statim conspargitur in quo.
Cumque Dei iussu fuerit rubicunda cicatrix,
Tunc uero intrepidus timidam componito curam,
Quo uirulenta lues ualeat haurire uenena.
Hoc tamen attestor, noscas uitare soporem,
Ne rediuiuus atrox possit reparare uigorem.



XXu. DE SCIA ARTHRITICA.


Si cui coxendix gressum fraudauerit ipsum,
Ossaque perlustrans furibundus creuerit humor,
Sume polypodium quam dicunt esse filiclam,
Cui bene miscetur tritus cariophylus ater
Ductilis et piper, gratum cunctis cynamomum.
 Sic potum facias; tribuas sed non sine melle.
Arboris ulminee discas perquirere librum,
Cui rubiam misceto, simul potato iucundus.
Urticam cernens ruris, ne sperne maiorem,
Que potata diu noscit comburere pestem.
Id teneas certum firmum uerum quoque, nate.



XXuI. DE PODAGRA CURANDA.


Multi multa ferunt, quorum scriptura salubris,
Qui tamen affirmant pigram sine cura podagram,
Dicere si potis est; si uis succurrere morbo,
Incipe quod moneo; gratos succidito lactes.
Sic dolor immanis nouit superare dolorem.
Felicis appositum requiem dat gressibus unguen
 Et myrica potens, uiuens quoque barbula Iouis,
Pinsuntur pariter, pedibus nectuntur, et ipse
Carpuntur iugiter claudo potum tribuentes.
uis tibi mirificam iam nunc mandare salutem?
Pisciculos capito spine ruccas nomine dictos.
Quos lateri impositos feruentibus addito prunis,
Gressibus ac certus calidos compone dolentis;
Omne malum reprimunt, pestis sic dura fugatur.

 CRISPI MEDIOLANENSIS DIACONI AD MACRUM MANTUENSEM PRAEPOSITUM EXPLICIT. SED PROFECTO CRISPUS ISTE NEQUE PeTA EST NEC uERSIFICATOR BONUS; QUIPPE NON EX LEGE METRORUM SED AD SUARUM AURIUM SONUM uERSUS COMPOSUIT, ID EST RHYTHMUM TANTUM.


.


Scripsit Petrus Cenninus Florentie MCCCCLXuIII XIII Kal. Nouembris.





EPITAPHIUM CEADUAL REGIS ANGLO-SAXONUM A BENEDICTO ARCHIEPISCOPO [a 2Kb] COMPOSITUM.

*


 Culmen, opes, sobolem, pollentia regna, triumphos,
   Exuuias, proceres, menia, castra, lares,
Queque patrum uirtus, et que congesserat ipse
    [b 1Kb] Armipotens Cedual, liquit amore Dei,
Ut Petrum, [c 1Kb] sedemque Petri, rex cerneret hospes,
   Cuius fonte [d 1Kb] sacras sumeret [e 1Kb] albus aquas.
Splendificumque iubar radianti carperet [f 1Kb] haustu
   Ex quo uiuificus fulgor ubique [g 1Kb] fluit.
[h 1Kb] Percipiensque alacer rediuiue premia uite,
   Barbaricam rabiem, nomen et inde suum
Conuersus conuertit ouans, Petrumque uocari
   Sergius antistes iussit [i 1Kb] et ipse Pater.
 Fonte [i 1Kb] renascentem quem Christi gratia purgans
   Protinus [k 1Kb] albatum uexit in [l 1Kb] alta poli.
Mira fides regis, clementia maxima Christi,
   Cuius consilium nullus adire potest!
Sospes enim ueniens [m 1Kb] supremo ex orbe [n 1Kb] Britanuo
   Per uarias gentes, per freta, perque uias,
Urbem Romuleam uidit, templumque uerendum
   Aspexit Petri, mystica dona [o 1Kb] ferens.
Candidus inter oues Christi sociabilis ibit,
   Corpore nam tumulum, mente superna tenet.
Commutasse magis sceptrorum insignia credas,
   Quem regnum Christi promeruisse uides [p 1Kb] .




ANNO DOMINI DCCXXIX.
S. EGBERTUS EBORACENSIS ARCHIEPISCOPUS.





NOTITIA HISTORICA IN S. EGBERTUM.


 Ecbertus, Eckbertus, Egbertus, Eckebertus, archiepiscopus ab anno 732 ad 767 Eboracensis, ad quem non diu ante obitum suum scripsit Beda epistolam de Christiani presulis officio, ut dixi tom. I. Huius Egberti Dialogum de ecclesiastica Institutione post editionem Iacobi Warei Dublinensem 1644 in-8o, recudi fecit Henricus Warthonus Lond. 1693 4o, cum nonnullis Bede opusculis. Exstat etiam in editionibus Conciliorum Labbeana, Harduiniana et ueneta Coleti, ad annum 747. In iisdem Conciliorum editionibus, sicut in regia quoque, leguntur excerpta ex eius Constitutionibus ecclesiasticis  , quas ab Hucaro, fani Germani in Corinia diacono, studiose in compendium redactas testantur Lelandus cap. 85, et Pitseus pag. 154  . CXLu capitula e dictis et  canonibus sanctorum Patrum. Capitula XXXu ex Ecberti Penitentiali, quod opus in quatuor libros tributum, in uariis Anglie bibliothecis ms. seruari Caueus notauit. Utraque primus uulgauerat Henricus Speelmannus, tomo I Conciliorum Anglie, Lond. 1639 fol., pag. 258, 276. Exhibet priora etiam Ioannes Morinus in sylloge penitentialium ueterum, ad calcem operis de Penitentia, post primam Parisiensem editionem an. 1651 recusi Bruxellis 1685  et uenetiis 1702 fol. Sequuntur tituli capitulorum XCuII de sacerdotali Iure apud eumdem Speelmannum, pag. 278. Sed et capita Xu de remedio peccatorum, que ibi pag. 281, 288, sub Bede  nomine leguntur, et in Antonii Augustini collectione libellorum penitentialium, Tarracone 1582 4o, et uenetiis 1584 4o, nec non inter Bede opera, tom. uIII, pag. 961, atque in Conciliorum tomis, Ecberto huic, quo magistro profecisse se predicat Alcuinus  tribuenda possunt uideri. uide, si placet, notata tomo XI Bibliothece Grece, pag. 74 seq. Omitto memorata a Baleo II, 15, et Pitseo, pag. 154 homilias, lectiones ad erudiendos discipulos, ad pastores prouincie sue; ad Zacariam papam pro pallio, quod accepit anno 735; uide Warthonum,  tom. I Anglie sacre, pag. 697; epistolas ad fratrem suum Egbertum regem, ad Alcuinum, etc. Excerptiones Ecberti, preter Speelmannum ceterosque, nouissime Wilkinsius in sua collectione Conciliorum Britannie ad mss. codices exactas recudit, et ex ms. Oxoniensi sexdecim alias nondum alicubi excusas adiecit. uide tom. I, pag. 111 eiusdem operis.





SANCTI EGBERTI EBORACENSIS ARCHIEPISCOPI EXCERPTIONES, E DICTIS ET CANONIBUS SANCTORUM PATRUM CONCINNATAE, ET AD ECCLESIASTICAE POLITIAE INSTITUTIONEM CONDUCENTES







IN COLLECTIONES CANONICAS EGBERTI EBORACENSIS ARCHIEPISCOPI IOANNIS DOMINICI MANSI PRAEMONITIO.

 Ecgbertus, qui Eboracensem cathedram ab anno 735 usque ad annum 771 circiter obtinuit, tametsi aliis rebus gestis sese commendauit, scriptis tamen operibus celebre sibi nomen apud Anglos effecit. Laudatur ex illo prolixum opus de sacerdotali iure, cuius nondum euulgati portionem esse censent Ballerini in dissert. premissa Collectioni ueteri canonice inter Oper. sancti Leonis Magni, tom. III, part. Iu, cap. 6, num. 2; libellum de Remediis peccatorum, uulgatum illum quidem sub Bede nomine, sed in mss. plerisque Agberti archiepiscopi titulo prenotatum. Subequalis etiam Ecgberto Rhabanus Maurus in epistola ad Heribaldum, cap. 18, ex  Ecgberto Anglorum episcopo recitat uerba capitis 9 libri illius de Remediis peccatorum.

Alter sub eius nomine profertur libellus inscriptus. Excerptiones Ecgberti Eboracensis archiepiscopi, etc. Quem titulum gerit in Codice Cottoniano, prout a Wilkins exhibetur; at, Wareo teste, Codices alii Britannici idem opus sub hoc titulo offerunt: Excerptiones e iure sacerdotali Ecgberti archiepiscopi Eboracensis per Huncarium leuitam, etc., ex quibus deduci merito potest excerptiones hasce epitomen esse amplioris operis quod superius indicaui. Ex his excerptionibus Spelmannus et ex eo Labbeus capita CXLu dedit; Wilkins alia ex Codice Cottoniano suppleuit  usque ad CLXIII; et ex illo hic parent. Ex capite 158 earum additionum morem quemdam singularem Ecclesie Anglicane discimus, a presbyteris scilicet chrisma infantibus in discrimine constitutis conferri; id uero a Theodoro Dorobernensi archiepiscopo Greco homine profectum arbitror. Huncario forte debentur additamenta quedam, que Ecgberti etati minus congruunt, ut est illud cap. 7, lib. I: Ut cuncti sacerdotes precibus assiduis pro uite et imperio domini imperatoris, et filiorum ac filiarum salute orent; neque enim ita se expressisset Ecgbertus in Britannia, et pro Britannis scribens, quo tempore Britanni regibus suis, non imperatori parebant. Insuper cap. 131 desumptus est ad uerbum ex cap. 38, lib. II uite sancti Gregorii Magni a Ioanne Diacono post etatem Ecgberti scripte.

Tertium opusculum hic datum est Ecgberti Penitentiale ex ms. Codice Oxoniensi a Wilkins euulgatum. Ex Penitentialis Ecgberti lib. II Spelmannus canones XXXu dederat, et ab eo acceptos Labbeus in  Collectionem suam inuexerat. Eosdem canones Ballerini reperisse se affirmant in lib. II Collectionis cuiusdam ms. Codicis uaticani MCCCLII, et in quatuor libros distincti, illosque pariter offendisse sese aiunt in alio Codice uaticano signato MCCCLuII, in neutro uero Ecgberti nomen apparere testantur. Addunt insuper in eisdem mss. Codicibus legi prefationem que ab Ecgberto plane aliena existimari potest, ut hec uerba demonstrant: Poposcisti ac precepisti, carissime rector, ut ad corrigendos et instruendos tuorum mores subditorum, etc. Certum igitur manere censeo Oxoniensem Codicem, quem Spelmannus a se minime uisum testatur, Collectionem aliam exhibere a Penitentiali Ecgberti plane diuersa. Hos tamen canones, cuiuscunque tandem sint auctoris, hic retinendos censui, seruato titulo quem apud Labbeum obtinent. Penitentiale uero Ecgberti simul insero Latine tantum, omisso Anglo-Saxonico. Est autem Latina antiqua uersio ex Saxonico; quamuis  Ecgbertus Saxonicum hoc uerterit ex Latino alio Penitentiali Isidori Hispalensis, ut ex titulo, et aliis in decursu operis indiciis intelligimus. Id ipsum de Latina ex Anglo-Saxonico expressa uersione demonstrat Wilkins ex nonnullis que in eadem uersione leguntur ad genium Saxonice lingue, potius quam Latine expressis; E. g., noctes hic ponuntur pro diebus; hiemes pro annis significandis, sicut et dies solis pro Dominica. Num sincerum sit opus Ecgberti ambigi quidem posset, ex eo coniectura deducta, quod pro interlectoribus modus alius imponatur penitentie, quam sit in cap. 3 libelli de Remediis pcccatorum, Ecgberto a me superius uindicato. Huius tamen conciliandi discriminis in mea ad caput illud libelli adnotatione rationem indicaui, quam si admiserint  eruditi, utriusque opusculi sinceritas constabit.

Postremo retinendum hic censui dialogum Ecgberti a Labbeo in sua Collectione datum ex Editione Warei. Num certum hoc sit Ecgberti opus, quanquam neminem offendi qui de illo dubitauerit, attamen dubius aliquantisper hererem, cum oppositum aliquid iis que tradita sunt in Penitentiali animaduerterim; in hoc enim postremo lib. I, cap. 17, edicitur: Si uir a presbytero adultero baptizatus sit, statim rebaptizetur. In dialogo uero interrog. 5 sancitum est baptizatos a presbytero malo pro crimine condemnato iterum tingendos non esse. Tum addit: Hoc de baptismo accipi fas non est, quod iterari non debeat. Opposita sunt hec inter sese; opposita etiam Penitentialis sententia catholice doctrine. Forte tamen iteratio baptismi a sacerdote malo collati ideo precepta est, quod ambigi merito possit num iniquus sacerdos aliquid dolo malo omiserit sacramento conficiendo necessarium. Ceterum hanc sententiam de  iterando baptismate peruulgatam tunc esse apud Anglos, constat ex Penitentiali anonymi a sancto Martene, Anecd. tom. Iu, euulgati, quod in usum Ecclesie Anglicane confectum, et facile, Beda auctore, ut penes me certum est, et sub eiusdem Bede nomine, inferius dabitur. En uerba huius Penitentialis: Baptizatus a presbytero non baptizato iterum debet baptizari. Nec etiam inepte opinaremur rudem illam gentem existimasse baptismi iteratam collationem dogma esse non fidei quidem, sed discipline, que in uariis Ecclesiis uariat; uel saltem aliquid esse ex iis que in utramque partem, salua fide, disputantur, iuxta ac insinuat idem Penitentiale Ecgberti, lib. I, cap. 7: Quicunque presbyter, si norit quod non sit baptizatus, baptizetur; et omnes illi quos antea baptizauerat. Attamen papa Romanus constituit, si misse administrator uitiosus sit uel paganus, quod seruitium Spiritus sancti est in dono baptismi, non tamen in hominis alicuius. Scitum est, ante Carolum Magnum  tam altas exstitisse uulgo tenebras rerum, presertim ad baptismum pertinentium, ut pius ille imperator adegerit uiros etatis illius doctos ad scribendum de baptismo. Hinc tam multe octauo seculo labente, et nono ineunte, de baptismo epistole et tractationes. Quin nec apud Grecos, ex quibus plura in Angliam inuecta sunt a Theodoro Greco homine, ac Dorobernensi episcopo, dogma de baptismo nunquam repetendo plene innotuisse uideri potest. Lege prolegomena PP. sancti Mauri in nouam Editionem Parisiensem Operum sancti Cyrilli Hierosolymitani. Latius aliquanto explicanda hec censui ut essent loco adnotationum, quarum Ecgberti Collectiones indigebant.



PRAEFATIO.


Canones dicimus regulas quas sancti Patres constituerunt, in quibus scriptum est quomodo canonici, id est regulares clerici, uiuere debent.

 Augustinus Aureliensis episcopus dicit: Ut nulli sacerdotum suos liceat canones ignorare, nec quidpiam facere quod Patrum possit regulis obuiare; et ne excusatio de ignoratione nascatur, uel per obliuionem  aliquid negligatur, frequenter in hoc libello quasi in speculo prospiciant quod canonum est regulis definitum. uerumtamen non omnes clerici iudicia canonice constitutionis usurpare aut legere debent, sed solummodo presbyteri. Sicut enim sacrificium offerre non debent nisi episcopi et presbyteri, sic nec iudicia ista alii usurpare debent.



INCIPIUNT EXCERPTIONES [a 1Kb] .



I. Ius sacerdotale.

Unusquisque sacerdos ecclesiam suam cum omni diligentia edificet, et reliquias sanctorum cum summo studio uigiliarum noctis et diuinis [Hard., diurnis] officiis conseruet.



II. Item.

 Ut omnes sacerdotes horis competentibus diei et noctis, suarum sonent ecclesiarum signa, et sacra tunc Deo celebrent officia, et populos erudiant, quomodo aut quibus Deus adorandus est horis.



III. Item.

Ut omnibus festis, et diebus Dominicis, unusquisque sacerdos Euangelium Christi predicet populo.



Iu. Item.

Ut unusquisque sacerdos cunctos sibi pertinentes erudiat, ut sciant qualiter decimas totius facultatis ecclesiis diuinis debite offerant.



u. Item.

Ut ipsi sacerdotes a populis suscipiant decimas, et nomina eorum quicunque dederint scripta habeant, et secundum auctoritatem canonicam coram timentibus  diuidant, et ad ornamentum ecclesie primam eligant partem, secundam autem ad usum pauperum atque peregrinorum per eorum manus misericorditer cum omni humilitate dispensent, tertiam uero sibimetipsis sacerdotes seruent.



uI. Item.

Ut unusquisque sacerdos orationem Dominicam et Symbolum populo sibi commisso curiose insinuet, ac totius religionis studium et Christianitatis cultum eorum mentibus ostendat.



uII. Item.

Ut cuncti sacerdotes precibus assiduis pro uita et imperio domini imperatoris, et filiorum ac filiarum salute orent.



uIII. Item.


Ut unusquisque sacerdos quotidianis assistat orationibus pro pontifice, cuius gubernatur regimine.



IX. Item.

Ut nullus sacerdos in domibus uel aliis locis, nisi in ecclesiis dedicatis celebrare missas audeat.



X. Item.

Ut a cunctis sacerdotibus ius et tempus baptismatis temporibus congruis secundum canonicam institutionem cautissime obseruetur.



XI. Item.

Ut omnes sacerdotes, quibuscunque horis, omnibus  indigentibus baptismum infirmitatis causa diligentissime tribuant.



XII. Item.

Ut nullus presbyter sacrum officium, siue baptismatis sacramentum, aut aliquid donorum spiritalium pro aliquo pretioso uendere presumat, ne uendentes et ementes in templo columbas imitetur, et pro his que adepti sunt per gratiam diuinam non pretia concupiscant terrena, sed solam regni celestis gloriam promereantur accipere.



XIII. Item.

Ut nullus presbyter a sede propria sancte ecclesie sub cuius titulo ordinatus fuerit, admonitionis causa, ad alienam pergat ecclesiam, sed ibidem deuotus usque ad uite permaneat exitum



XIu. Item.


Ut nullus ex sacerdotum numero ebrietatis uitium nutriat, nec alios cogat per suam iussionem inebriari.



Xu. Item.

Ut nullus sacerdos extranearum mulierum habeat familiaritatem, nec in sua domo in qua ipse habitat ullam mulierem unquam permittat habitare.



XuI. Item.

Ut nulli sacerdotum liceat fideiussorem esse, neque relicta [derelicta] propria lege ad secularia iudicia accedere [presumat].



XuII. Item.

Ut nemo sacerdotum ex numero arma pugnantium  unquam portet, nec litem contra proximum ullam excitet.



XuIII. Item.

Ut nullus presbyter edendi aut bibendi causa gradiatur in tabernas.



XIX. Item.

Ut nullus sacerdos quicunque cum iuramento iuret, sed simpliciter cum puritate et ueritate omnia dicat.



XX. Item.

Ut cuncti sacerdotes omnibus illis confitentibus eorum crimina dignam penitentiam cum summa uigilantia ipsis indicent, et omnibus infirmis ante exitum uite uiaticum et communionem corporis Christi misericorditer tribuant.



XXI. Item.


Ut, secundum definitionem sanctorum Patrum, si quis infirmatur, a sacerdotibus oleo sanctificato cum orationibus diligenter ungatur.



XXII. Item.

Ut presbyter Eucaristiam habeat semper paratam ad infirmos, ne sine communione moriantur.



XXIII. Item.

Ut sine auctoritate uel consensu episcoporum presbyteri in quibuslibet ecclesiis nec constituantur, nec expellantur.



XXIu. Item.

Ut ecclesie antiquitus constitute, nec decimis,  nec alia ulla possessione priuentur, ita ut nouis oratoriis tribuantur.



XXu. Ius sacerdotale.

Unicuique ecclesie uel una mansa integra absque alio seruitio attribuatur, et presbyteri in eis constituti non de decimis, neque de oblationibus fidelium, nec de domibus, neque de atriis uel hortis iuxta ecclesiam positis, neque de prescripta mansa aliquod seruitium faciant preter ecclesiasticum, et si aliquod amplius habuerint, inde senioribus suis secundum patrie morem debitum seruitium impendant.



XXuI. Item.

Ut episcopi et presbyteri non longe ab ecclesia hospitiolum habeant.



XXuII. Item.


Ut episcopus in ecclesia consensu presbyterorum sublimior sedeat, intra domum uero collegam se presbyterorum esse cognoscat.



XXuIII. Item.

Unusquisque episcopus in sua parochia diligenter prouideat, ut ecclesie Dei bene constructe, et restaurate, et ornate fiant, tam in officio, et luminaribus, quamque in reliqua instauratione, et ut serui Dei regulariter uiuant, unusquisque secundum sui ordinis gradum, maxime episcopus curam habeat, sed et canonicas horas ut tempore statuto simul celebrent ipse precaueat.

Septem igitur synaxes sancti Patres canendas constituerunt, quas omni die clerus singulis horis canere  debet; quarum prima est Nocturnalis synaxis, secunda Prima hora diei, tertia ipsa hora est quam Tertiam uocamus, quarta uero Sexta hora est, quinta Nona hora est, sexta autem synaxis uespera hora est, septimam namque synaxis Completorium uocitamus. Has ergo septem synaxes omni die debemus sollicite reddere Deo pro nobis et pro omni populo Christiano, sicut Psalmista testatur, dicens: Septies in die laudem dixi tibi super iudicia iustitie tue . Et insuper missas non omittere, sicut fecerunt sancti Patres, quos confessores nuncupauimus, id est episcopi et presbyteri qui in castitate seruierunt Deo.



XXIX. De episcopis Paulus dicit.

Oportet enim episcopum per omnia irreprehensibilem  esse, sicut Dei dispensatorem, non superbum, non iracundum, non uinolentum; non percussorem, non turpis lucri cupidum, sed hospitalem, benignum, sobrium, sanctum , etc.



XXX. Item Apostolus.

Oportet igitur episcopum testimonium habere ab his qui foris sunt, ut doctrinam Dei nostri ordinet in omnibus .



XXXI. De magna synodo. De subintroductis mulieribus. Ex concilio Niceno.

Interdicit [Indicit] per omnia magna synodus, non  episcopo, non presbytero, non diacono, nec alicui omnino qui in clero est, licere subintroductam mulierem habere.



XXXII. Et item.

Canones quoque docent, ut si quis acceperit uiduam aut dimissam mulierem, aut qui bis duxerit uxorem, nunquam fiat diaconus, nunquam sacerdos.



XXXIII. Itemque.

Episcopus, presbyter, aut diaconus, qui in fornicatione, aut periurio, aut furtis, aut homicidio captus est, deponatur.



XXXIu. Institutiones sanctorum patrum.

Obseruandum itaque est episcopis, ut in caritate radicati et fundati, ueram pacem et concordiam integram  inuicem habeant, ita ut sit in omnibus quasi cor unum et anima una, et in ore omnium uere fidei integra doctrina.

[a 1Kb] . . . . . . . . . . . . . . . .



XXXu.

Non oportet aliquid ponere in ecclesia, nisi que ad ministeria ecclesiastica pertinent: in Deuteronomio scriptum est: Non plantabis lucum nec statuam iuxta sanctuarium Domini .



XXXuI. Incipit de Sabbato.

Deus creator omnium creauit hominem in sexta feria, et in Sabbato requieuit ab operibus suis, et sanctificauit Sabbatum propter futuram significationem passionis Christi, et quietis in sepulcro. Non ideo requieuit quia lassus esset, qui omnia sine labore  fecit, cuius omnipotentia non potest lassari, et sic requieuit ab operibus suis, ut non alias creaturas quam antea fecerat postea fecisset. Non fecit alias creaturas postea, sed ipsas quascunque fecit, omni anno usque in finem seculi facit. Homines creat in animabus et corporibus, et animalia et bestias sine animabus; omnis anima hominis a Deo datur, et ipse renouat creaturas suas, sicut Christus in Euangelio ait: Pater meus usque modo operatur, et ego operor . Christus pro nobis passus est in sexta etate mundi, in sexta feria; et reformauit perditum hominem passione sua, et, operatis miraculis suis, requieuit in sepulcro per Sabbatum, et sanctificauit Dominicam diem resurrectione sua; nam Dominica dies prima dies seculi est, et dies resurrectionis  Christi, et dies Pentecostes, et ideo sancta est, et nos ipsi debemus esse spiritualiter Sabbatum sabbatizantes, id est, uacantes ab operibus seruitutis, id est peccatis, quia Qui facit peccatum, seruus est peccati . Sed quia non possumus esse sine peccatis, caueamus in quantum possumus, et emendemus quidquid peccauerimus. Demus bona exempla subditis nobis, et corrigamus nosmetipsos et subditos, et exhortemur ad meliora iugiter. Amen.



XXXuII. Item sanctorum Patrum.

Pascha certis temporibus celebrare omnibus generaliter  satagendum, id est, post decimam quartam lunam primi mensis.



XXXuIII. Synodus Agathensis.

Seculares qui in Natale Domini, Pascha et Pentecoste non communicauerit, catholici non credantur.



XXXIX. Canon Africanensis.

[a 1Kb] Penitentes secundum canones non debent communicare ante consummationem penitentie; nos autem pro misericordia miserantis Dei, post annum, uel duos, uel tres, aliquibus licentiam damus.



XL. Item sanctorum Patrum.

Baptismatis sacramenta indifferenter presbyteri indigentibus tribuant, et penitentiam querentibus citissime succurrant, nullum exinde pretium requirentes, nisi aut parentes eorum, seu eleemosynarii,  sponte aliquid dederint.

Si quis uero his institutionibus contraire tentauerit, aut excommunicationis sentiet penam, aut carceris erumnam diu sustineat.



XLI. Canon Patrum.

Placuit de infantibus, quoties non inueniuntur certissimi testes qui eos baptizatos esse testentur, neque ipsi sunt per etatem idonei de traditis sibi sacramentis respondere, absque ullo scrupulo hos esse baptizandos, ne ista trepidatio eos faciat sacramentorum purgatione priuari.



XLII. Item.

Sunt quidam qui miscent uinum cum aqua baptismatis, non recte, et Christus non iussit baptizari uino, sed aqua.



[b 1Kb] XLIII. Canon Chalcedon.


Ut nullus presbyter sine chrismate proficiscatur.



XLIII. Canon apostolorum.

Si quis episcopus, aut presbyter, aut diaconus, per pecunias hanc obtinuerit dignitatem, deiiciatur et ipse et ordinator eius, et communione modis omnibus abscindatur, sicut Simon magus a Petro.



XLIu. Canon Africanensis.

Episcopus absque concilio presbyterorum clericos non ordinet.



XLu. Canon.

Episcopus nullius causam audiat absque presentia clericorum suorum, excepta causa confessionis.



XLuI. Canon Carthaginensis.

 Nihil rector sine fratrum suorum consilio faciat: scriptum est enim: Omnia fac cum consilio, et post factum non penitebis .



XLuII. Canon.

Firmum decretum esse non potest quod non plurimorum uidebitur habuisse consensum.



XLuIII. Canon Romanus.

Si in qualibet prouincia orte fuerint questiones, ad maiorem sedem uel synodum, seu etiam ad apostolicam sedem Rome referantur.



XLIX. Canon episcoporum.

Non temere quemquam communione priuet episcopus,  ne iusto iudicio, et quem alius episcopus ab ecclesia expulerit, siue clericum siue laicum, suscipiat alius.



L. Canon Nicenus.

Nemo eum qui ad alium pertinet subripiens in sua ecclesia ordinet, absque consensu illius ad quem pertinet.



LI. Canon Chalcedonensis.

Ut nullus absolute ordinetur et sine pronuntiatione loci ad quem ordinandus.

Altaria nisi lapidea chrismatis unguine non consecrentur.



LII. Canon Epaonensis.

Non oportet in domibus non dedicatis oblationes celebrari ab episcopis uel presbyteris.



LIII. Canon sanctorum.


Nemo in precibus uel Patrem pro Filio, uel Filium pro Patre nominet; sed cum altari assistitur, semper ad Patrem dirigatur oratio.



LIu. Canon Item.

Et sufficit sacerdoti unam missam in una die celebrare, quia Christus semel passus est, et totum mundum redemit; in Leuitico quoque scriptum est non debere Aaron ingredi assidue interius in sancta.



Lu. Canon Aurelianensis.

Episcopus pauperibus et infirmis, qui, debilitate faciente, non possunt suis manibus laborare, uictum et uestimentum in quantum possibilitas fuerit largiatur.



LuI. Theodorus dicit.

 Statutum est ut sine auctoritate uel consensu episcoporum presbyteri quibuslibet ecclesiis non constituantur, nec inde expellantur, et si quis hoc facere tentauerit, synodali sententia feriatur.



LuII. Canon episcoporum.

Episcopi nullatenus secularibus negotiis, plusquam Dei seruitiis  subditi existant, sed maxime curam animarum habeant, ut secundum apostolum populum Dei exemplis bene corrigant, et sane quoque doctrine sermonibus instruant.



LuIII. Canon.

Clerici omni subiectione episcopis subiecti illis debitam prebeant obedientiam, et nullo iactantie sue studio semetipsos attollant.



LIX. Canon Chalcedonensis.


Si qui ergo clerici uel monachi reperti fuerint coniurantes, aut conspirantes, aut insidias ponentes episcopis, gradu proprio penitus abiiciantur.



LX. Canon Nicenus.

Si quis alicuius episcopi clericum uel monachum susceperit absque consensu illius, sacrilegus iudicetur, et a communione suspendatur, quoad usque clericum uel monachum proprio episcopo restituat: [c 1Kb] quo etsi clericus contumax redire uoluerit, anathema sit.



LXI. Canon Hibernensis.


Qui leuauerit manum cum hasta aut gladio ad percutiendum aliquem iuxta episcopum, redimat manum, uel perdat; quod et si uulnerauerit, tondet caput cum barba, et Deo seruiat, primo tamen episcopo et cui lesit satisfaciat. Si quis autem clericum uulnerauerit, uel alicui ex ecclesiastico ordine nocuerit, secundum ordinis quantitatem septempliciter emendet, et secundum ordinis dignitatem peniteat, aut extorris propria patria exsulet: Dominus enim per prophetam dicit: Nolite tangere christos meos ; etc.



LXII. Canon Aurelianensis.

Abbates pro humilitatis religione in episcoporum potestate consistant, et si quid extra regulam fecerint  ab episcopis corrigantur, qui semel in anno, in loco ubi episcopus elegerit, accepta conuocatione conueniant. Monachi autem abbatibus omni se obedientie deuotione subiiciant. Quod si quis per contumaciam exstiterit indeuotus, aut per loca aliqua euagari, aut peculiare aliquid habere presumpserit, omnia que acquisierit ab abbatibus auferantur, secundum regulam monasterio [a 1Kb] profuturam. Ipsi autem qui fuerint peruagati, cum auxilio episcopi tanquam fugaces sub custodia reuocentur, et reum se ille abbati futurum esse cognoscat, qui huiusmodi personas non regulari animaduersione distrinxerit, uel etiam qui monachum susceperit alienum.



LXIII. Canon Aurelianensis.

Si quis autem abbas cautus in regimine, et humilis,  castus, sobriusque, misericors, et discretus non fuerit, ac diuina precepta uerbis et exemplis non ostenderit, ab episcopo, in cuius consistit territorio, et a uicinis abbatibus, et ceteris Domini timentibus, a suo arceatur honore, etiamsi omnis congregatio uitiis suis consentiens abbatem eum habere uoluerit.



LXIu. Canon apostolorum.

Si exstiterit abbas diuinis iussionibus preuaricator, reguleque sancte contemptor, ab episcopo ciuitatis cum consensu abbatum, aliorumque monachorum timentium Deum, honore abbatis priuetur; conuenit enim episcopum ciuitatis, ut sancta et magna synodus Chalcedonensis decreuit, competentem monasteriorum prouidentiam gerere.



LXu. Leo papa dicit.

 Propositum monachi deseri non potest aliquo pacto; quod enim quis uouit Deo, reddere debet. Psalmista namque dicit: uouete, et reddite Domino Deo uestro .



LXuI. Theodorus dicit.

Monachi non migrent de loco ad locum, sed in ea permaneant obedientia quam tempore sue conuersionis promiserunt.



LXuII. Fructuosus dicit.

Monachus sancte regule uiolator siue contemptor, uel paruulorum incestuose aut adolescentium  consectator, publice uerberetur, coronam capitis quam gestat amittat, decaluatusque turpiter opprobria patiatur, uel uinculis arctatus ferreis carcerali angustia maceretur.



LXuIII. Canon Agathensis.

Si quis monachus adulterium aut furtum fecerit, quod potius sacrilegium dici potest, id censuimus ordinando, ut uirgis cesus tanti criminis reus, nunquam officium clericatus excipiat. Si uero iam clericus in id facinus fuerit deprehensus, nominis ipsius dignitate priuetur.



LXIX. [b 1Kb] Aureliensis episcopus dicit.

Carnes in cibo monachi nunquam sumant; pulli uero uel altilia cuncta in congregatione non ministrentur; infirmis tantum prouideantur, et accipere  liceat.



LXX. Insid. [Leg. Isidorus] episcopus dicit:

Abbati uel monacho, monasterii seruum non licet facere liberum. Impium est ut qui res Ecclesie non contulerit damnum inferat.



LXXI. Canon.

Si quis episcoporum, aut presbyterorum, uel ministrorum, ex rebus ecclesie que in quibuscunque locis a fidelibus largiuntur, aliquid aufert; et male rapta cum confusione restituit, et excommunicationis annue sententiam subibit.



LXXII. Canon Hibernensis.

Pecunia ecclesiastica furata siue rapta reddatur quadruplum, popularia dupliciter.



LXXIII. Item Canon Hibernensis.

 Si quis furatus fuerit pecuniam ab ecclesia, mittatur sors, ut aut illius manus abscindatur, aut in carcerem mittatur, diu ieiunans et gemens; et reddat integrum quod abstulit, aut peregrinus abiiciatur, et restituat duplum, et si in patria permanserit, quadruplum restituat, et semper peniteat.



LXXIu. Canon Toletanus.

Si clericus in demoliendis sepulcris fuerit deprehensus, a clericatus ordine pro sacrilegio submoueatur. Si quis sepulcrum uiolauerit, uII annos peniteat, tres ex his in pane et aqua.



LXXu. Canon Hibritanensis [Leg. Hibern.].

Eos qui ad ecclesiam confugerint trahi non oportet, sed eos domini sui promissa intercessione persuadeant.  Quod si ab ecclesia exeuntibus penale aliquid dominus intulerit, ut ecclesie inimicus habeatur excommunicatus [c 1Kb] . Si quis alicui aliqua ratione nocuerit sub confugio ecclesiastico, uel sub aliquo sanctimonii signaculo, septempliciter emendet, reddat, et restituat, sed et uII annos in dura penitentia permaneat; sin aliter, excommunicandus dus est ab omni Ecclesia catholica.



LXXuI. Hieronymus dicit.

Ecclesia defendit quos in sinu suo recepit, more galline, que pullos proprios et alienos nutrit et defendit;  ita et Ecclesia cunctos fugientes in se defendere debet.



LXXuII. Canon Hibernensis.

Qui occiderit hominem intra septa monasterii, exsul cum damnatione exeat, uel proiectis armis, raso capite et barba, reliquum uite sue tempus Deo seruiet; primo tamen Deo et parentibus satisfaciens.



LXXuIII. Hieronymus dicit.

Qui peccant in loco sancto, in eodem quoque occidendi sunt, in loco castrorum Phinees interfecit uirum et meretricem. Mathathias Iudeum qui immolabat simulacro. Quicunque enim maculauerit sanctum, sancta non defendent eum. Christus malefacientes in templo flagris compescuit.



LXXIX. Hieronymus dicit.


Qui percusserit malos, eo quod mali sunt, minister Domini est.



LXXX. Item Hieronymus dicit.

Homicidas et sacrilegos punire, non est effusio sanguinis, sed legum mysterium [Hard., ministerium]; noceat itaque bonis, qui parcit malis.



LXXXI. Arausianensis.

Amentibus quecunque pietatis sunt conferenda.



LXXXII. Canon Carthaginensis.

Omni die exorciste energumenis manus imponant.



LXXXIII. Canon Arausicanensis.

Qui palam aliquando arrepti sunt, non solum non assumendi ad ullum ordinem clericatus, sed  si iam aliqui ordinati sunt, ab imposito officio repellendi.



LXXXIu. Canon Carthaginensis.

Sacerdote uerbum in ecclesia faciente, qui egressus de auditorio fuerit, excommunicetur.



LXXXu. Canon Carthaginensis.

Laicus presentibus clericis, nisi ipsis prouocandis, docere non audeat.



LXXXuI. Isidorus dicit.

Omnis mundialis sapiens, si sapiens sit, non iudicet iudicia Ecclesie.



LXXXuII. Canon Carthaginensis.

Mulier quamuis docta et sancta sit, uiros in conuentu docere non audeat.



LXXXuIII. Canon Carthaginensis.


Sponsus et sponsa cum benedicendi sunt a sacerdote, a parentibus aut paranymphis offerantur, qui cum benedictionem acceperint, eadem nocte reuerentia ipsius benedictionis in uirginitate permaneant.



LXXXIX. Canon dicit.

Presbyterum conuiuio secundarum nuptiarum interesse non debere, maxime cum petatur secundis nuptiis penitentiam tribuere.



XC. Gelasius papa.

Deuotis Deo uirginibus, uel uiduis, nisi aut in Epiphania, aut in Albis paschalibus, aut in apostolorum natalitiis, sacrum minime uelamen imponant, nisi forsitan, sicut de baptismate dictum, graui languore  correptis, ne sine hoc munere de seculo transeant, implorantibus non negatur.



XCI. Canon Carthaginensis.

Placuit ut ante annos XXu etatis, nec diaconus ordinetur, nec uirgines consecrentur, nisi rationabili necessitate cogente.



XCII. Basilii episcopi.

Oportet tam infantes cum uoluntate et consensu parentum, imo ab ipsis parentibus oblatos sub testimonio plurimorum suscipi.



XCIII. Isidori.

Quicunque a parentibus propriis in monasterio fuerit deligatus, nouerit se ibi perpetuo mansurum. Nam Anna Samuel puerum natum et ablactatum Deo obtulit, qui in ministerio templi permansit.



XCIu. Canon Romanorum et Francorum.


Paruulus usque annos Xu pro delicto corporali disciplina castigetur, post hanc uero etatem quidquid deliquerit, uel si furatur, retribuat, seu etiam secundum legem exsoluat.



XCu. Canon Neocesariensis.

Ut nullatenus presbyter ordinetur ante trigesimum etatis annum, nisi rationabili necessitate cogente, quia Dominus iehsu non predicauit ante trigesimum etatis annum.



XCuI. Canon Nicenus.

Ut episcopus, si fieri potest, a totius prouincie episcopis ordinetur, et si hoc difficile est, certe non minus a tribus. Episcoporum ordinationes fieri oportet Dominicis diebus, non in agris uel in uillulis, sed  in urbibus precipuis, pro tanti nominis dignitate.



XCuII.

Presbyterorum uero et diaconorum in quatuor temporum Sabbatis scilicet, ut dum hec ordinatio coram populo agitur, sua omnium testificatione electorum ordinatorumque opinio discutiatur.



XCuIII.

Sacerdotes Dei diligenter semper procurent, ut panis, et uinum, et aqua, sine quibus nequaquam misse celebrantur, pura et munda fiant, quia si aliter agatur, cum his qui acetum cum felle mistum Domino obtulerint, nisi uera penitentia subuenerit, punientur.



XCIX. De decimis.

In lege Domini scriptum est: Decimas et primitias  non tardabis offerre . Et in Leuitico: Omnes decime terre, siue de frugibus, siue de pomis arborum, Domini sunt; boues, et oues, et capree, que sub pastoris uirga transeunt, quidquid decimum uenerit, sanctificabitur Domino . Non eligitur nec bonum nec malum, nec alterum  commutabitur.



C. Augustinus dicit.

Decime igitur tributa sunt ecclesiarum et egentium animarum. O homo, inde Dominus decimas expetit unde uiuis. De militia, de negotio, de artificio redde decimas; non enim eget Dominus noster, non premia postulat, sed honorem.



CI. Item.

Cum messueris segetem terre tue, non tondebis usque  ad solam superficiem terre, nec remanentes spicas colliges, neque in uinea tua racemos et grana decidentia congregabis, sed pauperibus et peregrinis carpenda dimittes .



CII. Et in lege.

Si intraueris in segetem amici tui, frange spicas, et in manu contere, falce autem non metas . Hoc et discipuli Saluatoris fecerunt, spicas uidelicet manibus fricantes et manducantes Sabbatis, ut Euangelium dicit.



CIII. Item in lege.

Ingressus itaque uineam proximi tui, comedes uuas quantum tibi placuerit, foras autem ne feras tecum .



CIu. Institutio Patrum.

 Die Dominico nichil aliud agendum est, nisi Deo uacandum in hymnis, et psalmis, et canticis spiritalibus; dies quoque paschalis hebdomade omnes equali religione colendi sunt.



Cu. Canon Aurelianensis.

Id etiam miserationis intuitu equum duximus custodire, ut qui pro quibuscunque culpis carceribus deputantur, ab archidiacono seu a preposito ecclesie singulis Dominicis diebus requirantur, ut necessitas uinctorum secundum preceptum diuinum misericorditer subleuetur, atque a pontifice competens uictus de domo ecclesie tribuatur.



CuI. Item.

Qui dominica nocte nupserit uII dies peniteat.

Qui quarta uel sexta feria III dies peniteat.

 Qui in Quadragesima ante pascha, I annum peniteat.



CuII. Item.

Indicta ieiunia nullus presumat infringere uel uiolare, ne iram Dei incurrat.



CuIII. Ex concilio Bra . . . . rens [Lege Bracarensi].

Non oportet homines religiosos ante sacram [Leg. horam], diei tertiam cibum sumere, nec conuiuia inire neque clericos aliquando, nisi hymno dicto, edere panem, . . . post cibos gratias auctori referre.



CIX. Canon sanctorum.

Qui in matrimonio sunt, abstineant se III noctes antequam communicent, et unam postquam communicauerint. Inde ait Apostolus: Nolite fraudare inuicem, nisi ex consensu, ut uacetis orationi ad tempus.



CX. Gregorius dicit:


Si quis coniugem suam, si fieri potest, non cupidine uoluntatis, sed solummodo creandorum liberorum gratia utitur, iste profecto siue de ingressu ecclesie, seu de sumendo dominici corporis sanguinisque mysterio, suo est reliquendus iudicio, quia a nobis prohiberi non debet, cum ei, iuxta prefinitam sententiam, etiam ecclesiam licuerit intrare; uerumtamen quia ipsa licita admistio coniugis sine uoluntate carnis fieri non potest, ideo aliquando a sacri loci ingressu abstinendum est, quia uoluntas ipsa esse sine culpa nullatenus potest.



CXI. De coniugio scriptum est in lege.

Si seduxerit quis uirginem necdum desponsatam, dormieritque  cum ea, dotabit eam, et habebit eam uxorem .



CXII. Augustinus dicit:

Qui uxorem optat accipere, sicut illam uirginem inuenire desiderat, ita et ipse usque ad nuptias uirginitatem custodiat.



CXIII. Synodus Romana dicit:

Filii cum ad annos pubertatis uenerint, cogantur aut uxores ducere, aut continentiam profiteri, sic et filie eadem etate debent eamdem legem seruare.



CXIu. Paulus apostolus dicit:

Propter fornicationem unusquisque suam propriam uxorem habeat, et unaqueque uirum suum . Legitimum quoque coniugium nullus separare presumat: Quod ergo Deus coniunxit, homo non separet.



CXu. Paulus dicit:


Mulier sui corporis potestatem non habet, sed uir; similiter et uir sui corporis potestatem non habet, sed mulier .



CXuI. Synodus dicit:

Muliere mortua, licet uiro post mensem accipere alteram: post annum uero licet mulieri accipere alterum uirum.



CXuII. Paulus apostolus dicit:

Mulier alligata est legi, quanto tempore uiuit uir eius. Quod si dormierit uir eius, liberata est, cui uult nubat, tantum in Domino. Beatior autem erit, si sic permanserit .



CXuIII. Item canon Africanensis.

Legitimum igitur coniugium non licet separari sine  consensu amborum: potest tamen alter alteri cum consilio episcopi licentiam dare ad seruitutem Dei accedere. Quidam etiam dicunt: Si uir, siue mulier, ex consensu religionem ceperit, licet alterum accipere nouum coniugium, sed puellam uel puerum, si continens esse non poterit. Quod non laudo. Sed si quis uult coniugatus conuerti ad monasterium, non est recipiendus, nisi prius a coniuge castimoniam profitente fuerit absolutus. Nam si, illo uiuente, per incontinentiam alteri nupserit, procul dubio adultera erit; et qui eam dimisit, particeps erit peccati illius.



CXIX. Item de legitimo coniugio.

Legitimum enim coniugium nullus separare presumat, nisi ex amborum consensu, et propter amorem Christi qui ait: Qui reliquerit uxorem, et reliqua,  centuplum accipiet, et uitam eternam possidebit . Et nemo aliter uxorem dimittat nisi propter fornicationem, quia Pharisei tentantes Dominum Iesum Christum interrogauerunt eum, si licet hominem dimittere uxorem suam pro quacunque causa. Respondit iehsu, et ait eis: Non legistis quia qui fecit ab initio, masculum et feminam fecit eos? et dixit: Propter hoc relinquet homo patrem et matrem, et adherebit uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet. Dicunt illi: Quid ergo Moyses mandauit dare libellum repudii, et dimittere? Ait illis: Quanquam Moyses ad duritiam cordis uestri permisit uobis dimittere uxores uestras, ab initio autem non fuit sic. Dico autem uobis quia quicunque dimiserit uxorem suam,  nisi ob causam fornicationis, et aliam duxerit, mechatur . Unde et apostolus dicit: Precipio, non ego, sed Dominus, uxorem a uiro non discedere ; et iterum: Alligatus es uxori? noli querere solutionem: solutus es ab uxore? ne quesieris uxorem . Alibi namque de adulterio uel fornicatione scriptum est: Qui adulteram tenet, stultus et impius est ; de filiis quoque adulterarum eiiciendis cum matribus suis, et Ezechiel dicens: Eiicite matrem fornicariam et filios fornicationis. Et reliqua. Et Augustinus dicit: Si mulier fornicata fuerit, relinquenda est, sed illa uiuente altera non est ducenda. Ubicunque igitur est fornicatio, et fornicationis uera suspicio, libere uxor dimittitur; aliter ergo, etiamsi sterilis est, si deformis, si fetida, si temulenta,  si iracunda, si malis moribus, si luxuriosa, si fatua, si gulosa, si uaga, si nugatrix, si maledica, tenenda erit uelis nolis, et qualiscunque accepta est, habenda erit: Apostolus enim dicit: Cum enim eras liber, sponte seruituti te subiecisti .



CXX. Canon Africanensis.

Secundum euangelicam disciplinam, nec uxor a uiro dimissa alium accipiat uirum uiuente uiro suo, nec uir aliam accipiat uxorem uiuente uxore priore; sed ita maneant, aut sibimet reconcilientur.



CXXI. Augustinus dicit:

Si mulier fornicata fuerit, relinquenda est, sed illa uiuente, altera non est ducenda.



CXXII. Canon dicit:

 Si mulier discesserit a uiro suo, despiciens eum, nolens reuertere et reconciliari uiro post quinque uel septem annos, cum consensu episcopi ipse aliam accipiat uxorem, si continens esse non poterit, et peniteat tres annos, uel etiam quandiu uixerit, quia iuxta sententiam Domini mechus comprobatur.



CXXIII. Item.

Si cuius uxor in captiuitatem ducta fuerit, et ea redimi non poterit, post annum septimum alteram accipiat; et si postea propria, id est prior mulier, de captiuitate reuersa fuerit, accipiat eam, posterioremque dimittat. Similiter autem et illa, sicut superius diximus, si uiro talia contigerint, faciat.



CXXIu. De matrimonio seruulorum.

Si seruum et ancillam dominus amborum in matrimonio  coniunxerit, postea liberato seruo uel ancilla, si non potest redimi qui in seruitio est, libero licet  ingenuo coniungere; sed tamen, iuxta sententiam Domini, mechus probatur. Qui uero taliter egerit, id est, ut propter primam uxorem seruitium humanum dimittat, et posteat liberam ducat uxorem, III annos peniteat, unum in pane et aqua; sed et quandiucunque uixerit, semper aliquid peniteat. Similiter quoque et mulier peniteat, si taliter fecerit. Si quis liber ancillam aut suam aut alterius in matrimonio acceperit, non habet licentiam dimittere eam, si ante cum consensu amborum coniuncti sint; si uero dimiserit  eam, et aliam ducit uxorem, siue ancillam, siue liberam, ut supra scriptum est, peniteat.



CXXu. De concubinis.

Augustinus dicit: Quale est quod multi uirorum ante nuptias concubinas sibi adhibere non erubescunt, quas post annos dimittant et sic postea legitimas uxores accipiant? Unde coram Domino et coram angelis eius testor atque denuntio, Deum ista coniugia semper prohibuisse, et nunquam placuisse, et precipue temporibus Christianis concubinas habere nunquam licuit, nunquam licet, nunquam licebit.



CXXuI. Item in lege:

Nemo incestis coniunctionibus se inquinet, quia in Leuitico scriptum est: Omnis homo ad proximam  sanguinis sui non accedat, ut reuelet turpitudinem eius. Et iterum: Anima que fecerit quidpiam ex istis, peribit de medio populi sui . Sane quibus coniunctio illicita interdicitur habebunt ineundi melioris coniugii libertatem.



CXXuII. Synodus dicit.

Quicunque illicito matrimonio fuerint commisti, post penitentiam non debent fieri in una domu, ne se inuicem causa amoris copulent.



CXXuIII. Item synodus de toro fratris defuncti.

Audi decreta synodi: Superstes frater torum defuncti fratris non ascendat, Domino dicente: Erunt duo in carne una . Ergo uxor fratris tui soror tua est.



CXXIX. Gregorius dicit:


Si quis monacham, uel commatrem spiritalem, uel fratris uxorem, uel neptem, uel nouercam, uel consobrinam, uel de propria cognatione, uel quam cognatus habuit, duxerit uxorem, anathema sit.



CXXX. Item de consanguineis, Gregorius interrogationibus Augustini ita respondit [a 1Kb] .

Quedam terrena lex in Romana republica permit tit ut siue frater et soror, seu duorum fratrum germanorum, uel duarum sororum filius et filia misceantur; sed experimento didicimus ex tali coniugio sobolem non posse succrescere, et sacra lex Mosaica prohibet cognationis turpitudinem reuelare; unde necesse est ut iam tertia uel quarta generatio fidelium licenter iungi debeat; nam secunda quam  prediximus a se omnimodo abstinere debet.



CXXXI. Item de rationabili causa.

uere post multum temporis a Felice Messane Sicilie presule requisitus Gregorius, utrum Augustino scripsisset, ut Anglorum quarta generatione contracta matrimonia minime soluerentur, humillimus pater inter cetera talem reddidit rationem: Quod scripsi Augustino Anglorum gentis episcopo, nostro alumno, uidelicet de consanguinitatis coniunctione, ipsi et Anglorum genti que nuper ad fidem uenerat, ne a bono quod ceperat, metuendo austeriora, recederet, specialiter et non generaliter ceteris me scripsisse cognoscas. Unde et mihi omnis Romana  ciuitas testis existit, nec ea intentione hec illis scriptis mandaui, ut postquam firma radice in fide fuerint solidati, si infra propriam consanguinitatem inuenti fuerint, non separentur, aut infra affinitatis lineam, id est usque ad septimam generationem coniungantur. Sed adhuc illos neophytos existentes, cepisse eos prius illicita docere, et uerbis et exemplis instruere, et que post de talibus egerint, rationabiliter et fideliter excludere oportet; nam iuxta Apostolum, qui ait: Lac uobis potum dedi, non escam , ista illis, modo, non posteris, ut prefixum est, temporibus tenenda indulsimus, ne bonum quod infirma adhuc radice plantatum erat, exureretur [Lege erueretur], sed aliquantulum firmaretur, et usque ad perfectionem custodiretur.



CXXXII. Canon Romanus.


Laicus maculans se cum ancilla Dei, uel cum spiritali commatre, uel cum propinqua, aut forte cum illa quam antea cognatus habuit, primitus anathematizetur, et postea annos uII peniteat, III in pane et aqua. Similiter et illa peniteat, quia Christiana religio fornicationem in utroque sexu pari ratione condemnat.



CXXXIII. Item.

Gregorius apostolicus papa, ante corpus beatissimi Petri in synodo residens, dixit: Si quis presbyteram duxerit in coniugium, anathema sit.



CXXXIu. Item.

Si quis monacham, quam Dei ancillam appellant, duxerit in coniugium, anathema sit.



CXXXu. Item.


Si quis de propria cognatione, uel quam cognatus habuit, duxerit uxorem, anathema sit, ac respondentes omnes dixerunt Amen.



CXXXuI. Item.

Si quis cum duabus cognatis fornicationem fecerit, primitus anathematizetur, deinde uII uel X annos peniteat.



CXXXuII. Item Gregorius Felici episcopo.

Progeniem suam unumquemque usque ad septimam seruare decernimus generationem; et quandiu se agnoscunt affinitate proquinquos, in coniugium ducere nulli profecto Christianorum licet uel licebit, et nolumus nos in hac re a uobis siue a ceteris fidelibus reprehendi, quia in his Anglorum genti indulsimus,  non formam dando, sed consideratione, ne Christianitatis bonum quod ceperant imperfectum dimitterent, egimus .



CXXXIII. De scematibus [Lege stemmatibus].

Scemata dicuntur ramusculi in genere, cum gradus cognationum patiuntur, ut puta ille filius, ille pater, ille auus, ille agnatus, et ceteri quorum figure in subsequentibus apparent. Et hec consanguinitas dum se paulatim propaginum ordinibus dirimens usque ad ultimum gradum subtraxerit, et propinquitas esse desierit, eam rursus lex matrimonii uinculo repetit, et quodammodo reuocat fugientem. Ideo autem usque ad sextum generis gradum consanguinitas constituta est, ut sicut sex etatibus  mundi generatio, et hominis status finitur, ita et propinquitas generis tot gradibus terminaretur. Inter hos itaque propinquitatis gradus, ad coniugalem copulam nemini accedere conuenit; nec eam quam aliquis ex propria consanguinitate coniugem habuit, in coniugem ducere nulli profecto Christianorum licet uel licebit, quia incestuosus talis coitus abominabilis est Deo. Incestuosos et nullo coniugis [F. coniugii] nomine deputandos a sanctis Patribus dudum statutum esse legimus.



CXXXIX. uigilius papa.

Si motum fuerit altare, denuo consecretur ecclesia. Si parietis tantum mutantur, et non altare, sale et aqua exoretur. Si homicidio uel adulterio fuerit uiolata, diligentissime expurgetur, et denuo consecretur.



CXL. uigilius papa. Ex Conc. Carthag., Gregorius.


Quis, cum ad iudicium uenerit, si uoluerit clericus, et necesse fuerit, inducie ei petenti a Patribus constitute absque impedimento concedantur, et iudices scelecti tribuantur, . . . . si [Wilk.: A se electi tribuantur a patre. Si, etc.] ibi uim aliquam temerarie multitudinis metuerit, locum is congruum eligat, quo absque timore suos, si necesse fuerit, testes habere, et absque impedimento suam canonice sententiam finire ualeat, quia multa pro subreptione euenire solent, sententiam fratris, que misericordiam uelat non solum tenere, sed et audire refugite, quia potior est omnibus holocaustis misericordia. Non ita agendum in ecclesiasticis negotiis, sicut in secularibus; nam in secularibus, priusquam qui legibus  est coactus uenerit, et decantauerit, et responsum dederit, ante peractam causam non potest recedere. In ecclesiasticis uero dicta causa licet recedere, si necesse fuerit, aut si se pregrauari uiderit.



CXLI. In Nicena synodo.

Statutum est quod iudices alii non synodo deberent esse, nisi quos ipse qui impetitur elegerit, aut quos consensu suo eius primates auctoritate huius sacre sedis constituerint, quia indignum est ut ab externis iudicetur qui prouinciales et a se electos debet habere iudices.

Irrita erit donatio episcopi, uel uenditio, uel commutatio rei ecclesiastice, absque collaudatione et subscriptione clericorum.



CXLII. Romanum concilium.


Tempore Constantini Augusti, congregauit Siluester papa synodum Rome cum LXXIII episcopis, quorum consensu et superscriptione constitutum est: Ut nullus laicus clerico cuiquam audeat inferre testimonium; ergo laici aduersus clericum non recipiantur. Accusatores, consanguinei, nec familiares, nec domo prodeuntes, aduersus extraneos testimonium non dicant, nec accusatores, nec testes suspecti recipiantur, quia propinquitatis, ac dominationis, ac familiaritatis affectus, plerumque ueritatem impedire solet; sed, si noluerint, et inuicem consenserint inter se parentes, testificentur, non in alios; amor enim carnalis atque timor, et amaritudo plerumque sensus hebetant humanos, et peruertunt opiniones.



CXLIII.


Nullus monachorum presumat iudicare, nec accusationem secularem in clericum audeat accipere. Quod si quis probatur admittere, uelut exauctor furoris [Leg. exactor fenoris], aut usurarum possessor, secundum statuta Patrum se sentiat degradandum. In grauibus peccatis quis positus, dum suis premitur, aliena non diluit.



CXLIu. De coniugio antiquo.

Satis igitur manifestum est non posse filios Adam in primordio seculi uxores accepisse, nisi proprias sorores aut propinquas consanguineas, sed semper erat illicitum ab initio uxorem aut concubinam patris uiolare. Unde Iacob patriarcha dixit filio suo Ruben: Effusus es sicut aqua, non crescas, quia ascendisti cubile  patris tui, et maculasti stratum eius . Unde et Paulus apostolus doctor gentium de tali sacrilegio scripsit dicens: Auditur inter uos fornicatio, et talis fornicatio qualis nec inter gentes, ita ut uxorem patris aliquis habeat, et uos inflati estis, et non magis luctum habuistis, ut tolleretur de medio uestrum qui hoc opus fecit . Ecce apostolus indicauit [iudicauit] de medio Christianorum auferri qui nouercam uiolare presumpsit, dicens: Nec inter gentes, id est paganos, tale scelus fieri. uerum itaque est, et satis late patet Deum omnipotentem in lege Moysi prohibuisse uxorem patris, et fratris, et proximi, accipere, aut cum ea concumbere; sed et hoc quod in Deuteronomio scriptum est, ut frater scilicet accipiat uxorem defuncti fratris, et suscitet semen fratri suo , non carnaliter intelligendum est, sed spiritaliter tenendum. Et ualde cecus doctor est, qui nescit discretionem inter uetus Testamentum et Nouum, sed adhuc errat cecatus umbra antique caliginis, nesciens ueritatem gratie Christi, et nescit legem et prophetas usque ad Ioannem Baptistam prophetasse; nam ipse Dominus ait: Lex et propheta usque ad Ioannem; a diebus Ioannis Baptiste usque nunc regnum celorum uim patitur, et uiolenti rapiunt illud ; et quicunque cecatus corde adhuc solam litteram sequitur cum Iudeis, sine spiritu uiuificante et gratia Christi perdurat, manducans crustas panis, et non micas internas.

Magna distantia est inter litteram occidentem et spiritum uiuificantem; et ualde ignarus, et ignauus,  et insipiens doctor est, qui post tot annos et post tot tractatores qui libros de lege Moysi tractauerunt, a Deo inspirati adhuc iudaizare uult, contemnendo Christum et omnes sanctos doctores. In Deuteronomio enim legimus: Ut quando habitauerint fratres simul, et unus ex eis absque liberis mortuus fuerit, uxor defuncti non nubet alteri, sed accipiet eam frater eius, et suscitabit semen fratris sui; et primogenitum ex ea filium nomine eius appellabit, ut non deleatur nomen eius ex Isrel. Sin autem noluerit accipere uxorem fratris sui, que ei lege debetur, perget mulier ad portam ciuitatis, et interpellabit maiores natu, et dicet: Non uult frater uiri mei suscitare nomen fratris sui in Isrel, nec me in coniugium sumere; et statim  accersiri eum facient, et interrogabunt eum. Si responderit: Nolo eam uxorem accipere, accedet mulier ad eum coram senioribus, et tollet calceamentum de pede eius, spuetque in faciem eius, et dicet: Sic fiet homini qui non edificat domum fratris sui, et uocabitur nomen eius in Isrel domus discalceati .

De hoc enim quod in Deuteronomio scriptum est, et in Euangelio: Quod frater accepit uxorem defuncti fratris, ut suscitaret semen fratri suo, non est Christianis tenendum carnaliter, sed spiritaliter. Christus ait in Euangelio: Omnes autem uos fratres estis, et unus est Pater uester qui in celis est . Et cum habitauerint fratres spirituales simul, et ille frater qui preest Ecclesie Dei transierit de seculo ad Christum, accipiat tum frater eius Ecclesiam  Dei regendam, et suscitet spiritales filios Deo, ne, deficiente uno doctore mortali conditione, sterilis fiat sponsa Christi, que est mater omnium nostrum. Et si quispiam doctor non uult regere Ecclesiam, post obitum alterius doctoris, non curans de salute aliorum, sed de sua propria, erit tunc discalceatus, et contra hoc quod Paulus dixit: Et calceati pedes in preparatione euangelizantium bona . Si non uult uerbum Dei seminare, etsi potest, sed talentum Christi in sudario, hoc est torpore ignauie sue, abscondere, erit consputus ab Ecclesia in facie confusione dignus, proiectus in tenebras exteriores, ubi erit fletus et stridor dentium . Sed accipiat semper doctor post doctorem Ecclesiam Dei regendam usque in finem seculi, ut suscitentur  spiritales filii Christo de sponsa sua uirgine, sicut ipse instituit; quia Qui non uult laborare pro Deo, non est dignus mercede.



CXLu. Canon Leodicensis.

Ut nullus Christianus iudaizare presumat, sed nec conuiuiis eorum participare.

[Hic desinunt exceptiones Ecgberti apud Labbeum; sequentes adiicit Wilkins ex ms. Cotton, Nero A, fol. 131, uerso, ubi continuata cum superioribus serie dantur. Eumdem uero capitum numerum quo in Wilkins notantur seruaui, qui duplici unitate a Labbeanis discrepat.]



CXLuIII. Item.

Ut nullus Christianorum paganas superstitiones intendat, sed gentilium inquinamenta omnia omnimodo contemnat.



CXLIX. Canon Bracharen.


Si quis, paganorum consuetudinem sequens, diuinos et sortilegos in domum suam introduxerit, quasi ut malum foras mittant, aut maleficia inueniant, uel lustrationibus paganorum seruiant, u annos peniteant.



CL. Canon sanctorum.

Si quis Christianus Christianum hominem in manum Iudeorum uel gentilium uendiderit, anathema sit; in Deuteronomio enim scriptum: Si deprehensus fuerit homo sollicitans aliquem de genere Isrel, et uendito eo, acceperit pretium, interficietur.



CLI. Item canon sanctorum.

Nefas igitur est ut quos Christus sanguinis sui effusione redemit, Iudeorum uel gentilium uinculis sint irretiti



CLII. De tonsura.


Exordium tonsure a Nazareis incepit, qui crine seruato post uite magne continentiam caput radebant, ut deuotionem Domino consecrarent. In canonibus quoque sanctorum Patrum scriptum inuenimus: Si quis catholicus capillos totonderit more barbarorum, ab Ecclesia Dei alienus habeatur, et ab omni Christianorum mensa, donec delictum emendet.



CLIII. De tonsura Petri.

Petrus itaque apostolus clericali tonsura primo usus est, gestans in capite imaginem corone spinee Christi. Unde canon Africanus precipit ut clericus nec comam nutriat, nec barbam.



CLIu. E can. Rom. dic.

Quincunque clericus uisus fuerit in ecclesia sine  colobio, uel cappa, et si non more Romano capillos et barbam totonderit, excommmunicetur. Non debet etiam clericus indui se monachico habitu, nec laicorum uestibus uti, et uir si utetur ueste muliebri, excommunicetur; aut mulier, si uirili utetur indumento.



CLu. Item.

Clericus quoque non debet armis uti, nec ad bellum procedere, quia canones docent ut quicunque clericus in bello aut in rixa mortuus fuerit, neque oblatione, neque oratione postuletur pro eo, sepultura tamen non priuetur. Apostolus quoque dicit: Nemo militans Deo implicet se negotiis secularibus; unde non est liber a laqueis diaboli, qui se militie mundane uoluerit implicare. Et ideo  omnimodis dicendum est presbyteris, et diaconibus, ut arma non portent, sed magis confidant in defensione Dei quam in armis.



CLuI. Item.

Cauendum quoque est clericis ut non sint iudices in condemnatione hominis.



CLuII. Item.

Canonum auctoritas prohibet ne quis episcopus aut clericus assensum prebeat in morte cuiuslibet hominis, siue latronis, siue raptoris, seu homicide.



CLuIII. Item.

Statutum est ut presbyteri indiscrete per diuersa non mittantur loca, nec ab episcopis, nec ab aliis prelatis, nec etiam a laicis; ne forte propter eorum  absentiam animarum pericula , maxime  infantium absque chrismate, et ecclesiarum  constituti sunt negligantur officia.



CLIX. Can. Africanus.

Omnes clerici, qui ad operandum sunt ualidi, et artificiola, et litteras discant.



CLX. Can. Cesarien.

Duo igitur sunt genera clericorum: unum ecclesiasticorum sub episcopali regimine, alterum Acephalorum, id est sine capite, de quibus Gregorius dicit: Si qui clerici uulgares sunt, extra sacros ordines constituti, id est, nec presbyteri, nec diaconi, qui se continere non possunt, sortiri uxores debent, et stipendia sua exterius accipere. Sacerdotes autem  nequaquam uxores ducant, sed ecclesiam diligant, nec utantur bellicis armis, sed spiritualem militiam exerceant.



CLXI. Item de militia.

Fratres, scitote quia diuisa est potestas secularis, et potestas spiritalis. Bonis etiam secularibus decet ut sint defensores ecclesie, et propugnatores gregis Christi; spiritualibus autem conuenit ut sint intercessores pro omni populo Dei: miles quidem Christi armis humanis uti non debet, ut testimonia multa declarant. Incipiamus testimonium a Deo, et Domino nostro Iesu Christo, qui dum pro humano genere crucis uellet subire tormentum, et a militibus esset tentus, Petro prohibuit ne gladio pugnaret. Quod si ille non habuit licentiam pugnandi pro  iniuria Domino suo illata, quid rectius nobis est quam ut eius imitemur exempla? Intelligite ergo quia non in hasta solummodo et gladio saluat Deus, sed potius in assiduis orationibus, et ceteris diuinis seruitiis. Dictus quoque Christi confessor Martinus, dum a Iuliano apostata iussus fuisset militaria suscipere indumenta, dixit se Christi esse militem, et ideo non posse pugnare. De libro quoque Exodi utile habemus exemplum, scilicet dum pugnaret Iosue aduersus Amalech, Moyses non armis pugnabat, sed extensis palmis ad celum Deum orabat, et uincebat Isreliticus populus, ut autem remittebat manus, inualescebat Amalech. His et aliis multis declaratur exemplis episcopum, presbyterum, diaconum, uel monachum nulla portare arma in prelio  nisi tantum ea de quibus legitur: In omnibus sumentes scutum fidei, in quo possitis omnia tela nequissimi ignea exstinguere, et galeam salutis assumere, e gladium spiritus, quod est uerbum Dei. Contrarium itaque omnino est ecclesiasticis regulis post ordinationem redire ad militiam secularem.



CLXII. De homicidio, institutio sanctorum.

Si presbyter uel diaconus homicidium fecerit, degradetur, et usque ad exitum uite peniteat.



CLIII. Item.

Si quis clericus homicidium fecerit, X annos exsul peniteat; III ex iis in pane et aqua; post hec recipiatur in patria. Si bene egerit penitentiam, testimonio comprobatus episcopi, uel sacerdotis, uel  cui commissus fuerit, quod bene penituit; et satisfaciat parentibus eius quem occidit. Si autem non satisfecerit parentibus illius, nunquam recipiatur in patriam, sed more Cain profugus et uagus sit super terram. Si uero homicidium casu fecerit, id est, non uolens, u annos peniteat, III ex iis in pane et aqua. Si ad homicidium consenserit, et factum fuerit, uII annos peniteat, III ex his in pane et aqua. Si uoluerit, et non perfecerit, I annum peniteat. Si quis percusserit, et sanguinem fuderit, XL diebus in pane et aqua peniteat; si diaconus, uI menses; si presbyter, unum annum. Si laicus laicum occiderit, XL dies abstineat ab ecclesia, et ieiunet in pane et aqua, et post, ut sacerdos iudicauerit, peniteat.





SANCTI EGBERTI EBORACENSIS ARCHIEPISCOPI [a 1Kb] PeNITENTIALE.

*



PRAEFATIO.


Cum quis ad penitentiam suam abit, tunc cum maximo timore Dei et humilitate coram ipso se extendat; et oret flente uoce, ut eum penitentiam facere doceat omnium eorum delictorum que aduersus Dei uoluntatem fecerit; et confiteatur illi malefacta sua, ut sacerdos sciat quam penitentiam ipsi imponere debeat. Tunc sacerdos eum interroget, quamnam fidem in Deum habeat; et ipsum uario modo exhortetur ad anime sue necessitatem, et admoneat, ac ita dicat: Credisne in Deum omnipotentem, et in Filium, et in Spiritum sanctum? Credisne quod omnes homines a mortuis resurgent in die iudicii? Num te penitet omnium eorum que tu malefecisti, dixisti, et cogitauisti? uisne remittere  omnibus iis qui unquam in te peccauerunt? Si dixerit uolo, tunc ei dicat: Deus omnipotens tui misereatur, et mihi concedat quod debeo. Ieiuna quolibet die hoc tempore quadragesimali ad Nonam, et abstine ab albo; et caue tibi ab octo capitalibus uitiis,  ne ea committas; que sunt homicidium, et furtum, et periuria, et auaritia, et iniustus concubitus, et luxuria, et detractio, et falsum testimonium; et obserua duodecim quadragesime dies, qui quouit anno occurrunt, et caue tibi a sacrificio barbaro, et ueneficio, et concubitu cum uirgine, et biloquio, et superbia, et ambitione aliorum hominum possessionis: caue tibi ab his omnibus, et dilige Dominum tuum cum toto animo, et cum omni uirtute, et omnibus uiribus, et toto corde intimo firmiter; et esto benignus erga pauperes, et mansuetus, et eleemosynas distribuens, et diligenter ecclesiam uisitans, et diligenter decimas dans Ecclesie Dei, ac pauperibus: tunc Deus tibi beneuolus, et beneficus, et misericors erit, et tu regnabis cum ipso in secula seculorum  absque fine, si ita feceris; et oro te, ut mihi dicas omnia que unquam malefecisti, quoniam tibi expedit pudefieri nunc hic coram me solo misero, quam deinde coram Deo in magno iudicio, ubi celicole, et terricole, et inferi omnes erunt congregati.



LIBRI PRIMI PARS PRIMA.



CAPUT PRIMUM. De presbyteri prudentia.

Conuenit cuilibet sacerdoti, cum penitentiam ieiunii aliquibus imponit, ut sciat quisnam ille sit, an sanus, an infirmus; diues, an pauper; quam iuuenis, uel quam senex sit; utrum sit ordinatus, an laicus, et qualem penitentiam faciat; an sit celebs, an uxoratus:  omnes homines decet discretio, licet studio adulterium non committant. Diuites seuerius iudicandi sunt quam pauperes, iuxta ius canonicum.



CAPUT II. Ius de uariis peccatis.

Theodorus sanctus et pius episcopus constituit hanc lectionem in exemplum et doctrinam omnibus illis qui delicta sua apud Deum emendare uolunt, et ita dixit: Legimus in Penitentiali quod penitentia facienda sit pro capitalibus criminibus annum, uel duos, uel tres  pane et aqua; et pro minoribus criminibus hebdomadam, uel mensem, omnes eodem modo. Sed hoc apud nonnullos res dura, et difficilis est, ideo docebimus quibus rebus hoc redimere debeat qui ieiunium suum seruare nequit; hoc est ut psalmodia et eleemosynis per longum spatium penitentiam  agat, et si omnia implere possit que in hoc libro scripta sunt, ualde bonum et legitime ordinatum est; et si non possit, cantet quinquaginta psalmos iuxta ordinem in ecclesia, uel in alio secreto loco; et qui unam septimanam ieiunat cum pane et aqua, cantet trecentos psalmos genibus flexis, uel trecentos et uiginti absque genibus flexis, prouti  supra dictum est; et si quis per mensis spatium penitentiam agere debet cum pane et aqua, cantet mille et ducentos psalmos flexis genibus: et absque genibus flexis mille sexcentos et octoginta; ac deinde quolibet die se recipiat ad meridiem preter dies Mercurii, et ueneris; tunc ieiunare debet ad Nonam, et abstineat a carne et uino, hoc est omnis generis potu quo quis inebriari possit, et uratur omnibus aliis cibis quos Deus ei dederit, postquam cantauerit; et si nec psalmos norit, nec ieiunare possit, distribuat quolibet die obolum, uel ualorem eius pauperibus; et qualibet hebdomada ieiunet unum diem ad Nonam, et alium ad uesperas, et utatur iis que habet, prouti supra dictum est. Et si quis annum integrum penitentiam agere debet, distribuat uiginti sex solidos ad eleemosynas, et qualibet hebdomade ieiunet duos dies, prouti supra dictum est; et consideret in tribus  illis quadragesimis quid cibus eius fuerit, dimidiumque eius ad eleemosynas distribuat. Secundo anno penitentia inchoanda est a Natiuitate Domini ad Epiphaniam, et a Paschate ad Pentecosten; et homo qui non potest peccatorum suorum penitentiam agere, uti supra dictum est, distribuat primo anno uiginti sex solidos ad eleemosynas, et secundo uiginti, et tertio octodecim, qui sunt sexaginta quatuor solidi. Et sciat diues quod Deus ipsi multas opes et possessiones huius uite concrediderit, quo modo crimina sua capitalia emendare debeat. Sumat Euangelium et ibi legat quomodo Zaccheus cum Domino locutus sit, cum ad prandium eum in domum suam susceperit, tunc inuocabat eum, ita dicens: Domine, omnium bonorum meorum trado dimidiam partem pauperibus;  et si per iniustam fraudem aliquibus aliquid abstuli, reddo quadrifariam. Et tunc a Domino promeruit audire: Hodie domui huic salus facta est; hoc est omnium peccatorum remissio. Et ad augenda hec bona opera, de quibus supra diximus, liberet, et redimat eos qui in captiuitate sunt, et ab illo die, quo iniustitiam suam derelinquit, non renouet illam deinde, ne forte similis sit cani qui deuorat quod prius euomuit, neque negligendum est quod Apostolus dixit: Qui per corpus suum peccat, per corpus suum hoc compenset; hoc est, in ieiunio, et in uigiliis, et in orationibus, et in precibus ad Deum, in compunctione cordis, et cum effusione lacrymarum.

Prima abstinentia est baptismus ignis, secunda est amor Dei, tertia est desiderium eleemosynarum,  quarta est effusio lacrymarum in uera penitentia, quinta est confessio flagitiorum, sexta est afflictio cordis et corporis in ieiuniis, septima est ut mores corrigantur coram Deo, octaua est preces sancte pro flagitiis illis, nona est misericordia et bona fides, decima est ut alii a flagitiis ad Dei uoluntatem ducantur, undecima est remissio Dei, ut per hoc Deus peccata ipsi condonet, duodecima est martyrium, uti fiebat ad Christi passionem.



CAPUT III. De episcopi adulterio.

Episcopus, si adulteretur, iuxta ius canonicum ieiunet duodecim hiemes, et eleemosynas reddat multas, et cum effusione lacrymarum Dei honorem  exoret. Aliqui uolunt ut se deinde ordinibus priuet.



CAPUT Iu. De presbyteri adulterio.

Presbyter cum fornicatus fuerit, ieiunet tres hiemes, et tria ieiunia per hebdomadam ieiunet duobus diebus ad uesperam. Si cum moniali fornicatus fuerit, multum auctum sit ieiunium eius, hoc est septem annos.



CAPUT u. De sacerdote qui seipsum impuris sermonibus uel aliquibus aliis uitiis polluit.

Sacerdos qui impure loquitur, uel ex uisu aut aspectu mulieris se polluit, et se non purgat, ieiunet uiginti dies; qui propria uoluntate admodum pollutus fuerit, ieiunet centum dies. Si inuitus in somno fuerit pollutus, surgat et cantet psalterii psalmum, et  crastino die maxillam suam triginta uicibus ad terram inclinet. Si inuitus fuerit pollutus, uel si uolens in somno mechatus sit, cantet uiginti quatuor psalmos. Si quis in ecclesia dormiens semen suum effuderit, surgat et cantet psalterium. Si sacerdos cum cupidine mulierem osculetur, peniteat eius uiginti dies. Si sacerdos polluatur, cum mulierem tetigerit, ieiunet quadraginta dies, nonnulli uolunt triginta. Si sacerdos cogitationis uoluntate pollutus sit, ieiunet hebdomadam; si tactu manus, ieiunet tres hebdomadas. Si quis crebro fornicationem commiserit, canon iudicat ut decem hiemes ieiunet; nonnulli uolunt annum, et cum discretione tres.



CAPUT uI. De presbytero qui baptizare detrectat ob itineris sui necessitatem.


Quicunque sacerdos in propria sua prouincia, uel in aliqua alia proficiscatur, et si in itinere eius baptisma ab ipso exoretur, et ille neget, detineatur in itinere suo, et si infans ethnicus moriatur, ordine suo spolietur.



CAPUT uII. De non baptizato presbytero et de eo quem ipse baptizat.

Quicunque presbyter si norit quod non sit baptizatus, baptizetur, et omnes illi quos antea baptizauerat. Attamen papa Romanus constituit, si misse administrator uitiosus sit, uel paganus, quod seruitium Spiritus sancti esset in dono baptismi, non tamen in hominis alicuius.



CAPUT uIII. De episcopo et presbytero qui ordinem suum perdit.


Si quis ordinem perdat, presbyter, uel episcopus, penitentiam agat usque ad mortem, ut eius anima uiuat. Sacerdos si hominem occidat uel fornicetur, ordine suo spolietur; si aliquem uulneret, ieiunet centum dies.



CAPUT IX. De iis quibus indutus esse debet sacerdos cum missam celebrat.

Cum sacerdos missam celebrat non portet caracallam cassiatam, sed cum Euangelium legit, imponat eam humero.



CAPUT X. De sacerdote, cum calicem effundit, et de cibo ante Eucaristiam.

Cum sacerdos calicem effuderit, postquam missam  celebrauerit, ieiunet triginta dies; si comedat antequam ad Eucaristiam abeat, et postquam Eucaristiam acceperit, ieiunet septem dies.



CAPUT XI. De presbytero, si aliquid magni pretii auferat.

Si presbyter furtum magni pretii commiserit, ieiunet quinque hiemes, uel prouti episcopus ipsi adnotauerit.



CAPUT XII. De diacono et monacho, si fornicentur.

Si diaconus fornicatus fuerit, ieiunet tres hiemes, et monachus totidem; si infantem genuerit, ieiunet magis, prouti episcopus uel iura adiudicauerint ipsi: homo non ordinatus, et qui non est monachus, si fornicatus fuerit, ieiunet duodecim menses; si infantem  genuerit, ieiunet tres hiemes; si eum occiderit, ieiunet septem hiemes.



CAPUT XIII. De monachis et monialibus, si fornicentur.

Monachus uel femina consecrata si fornicati fuerint, ieiunent septem hiemes, nonnulli uolunt tres. Iuueni non est danda uxor, si prius ordinem monachalem in animo habuerit.



CAPUT XIu. De laicis, si fornicentur.

Laicus uxorem habens, si alterius uiri feminam fedet, uel uirginem, ieiunet unam hiemem; si infantem habeat, ieiunet tres hiemes; si autem celebs sit, ieiunet septem hiemes, aliqui uolunt decem. Si quis cum matre sua, uel sorore, uel filia ceat, ieiunet  duodecim hiemes, et uideat tamen sacerdos, in quo ordine ipse sit. Quilibet homo cum bestia rem habens, ieiunet decem hiemes, uel septem; aliqui uolunt tres hiemes, aliqui unam, aliqui centum dies; uideat quid sit homo, quid sit bestia. In omnibus rebus sacerdoti conuenit prudentia, uti antea diximus. Quicunque in os semen effuderit, ieiunet septem hiemes. Quilibet homo qui cum uerna sua fornicatus fuerit, ieiunet unam hiemem; si ipsa infantem habuerit, redimat eum, et ieiunet tamen unam hiemem.



CAPUT Xu. De iniustis operibus iuniorum.

Si paruus puer a maiori opprimatur in coitu, ieiunet quinque noctes; si eum patiatur, ieiunet uiginti noctes; si furetur, uel animal per se mortuum  edat, et ipse hoc norit, ieiunet septem dies. Si uiginti annos habeat et tale quid fecerit, ieiunet uiginti dies. Si idem manu sua se polluat, ieiunet uiginti dies. Si hoc in uirili etate accidat, ieiunet quadraginta dies; nonnulli uolunt centum.



CAPUT XuI. De menstrue consuetudinis fornicatione, et de alia iniusta fornicatione.

Quilibet uir, qui cum uxore sua in consuetudine eius menstrua rem habuerit, ieiunet quadraginta dies: et quilibet qui sanguinem suum, uel uiri semen biberit, ieiunet quinque hiemes. Quilibet homo in ecclesia fornicans iudicetur quod episcopo iustum uidetur, et iuxta hoc puniatur. Si quis cum bestia uel cum masculo coiuerit, ieiunet decem hiemes. Si  pueri inter se fornicationem committant, suspendantur. Bestia si a masculo sit polluta, occidatur, et detur canibus; si dubitetur, uiuere permittatur.



CAPUT XuII. De ethnicorum fornicatione, et de eo qui nesciens esse bis baptizatus, et de eo qui ab illegitime fornicante presbytero baptizatus est, et de eo qui bis sua sponte baptizatus est.

De ethnicorum fornicatione, et de eo qui inuitus bis fuerit baptizatus, et de eo qui baptizatus fuerit ab iniuste fornicante presbytero, et de eo qui sua sponte bis baptizatus fuerit. Quilibet ethnicus deserat uxorem suam ethnicam in potestate sua, post baptisma eius, siue ipse  habeat siue non; ita etiam si uter eorum sit ethnicus, uel baptizatus. Ethnicus  a baptizato discedere debet, uti apostolus dicebat: Infidelis si discedit, discedat. Qui bis baptizatus fuerit, ita ut nesciret, non imponatur ei aliquod ieiunium nisi iuxta canonicum ius sit consecrandus, licet necessitatem suam celet. Si uir a presbytero adultero baptizatus sit, statim rebaptizetur. Quilibet qui sciens aliquem secunda uice baptizat, hoc est quasi Christum suspenderet, ieiunet septem hiemes; duas dies ieiunii per hebdomadam, et tres plenario ieiunet.



CAPUT XuIII. De eo quod uir mulierem in baptismate suscipere debet et mulier uirum.

Masculus feminam in baptismo suscipere debet, et femina masculum. Baptizatus [Lege baptizans] non comedat in domo cum baptizatis, nec eos osculetur,  eo magis quia hoc ei non licet apud ethnicos.



CAPUT XIX. De uiri et mulieris promissis.

Si aliquis uir uel femina celibatum seruare uouerit, et deinde uir in legitimo matrimonio copulatus sit, non negligatur hoc quod ieiunet tres hiemes, quoniam stultum et impossibile uotum uiolatum est. Si uxor uiri cuiusdam adulteretur, maritus eam potest deserere, et aliam ducere, si ea prima fuerit uxor; si autem secunda uel tertia fuerit, non potest aliam ducere; si uxor flagitia sua commitere uelit intra quinque annos, alii uiro nubere debet. Si mortuus maritus sit, uxor intra annum alium sumere potest. Quicunque maritus uxorem suam deseruerit, et se iniusto matrimonio  adiungat, ieiunet septem  hiemes seuerum ieiunium, uel quindecim leuiora. Quicunque multa mala perpetrauerit in homicidium, et occisionem hominis, et iniustum concubitum cum bestiis, et cum mulieribus, eat ad monasterium, et semper ieiunet usque ad finem uite, si ualde multa commiserit.



CAPUT XX. De eo quod uirum non deceat uxorem suam nudam uidere; et de eo quod cum ipsa rem habere nequeat.

Non decet uirum uxorem suam nudam uidere. Cum uir et mulier matrimonio iuncti sunt, et uir cum ea coire nequeat, mulier eum deserere potest, et alii nubere, si hoc in uiro manifestum sit. Parentes debent mulieres matrimonio iungendas uiris tradere; excipe si ipsa omnino contradixerit, quod eum nolit, tunc illa, si ipse uelit, hoc omittere potest, et ad  monasterium aditum eligere, si ipsa uelit. Si femina cum uiro habitare nolit, cui antea nupta erat, reddatur ei pecunia quam pro illa tradidit, et tertia etiam pars hereditatis eius; et si ipse hoc nolit, perdat pecuniam, et femina abeat ad monasterium, uel alibi in castitate se contineat.



CAPUT XXI. De iniusta fornicatione.

Si maritus cum uxore sua canino more ceat, ieiunet quadraginta dies; si cum extis eius ceat, ieiunet decem hiemes. Quilibet homo Solis die uel nocte coiens, ieiunet tres dies. Maritus non ceat cum uxore sua quadraginta dies ante Pascha, nec septem dies ante Pentecosten, nec quatuordecim dies ante Natale Domini.



CAPUT XXII. De diuersis homicidiis.


Si quis alterum occidat in homicidio in ira et in secreto, ieiunet tres annos, nonnulli uolunt septem. Quicunque homicidio consentit, et illud deinde committat, ieiunet quinque hiemes; nonnulli uolunt septem, et quadraginta dies ecclesiam non ingrediatur. Quicunque seruum suum occiderit, ieiunet unum annum. Quicunque in genitalibus alteri imbecillitatem intulerit, uel ei uulnus inflixerit, compenset ei uulnus illud, et opus eius operetur, usque dum uulnus sanetur, et premium medico tradat, et ieiunet duo uel tria ieiunia; si nesciat quomodo soluat, ieiunet duodecim menses. Quicunque aliquem occiderit, ieiunet tres hiemes; si autem cognatis  eius ipsum compensare uoluerit, ieiunet annum et dimidium. Si quis alterum uulneret, pro sanguinis effusione ieiunet quadraginta dies.



CAPUT XXIII. De episcopi, et presbyteri, et monachi occisione.

Si quis episcopum uel presbyterum occiderit, hoc ad regis uel episcopi ius pertinet: quicunque presbyterum uel monachum occiderit, hoc sit iuris episcopalis an arma deponat, et ad monasterium abeat, uel septem hiemes ieiunet.



CAPUT XXIu. De uariis homicidiis.

Si quis alterum in pugna publica occiderit, uel ex necessitate, cum domini sui mercem eriperet, ieiunet quadraginta dies. Si quis alterum occiderit, nequaquam  in homicidio, duodecim menses ieiunet. Si quis patrem suum, uel matrem, sororem, uel fratrem, filium, uel filiam occiderit, hoc est iuris episcopalis, nonnulli uolunt ut penitentiam agat in terra peregrina decem hiemes. Homo qui odit fratrem suum homicida est, uti Ioannes euangelista dicit.



CAPUT XXu. De fratribus, quomodo cognatam uxorem sumere possunt, et de uariis rebus aliis.

Duo fratres duas sorores in uxores ducere possunt, et pater ac filius matrem ac filiam. Si seruus et serua mutua uoluntate se coniungat, et si deinceps aliquis eorum manumittatur, et nequeat seruam redimere, quocunque modo liber sit, serue libertatem  lucrari debet. Quicunque homo liber seruam in uxorem duxerit, non debet illam deinde relinquere, si mutuo consensu antea serua fuerat. Quicunque parturientem uxorem liberam fecerit, infans tamen est seruus. Qui in legitimo matrimonio est, tres dies ante ieiunium quadragesimale, non congregetur, ita etiam quadraginta dies totos usque ad nonum diem in Paschate. Quicunque maritum uel uxorem habuerit, licet illegitime, attamen quomodocunque potest cibos illi cemere debet, quoniam propheta ait: Domini est terra. Maritus et femina si in matrimonio coniuncti sunt, si alter uelit Dei seruus esse, et alter nolit, uel alteruter eorum sit infidelis, uel sit sanus, attamen cum consensu mutuo separentur si uelint.



CAPUT XXuI. De uiri lotione post coitum.


Si maritus cum propria sua uxore ceat, lauet se antequam ad ecclesiam abeat; si mulier maritum suum a se reiiciat, et dein nolit resipiscere, et cum eo in quinque annis pacem inire, maritus cum consensu episcopi, aliam uxorem ducere potest. Si maritus uxoris in captiuitatem ducatur, exspectet eum sex annos, et ita uir uxori faciat, si ei captiuitas accidat; si maritus aliam uxorem ducat, et captiua post quinque annos redeat, deserat posteriorem, et captiuam sumat, quam antea eodem modo duxerat. Cum uir in adulterio coniunctus sit uxori sue familie, post uxoris sue mortem, legitimo iure uxori illi coniungatur.



CAPUT XXuII. De adolescentibus et puellis, in qua etate seipsos gubernare possunt.


Puella quatuordecim annorum corporis sui potestatem habere potest. Adolescens cum quindecim est annorum, in propria sua potestate sit; deinde se monachum potest facere, si uelit, et non ante. Femina usque dum sit tredecim uel quatuordecim annorum, sit in parentum suorum potestate; post hanc etatem dominus eius illam capere potest, cum sua uoluntate. Pater filium suum, si ualde pauper sit, ad seruitium tradere potest, usque dum septem anni preterierint; absque filii uoluntate tamen non tradat ipsum. Si inimicus uir aliquem uxore priuet et ipse eam obtinere nequeat, aliam sibi sumat, quoniam  hoc melius est quam adulterii flagitium committere.



CAPUT XXuIII. De eo quod cognati ceant, et quandiu mulier grauida a uiro abstinere debet.

In quinto gradu permittantur homines matrimonium inire, et in quarto, si hoc occurrerit, non separentur, in tertio gradu separentur. Abstineat mulier a marito suo septem menses antequam eam cognoscat, et post partum eius quadraginta dies. Quicunque maritus cum uxore sua in illo tempore ceat, ieiunet uiginti uel quadraginta dies. Mulier in consuetudine sua menstrua ad ecclesiam non confugiat, nec ad eucaristiam accedat, nec monialis nec mulier laica; sicubi hoc fecerint ieiunet uiginti dies.



CAPUT XXIX. De uxore que artem magicam exercet.


Si mulier artem magicam, et incantationem, et ueneficium, et simile quid committat, ieiunet duodecim menses, uel tria ieiunia, uel quadraginta dies: sciat, quantum flagitium sit. Si illa cum uenefico ceat ieiunet septem hiemes. Mulier que ecclesiam intrat antequam a sanguine suo se purgat, ieiunet quadraginta dies. Mulier si semen uiri cum cibo suo miscet, et hoc facit ut masculis eo carior sit, ieiunet tres annos.



CAPUT XXX. De muliere si infantem suum recens natum arte magica occidit.

Si mulier abortum promoueat conceptu sui in utero  et in quadraginta diebus occidatur id quod semine conceptum est, antequam animatum sit, quasi pro homicidio ieiunet tres annos, et qualibet hebdomada duos dies ad uesperam, et tres ieiunium legale; si ipsa abortiat, annum, uel tria ieiunia legalia.



CAPUT XXXI. De muliere que infantem suum occidit, et de eucaristia ac esu sanguinis.

Si mater infantem suum occidat, ieiunet quindecim hiemes absque cessatione, exceptis diebus Solis. Si pauper sit, ieiunet septem annos; si ea cum aliis fornicetur, ieiunet decem annos. Si mulier aliqua arte coitum suum adiuuat, uti ipsa nouit, ieiunet duos annos, quoniam ipsius est pollutio. Unum ieiunium competit uiduis et feminis. Maius competit uxori maritum  habenti, si adulterium committat. Uxor non deserat maritum suum, licet adulteretur. Uxor ad eucaristiam accedat antequam pariat, cum maxime ei necessarium sit. Mulier que mariti sui sanguinem pro aliquo medicamento tradit, ieiunet quadraginta dies.



CAPUT XXXII. De immolatione inimicorum, et de fascinatione ubi frumentum ardet.

Si quis premium aliquod magnum saltem diabolis immo'et ieiunet per annum; si aliquid magnum sacrificet, ieiunet decem hiemes: quicunque inimicis assignatum cibum sacrificat, et deinde sacerdoti confiteatur, uideat sacerdos cuius ordinis homo sit, uel cuius etatis, quam peritus sit; et deinde ita iudicet, prouti ipsi iustissimum uidebitur. Quicunque frumentum  urit [a 1Kb] in loco ubi mortuus est, in salutem uiuorum, et masculi, ieiunet quinque hiemes.



CAPUT XXXIII. De fascinatione mulieris, et de eo si illa fornicetur, et de uoto eius post mariti sui obitum.

Si mulier filiam suam super domum uel fornacem collocet, ideo ut febrim eius curare uelit, ieiunet septem annos. Si ea in illegitimo adulterio sit, et maritus illius cum ipsa habitare nolit, abeat ea ad monasterium, si uelit; si nolit, sumat quartam partem hereditatis. Si femina aliqua iniustum adulterium committat, pena eius sit in potestate mariti sui. Uxor que pro uno marito est, si Deo promittat quod post mariti sui mortem alium nolit, et ipsa  alium sumat, tunc peniteat ipsam, quod promissum suum non impleuerit; emendare deinde uelit circa undecimum annum, postquam in mariti sui potestatem peruenerit; hoc est utrum ipsa id impleat, uel utrum cum necessitate cum uiro quocum est uiuere debeat. Si quis absque consensu episcopi promittat, promissum sit in episcopi potestate, hoc est utrum illum mutet, uel non.



CAPUT XXXIu. De periurio.

Si quis periurium faciat in ecclesia uel in libro Christi, uel super sanctas reliquias, ieiunet quatuor hiemes. Si quis periurium faciat in manu episcopi,  uel sacerdotis, uel diaconi, uel ad sanctificatam Christi crucem, ieiunet annum unum. Si quis ad iuramentum ducatur, et nesciat aliud ius preter hoc, et ille tamen cum aliis iuret, et ita decipiatur, et deinde sciat quod falsum esset, ieiunet tria legalia ieiunia. Quicumque sua sponte peieret, et norit deinde quod periurus sit, ieiunet tres uel duas hiemes. Si quis in laici manibus iuret, nichil obstat an cum astutia, ieiunet iuxta ius canonicum, antequam ad eucaristiam abeat, antequam ieiunium fixerit. Nonnulli uolunt ut statim circa duodecim menses, uel circa septem menses adeat; nonnulli uolunt ut cum ieiunium suum fixerit.



CAPUT XXXu. De iniustis operibus diei solis.


Greci eum qui die Solis laborat prius uerbis minantur; si deinde faciat, tunc aliquid operis eius illi saltem adimitur; tertia uice suspenditur, uel iubent ieiunare septem dies. Greci uolunt ut quolibet die Solis ad eucaristiam abeant tam laici quam sacerdotes; et qui tribus diebus dominicis non abit ad eucaristiam, excommunicatus est iuxta ius canonicum. Ita Romanus abit ad eucaristiam, nisi quod excommunicet eum qui nequeunt. Diaconi non frangant panem consecratum cum Grecis, nec legant collectas, nec dicant: Dominus uobiscum. In uno eodemque altari quotidie duas missas celebrare debes. Qui non adest priori misse non debet ad osculum accedere ante eucaristiam. Qui ad eucaristiam accedere  non uult, non accedat deinde ad presbyterum pro pane, uel pro eucaristia, uel pro osculo. Non debet quis ad presbyterum eucaristie gratie accedere, qui consecrationem uel lectionem non potest iuxta consuetudinem implere.



CAPUT XXXuI. De misse celebratione pro monacho et laico.

Pro mortuo monacho statim tertio die missa cantanda est, et iuxta id quod abbas uoluerit. Pro pio laico tertio die, uel circa septimum diem missa cantanda est; pro penitenti homine circa triginta, uel circa septem dies missa celebranda est, si pro eo cognati et amici ipsius fideiubeant, et pro anima eius saltem aliquid benefaciant altari. Apud Romanos  consuetudo est corpus consumpti hominis et mariti in ecclesia sepeliri, et chrismate corpus eius ungere, et missam celebrare super eum, et cum cantu ad sepulcrum portare; cum in sepulcro collocatus sit, terram super eum iacere, tunc primo, et tertio, et nono, et trigesimo die pro illo missam cantare, et postea uti quisque uoluerit.



CAPUT XXXuII. De mulieris perceptione sancte eucaristie.

Mulieres sub Brunonis regulis ad eucaristiam accedant, uti Basilius docebat. Apud Grecos uxores sacrificium immolare debebant, uti apud Romanos. Tria ieiunia legalia sunt quotannis, unum pro omni  populo, nempe quadraginta dies ante Pascha; deinde cum decimum obolum annuum soluimus, et hoc quadraginta dies ante Natale Domini: tunc omnes pro exercitu orent, et orationes legant, et quadraginta dies post Pentecosten.



CAPUT XXXuIII. De uulpibus, et de auibus, et equis, ac feris bestiis que comedende sunt.

Pisces emi possunt, licet mortui occurrant, quoniam alius speciei sunt. Caro equina non est prohibita, licet multe familie eam emere nolint; aues et alie bestie, que in retibus sunt suffocate, non sunt comedende; neque quas accipiter momorderit, si mortue inueniantur, non sunt edende; quoniam ita exstat in Actibus apostolorum iniunctum: Abstinete  uos a fornicatione, et a suffocato, sanguine et idololatria. Halices comedi possunt et boni sunt in febre, et dirrhea, elixi in aqua, et fel eorum cum pipere misceri potest ad scabiem oris .



CAPUT XXXIX. De apibus que pungunt homines et de uariis rebus.

Si apes hominem occiderint, ita occidantur antequam ad mel perueniant, et saltem ut non per noctem ibi habitent; et edatur mel quod fecerunt. Si porcellus ceciderit in aquam, et uiuus extrahatur, spargatur super aquam illam aqua consecrata, et suffiatur cum thure, et uendatur aqua illa; si tunc mortuus sit, et tunc aqua uendi nequeat, effundatur. Si quis impuris manibus cuiuscunque generis tangat, uel canem, uel catum, uel murem, uel purum aut  impurum aliquod animal, Theodorius dicebat quod nichil ei doleat, Si in paruam aliquam aquam mus, uel mustela inciderit, et ibi moriatur, aspergatur cum consecrata aqua, et uendatur . Quicunque impurum animal pro sua necessitate uendit, nichil ei doleat. Infirmis hominibus permissum est quouis tempore, et quando iis placuerit, cibum sumere. Si quis bis confirmetur, et hoc sciat, ieiunet septem hiemes; si hoc nesciat, ieiunet tres hiemes.



CAPUT XL. De uiolatis porcis, et de aliis impuris animalibus.


Si sus edat carnem mortuam, uel sanguinem humanum absorbeat, permittimus tamen ut non abiiciatur, licet comedi non debeat, usque dum purus sit. Si gallina hominis sanguinem bibat, post tres menses in usum conuerti potest, licet uetus de hoc non habeamus testimonium. Si quis aliquid cruentum edat, in dimidio elixo cibo, si sciat, ieiunet septem dies; si hoc nesciat, ieiunet tres dies, uel psalterium cantet. Qui proprium sanguinem in saliua nesciens deuocet, non est hoc aliquod damnum. Qui aliquid edit eius quod canis uel mus comedit, uel cui mustela adiacuit, et ipse hoc sciat, cantet centum et decem psalmos. Qui alteri aquam uendit in qua mus  uel mustela fuerint submersi, si sit rusticus, ieiunet tres dies; si sit religiosus, cantet trecentos psalmos; si ante nesciuerat, et postea sciat, cantet psalterium.



CAPUT XLI. De sancti Dyonisii et sancti Augustini dictis.

Dionysius Areopagita dicebat quod cantus apud Deum odiosus esset, si quis pro malis hominibus missam celebret; at Augustinus dicebat quod pro omnibus hominibus celebranda sit, siue id in commodum fiat hominibus mortuis, siue orantibus, et hostiam liberaliter immolantibus. Qui pro mortuo ieiunat, hoc ei ipsi sit solatium, si mortuum non adiuuerit. Deus solus scit quid mortuus commiserit.

Sanctus Syluester dicebat: Acolythus non diffamet subdiaconum aliquem, nec exorcista diffamet aliquem  acolythum, nec ostiarius lectorem aliquem aliquo iure; et nolumus ut subdiaconus, uel acolythus, uel exorcista, uel ostiarius, uel lector, licet infantes habeant, eiiciantur, et legem coniugalem ac Christi recte annuntient: nisi excipe, si omnia non sint quam certissime pura, loquatur septem linguis; nec diaconus aliquis eiici potest, nisi triginta et sex  numero, et presbyter, quadraginta et quatuor numero sint.



LIBRI PRIMI PARS ALTERA.



CAPUT PRIMUM. Hic incipit primum caput  aliquem deceat sibi precauere iuxta peccatorum rationem.

Decet sacerdotem considerare peccatorum emendationem iuxta ius episcopale, et non respicere diuites nec pauperes, ut eis prescribat, prouti liber ipsi prescribit; quoniam Saluator dicit, si sacerdos nolit peccatori emendationem peccatorum suorum prescribere, quod animam illam ab ipso deinde requiret.



CAPUT II. De eo qui in extremo  sue die ad penitentiam peccatorum suorum se conuertere uelit, ut hoc illi non negetur.

Sanctus Isidorus dicit, quod opinio esset hominis ueram confessionem et conuersionem Deo acceptam  fore in extremo eius die; quoniam Saluator dicit: Quocunque die homo ad piam uitam reuertitur, uiuet, et non morietur: ideo non est reiicienda uera resipiscentia, quocunque tempore fiat; quia sacerdos nullam habet necessitatem illis hominibus ueram confessionem denegandi, quia Deus contemplatur cuiuslibet hominis cogitationes interiores, et nouit secreta cordium omnium hominum.



CAPUT III. De eo qui desiderat penitentiam agere, et uiaticum, hoc est Christi corpus, ex timore mortis; et de eo cui sermo ademptus est antequam confessarius uenerit.

Furi necesse est ut sacerdos huius conditionis hominem consoletur, et confessionem eius audiat, et ei  saltem cucaristiam non deneget; et licet cum illa infirmitate adeo labefactatus sit uti loqui nequeat, uti ante poterat; tamen si testimonium habeat illorum qui cum ipso sunt hominum, quod confessionem fecerit et eucaristiam perceperit, tunc sacerdos ei remissionem det, et iudicium ipsius faciat.



CAPUT Iu. De eo qui peccatorum suorum confessionem meditatur.

Multi homines penitentiam aggredi uellent, ast duditant deinde de peccatorum suorum multiplicitate, et desperant posse se portare id quod confessarius ipsis prescribit, et relinquunt eam; tunc desperatio hec grauius peccatum esse putatur quam peccata que confiteri cogitabat, et quod iam negligit. Ast qui cum compunctione peccata sua confiteri  uelit, suscipiatur a sacerdote, et assignet ei penitentiam, que ad id pertinet ut anima uulnerata, que per peccata uincta et uulnerata est, peruenire possit ad uerum medicamentum, hoc est remissionem Dei.



CAPUT u. De eo quod quis in multis rebus a desiderio uite sue abstinere debeat, si peccatorum suorum emendationem facere uelit.

Unum est ut iustum hominem peniteat omnium que erga Deum delinquit, et alterum est ut omittat illa que corpori suo carissima sunt, ex amore uite eterne; quoniam Paulus apostolus dicit: Omnia mihi licita sunt, sed non mihi expediunt omnia: hoc est desiderium mundi, quod nichil iis conducat qui  plenario illud committunt; omnibus etenim hominibus ualde necessarium est, ut non omittant peccata sua confiteri, uel emendare, quia omnibus hominibus expedit peccata sua hic corrigere, quam in eternis tenebris permanere.



CAPUT uI. De eo quod penitentiam agenti non est licitum aliquam mercaturam exercere.

Sanctus Isidorus, qui librum hunc composuit, dicit de eo qui penitentiam auspicatur pro capitalibus criminibus, et qui ad tempus terra expulsus est; et ait quod illi non sit permissum in loco mercatorio mercaturam aliquam exercere, nec occupari circa aliqua mundana negotia, antequam adimpleuerit id quod confessarius eius illi prescripsit.



CAPUT uII. De eo quod penitens post penitentie sue contritionem, non debeat reuerti ad eam.


Sacra Scriptura dicit quod indecorum sit penitentem, postquam emendauerit uti confessarius ipsi prescripsit, se aliquo modo mundanis rebus adiungere, et nunquam cogitare de penitentia, quam antea penituit, quoniam sanctus Paulus dicit: Qui Deo uult seruire non debet occupari in mundanis negotiis.



CAPUT uIII. De eo quod penitens non obseruet id quod confessarius ipsi annotat.

Sanctus apostolus Petrus dicit quod qui post penitentiam peccatorum ad mundi huius uanitatem conuertitur,  similis sit omnino cani qui uomit, et deinde deuorat. He sunt uanitates huius mundi; primo superbia, et nequitia, et inuidia, et durities cordis, et furtum, et ebrietas, et ira, et adulterium, et sacrificium ethnicum, et auaritia, et preda, et incantatio, et homicidia, et multe alie his similes: certe homo qui hec committit, non est dignus aliqua communione cum honestis hominibus, et licet cum aliis ad ecclesiam abeat, non presumat  Dei altare appropinquare, uel Christi corpus accipere, antequam ad penitentiam se conuerterit; deinde faciat prout confessarius ipsi prescribit et ostendit.



CAPUT IX. De eo quod penitenti per episcopi intercessionem remissio non detur.

 Episcopo et sacerdoti non conuenit illis confessionem denegare qui eam desiderant, licet multifariam in peccatorum negotiis occupati sint; quoniam Dei misericordia tanta est, ut nullus homo eam assequi non possit; et propheta per Spiritum sanctum dixit: Cum peccator a peccatis suis ad penitentiam conuertatur, tunc sanus erit, et deinde dicit: Confitere iniustitiam tuam, ut sis iustificatus; et Psalmista dicit: Quod cum Domino sit innumerabilis misericordia, ita episcopus et sacerdos misericorditer peccatorem iudicare debent, quoniam nemo uitiorum exspers est.



CAPUT X. Deo eo qui sacramentum desiderat in extremitate uite, et de malo quod inde oritur.

 In sanctorum apostolorum doctrina dictum est: Si homo in extremo suo die desiderat corpus Christi accipere, non denegetur ei: si tamen in contritione antea fuerit, et licet hoc non plenario emendauerit: quoniam hoc est uiaticum eius, et omnium illorum qui ad regnum Dei perueniunt. Et si deinceps ad hanc uitam reuertatur, ut hoc obseruet quod Deo et confessario suo promisit, portione sua bona utatur, et habitet cum morigeris hominibus.



CAPUT XI. De eo quod presbyter penitentem non debeat suscipere absque uenia episcopi, nisi cum episcopum adire nequit.

Sacerdotem quam maxime decet diligenter considerare necessitatem anime illius qui penitentiam  agere querit, quomodo iustissime eum preparare possit ad Dei uoluntatem, et ad anime illius commodum, ipsi etiam penitentiam semper prescribat, iuxta delicti rationem: et si delictum adeo capitale sit, ut ab episcopo prescribi debeat, illuc ducatur: quoniam sanctus Augustinus dicit in alio loco: quod si quis per capitalia crimina uinctus esset, ut ad ius episcopale ducatur, et si ad episcopum peruenire nequeat, ut presbyter in illis rebus episcopi uicario munere fungatur.



CAPUT XII. De penitentibus, quibus temporibus remissio eis danda sit.

Hi mores trans mare apud Christianos obseruantur, nempe, quod quilibet episcopus sit in sede episcopali  die Mercurii, quem caput ieiunii uocamus ante Quadragesimam; tunc quilibet eorum, qui capitalibus criminibus pollutus est, in prouincia illa eo die ad ipsum accedere debet, et peccata sua ipsi confiteri, et ipse tum prescribit peccatorum suorum emendationem cuilibet, pro ratione delicti sui; et ita, cum ipsius uenia domum redit. Ac deinde die Iouis ante Pascha ad eumdem locum omnes congregat, et episcopus super eos cantat, et remissionem dat , et illi ita domum redeant cum episcopi benedictione. Hoc ita obseruandum est omnibus Christianis, et diligenter sacerdos considerare debet utrum cum aliqua compunctione, et cum aliqua perfectione penitens emendauerit id quod ipsi prescriptum erat, et ita ei iuxta illud remissionem det.



CAPUT XIII. De eo cui eucaristia prohibita est et sub hoc  obit.


Si alicui eucaristia denegata sit, et ipse interea moriatur, de his rebus nichil aliud edicere possumus, nisi quod ad Dei iudicium pertineat; quoniam in Dei potestate erat quod absque eucaristia obierit.



CAPUT XIu. De eo qui pro diuersis peccatis suis ad penitentiam conuertere uelit cum plena compunctione.


Quicunque per uaria peccata uinctus est, et ea cum animo compuncto, et ex amore eterne uite, confessario suo confiteri, et prouti ipsi prescribit emendare uelit; permittimus ut a Deo remissionem habeat.



CAPUT Xu. De Iacobi sancti apostoli Epistola, in qua dicit quomodo pro egroto homine orandum, et ipse oleo ungendus sit.

Hic notat sanctus Iacobus: quod si quis infirmatus sit, ut inuitet ad se sacerdotem suum, et alios. Dei ministros, ut eum admoneant, et infirmus necessitatem suam ipsi indicet, et illum ungant in Dei nomine  sancto oleo, et per fidelium preces, ac per unctionem conseruari potest, et Dominus ipsum erigit; et si plenus peccatorum est, illa ipsi remittentur. Hanc unctionem quilibet fidelis, si possit, acquirere sibi debet, et statuta que ad eam pertinent, quoniam scriptum est quod quicunque hanc disciplinam habuerit, anima eius eque pura sit post obitum ac infantis qui statim post baptisma moritur.



LIBER SECUNDUS.



CAPUT PRIMUM. De eo qui sponte hominem occidit.


 Laicus qui aliquem absque culpa occidit, ieiunet septem annos: tres in pane et in aqua, et quatuor, prouti confessarius ipsi prescripserit, et post septem annorum penitentiam, semper diligenter delictorum ipsum pigeat, qua ratione possit, si a Deo remissionem habere uelit, quoniam ipsi incognitum est quam accepta Deo futura sit penitentia eius; si inuitus hoc fecerit, ieiunet quinque annos. Qui alium interficere uoluerit, et uoluntatem suam perficere nequit, ieiunet tres annos; unum annum in pane et in aqua, et duos, prouti confessarius eius ipsi prescripserit. Si laicus aliquem inuitus occiderit, ieiunet tres annos; unum annum in pane et in aqua, et duos prouti confessarius eius ipsi prescripserit. Si sit subdiaconus, ieiunet quinque annos; si sit diaconus, ieiunet  septem annos; si sit presbyter, ieiunet decem annos; si sit episcopus, ieiunet duodecim annos. Si quis infantem suum occiderit inuitus, ieiunet quinque annos; tres in pane et aqua, et duos prouti confessarius eius ipsi prescripserit. Si episcopus aliquis, uel presbyter hominem occidat, perdat ordinem suum.



CAPUT II. De muliere que fornicata est et deinde ex timore infantem suum occidit.

Si mulier quedam infantem infra se occidat potu, uel aliis uariis rebus, uel deinde postquam genitus sit, occidat, ieiunet decem annos; tres in pane et in aqua, et septem prouti confessarius misericorditer ei prescribere uolit.



CAPUT III. De eo qui seruum suum furti causa occidit, absque hundredi sui testimonio.


 Si quis  possessionem suam occidat, et si nullum testimonium habeat eius quod commissum est, nisi quod et furore et incuria illum occiderit, ieiunet duos annos.



CAPUT Iu. Do eo quod mulier ex rancore occidat seruam suam.

Si uxor aliqua ex aliquo leui furore seruam suam suspendit, et ea per suspensionem moriatur, et sit innocens, ieiunet domina septem annos. Si autem testes habeat quod nocens esset, ieiunet tamen tres annos.



CAPUT u. De eo qui seipsum occidit ex incuria aliqua; et de eo qui pro peccatis suis est punitus.

Si quis seipsum occidit armis, uel aliis rebus diuersis,  diaboli instinctu, non est permissum ut pro tali homine missa cantetur, uel cum aliqua psalmodia corpus terre committatur. Idem ius faciendum est illi qui pro delictorum suorum tormento uitam suam amittit.



CAPUT uI. De eo qui indecenter fornicatur, hoc est cum bestiis, uel se cum iuuenibus polluit, uel masculus cum masculo.

uir qui se cum bestia polluit, uel masculus cum masculo in rebus indiscretis, si habeat uiginti annos, ut intelligere possit quod rem turpem et indecoram commiserit, resipiscat, confiteatur, et ieiunet quindecim annos; et si maritus uxorem suam habeat, et tale quid perpetret, resipiscat, et ieiunet quandiu uiuit, et non presumat Domini corpus accipere ante  finem dierum suorum. Iuuenes et imprudentes omnino suspendendi sunt, qui tale quid commiserint.



CAPUT uII. De eo qui adulteratur uel adulterium commiserat.

Qui adulterium committit, ieiunet septem annos, tres dies per hebdomadam, in pane et aqua, et si mulier preter uerum suum dominum alium uirum habeat, eodem sit digna.



CAPUT uIII. De marito qui coniugem suam deserit, et de uxore que maritum suum deserit et alium eligit.

uir qui ueram coniugem suam deserit, et aliam uxorem ducit, est adulter; non tradat presbyter ei eucaristiam, nec ullum eorum iurium que Christianos decet; et si obire illum contingat, non sepeliatur  cum Christianis. Et si uxor uerum suum maritum deserat, et alium eligat, sit eodem iure digna, uti supra dictum est; et cognati, qui ad hoc dispositi erunt, perdant idem ius, nisi prius ad penitentiam se conuertere uelint, prouti confessarius eorum ipsis prescripserit.



CAPUT IX. De marito qui uxorem et pellicem habet.

uiro qui legitimam uxorem et pellicem etiam habet, non tradat ei presbyter aliquis eucaristiam, nec aliquod illorum iurium que Christianis fiunt, nisi ad penitentiam se conuertat. Et si pellicem, et non legitimam uxorem habeat, illud quod ipsi uidetur faciendum est, sciat tamen quod uni earum alligatus sit, siue sit pellex, siue coniux.



CAPUT X. De eo qui legitimam uxorem habet et adheret extraneis mulieribus.


Si uir aliquis cum alterius legitima uxore coit, uel uxor cum alterius uero consorte, ieiunet septem annos; tres in pane et in aqua, et quatuor prouti confessarius eius ipsum docuerit.



CAPUT XI. De uiro qui duas sorores in matrimonium ducit, uel de uxore fratrem unum post alium sumente.

Si uxor aliqua duos fratres unum post alium in consortium sibi sumat, iudicio obnoxii sint, et sint in penitentia quandiu uixerint, prouti confessarius eorum ipsis prescripserit, et post obitum illorum, sacerdos iis faciat ius illud quomodo Christianis faciendum  est, si promittant quod, si diutius uixerint, se emendaturos esse. Si quis in aliquo nefando delicto permanserit usque ad finem suum, non possumus ei aliquam penitentiam prescribere, nisi quod ad ius Dei spectet.



CAPUT XII. De eo, si aliqua uxor desponsata sit, quod non permissum sit alteri unquam uiro rebus suis eam spoliare.

Si uxor aliqua desponsata sit, non est permissum, ut aliquis alius homo eam spoliet; si quis hoc fecerit, sit excommunicatus.



CAPUT XIII. De uiro qui uxorem uel puellam assumit cum iniustis rebus.

Si quis per fraudem uxorem, uel puellam seruam  inuitam ad iniustum concubitum cegerit, sit excommunicatus.



CAPUT XIu. De uiro qui ob iniustum concubitum seruam procuratricem a domino suo allicit.

Si quis per uersutias alterius hominis pedisequam ab eo propter fornicationem alliciat, et cum ea inuita ceat, si sit uir ordinatus perdat ordinem suum; si laicus sit, excommunicatus.



CAPUT Xu. De eo si puella uiro desponsata sit, et alius uir illam spoliet inuitam.

Si puella aliqua desponsata sit, et interea uastetur, uel aliquibus casibus pellatur, sit eius cui desponsata erat; et si deinde accidat ut proximi fiant, cum  uenia coniungatur, quoniam ipsa inuita ab eo fuerat .



CAPUT XuI. De eo, si puella consecrata ad fornicationem alliciatur. De non consecrata puella que ad iniustum concubitum allicitur.

Si uxor aliqua ordinetur communi ordine, et ea deinde despiciat sponsum cui antea desponsata erat, hoc est Christus, et ad mundanas uanitates reuertatur, et familiam suscipiat, et cogitet possessionibus suis et mundi substantiis iram Dei quam excitauit placare; ast non potest aliquid eorum facere que corpore pio digna sunt, nec ullus presbyter ab ea confessionem postulare potest, antequam peccatum suum deseruerit, et ad Christum reuersa sit, ac  deinde uiuat uitam prouti confessarius ipsius illi prescripserit.

Si puella quedam in societate cum ordinatis habitet, et ad eumdem ordinem tendat, et interea per diaboli tentationem ad fornicationem instigetur, non sit apud Deum innocens, licet non sit ordinata, quoniam antea cogitabat Dei sponsa fieri; tunc ipsi quam maxime necessarium est ut peccata sua confiteatur et emendet, prouti confessarius eius illam docuerit.



CAPUT XuII. De uiro cognatam in uxorem ducente.

Si quis proximam cognatam, uel patris aut fratris uiduam, uel matrem suam uterinam in uxorem duxerit, sit excommunicatus ab omnibus Christianis; et si ad penitentiam se conuertat, prouti necesse habet,  compenset semper, et peniteat quandiu est, iuxta ius episcopale.



CAPUT XuIII. De eo quod sanctus Gregorius de iniusto concubitu dicit.

Si quis monialem, que Dei sponsa uocatur, sibi in uxorem ducit, sit ea excommunicata ab omnium fidelium communione. Sacri libri dicunt quod eodem modo obnoxius sit apud Christum, ac regis minister qui cum regis consorte coiret. Et si hoc alicubi accidat, uti non lit, ut aliquis per diaboli tentationem in id inciderit, separentur illi, et uterque eorum semper penitentiam agat, et precetur quandiu in uiuis est semper, iuxta ius episcopale.



CAPUT XIX. De uiro crebros coitus committente.


Non est permissum aliquibus Christianis, ut plus quam bis matrimonium contrabant; quoniam sanctus Paulus hoc prohibet in doctrina sua, et docet omnes homines, quomodo circa hoc se gerere debeant; hoc est si prima uxor mariti cuiusdam mortua sit, quod cum uenia aliam uxorem sumere possit; et si post eam supersit, habitet semper postea absque uxore.



CAPUT XX. Prior et posterior sententia eadem est, licet ita diuisa appareat.

Ita etiam mulier, si primum maritum suum mortuum sepeliuerit, cum uenia sumat alium, si hoc eligere uelit; et si illa tunc supersit, maneat semper  in posterum in ordine uidue, quandiu uiuit. Et si aliquis uir uel femina hoc uiolauerit, non diffidant Dei misericordie, sed conuertantur, et emendent, prouti confessarius eorum illis prescripserit et ostenderit.



CAPUT XXI. De eo quomodo coniuges se gerere debeant coram Deo.

Sacri libri annotant quid singulis fidelibus faciendum sit, cum legitimam suam coniugem prius domum duxerit; hoc est, iuxta libri prescriptum, ut tres dies et noctes primas castitatem suam seruent, et tunc tertio die missa eorum fiat, et absque eucaristia, sumatur, ac deinde coniugium suum teneant coram Deo, et coram mundo, ut ipsis necesse est.  Et omnes familias decet castitatem suam seruare quadraginta dies et noctes ante Pascha, et totam hebdomadam paschalem. Et deinde, noctes diei Solis, et diei Mercurii, et diei ueneris; quelibet etiam uxor puritatem suam seruet tres menses ante partum, et post partum, sexaginta dies et noctes, siue sit masculus infans, siue femina.



CAPUT XXII. De eo qui rem seducentem committit.

Si aliquis uoueat, uel offerat ad torrens aliquod, uel ad lapidem, uel ad arborem, uel ad alias aliquas creaturas, preter ad ecclesiam Dei, in Dei nomine, ieiunet tres annos in pane et in aqua. Et licet presumat in aliquo  loco edere uel bibere, et nullam hostiam offerre, nichilominus tamen ieiunet  unum annum in pane et in aqua.



CAPUT XXIII. Et de eo cui permissum non est uanam diuinationem exercere.

Certe non est permissum Christianis uanas diuinationes committere, uti ethnici faciunt; hoc est quod credant in solem, et lunam, et in cursum stellarum, et constituant diuinationes temporum res suas ordiendi. Non fiat congregatio cum aliqua incantatione, nisi cum Pater noster et cum Credo, uel cum aliquibus precibus que ad Deum pertinent. Si quis hanc rem uanam committat, resipiscat et confiteatur, et ieiunet quadraginta dies; et si deinde se uanitati illi rursus adiunxerit, ieiunet tres quadragesimas.



CAPUT XXIu. De periurio, quomodo emendari debeat.


Si laicus aliquis peieret, et sciat quod periurus sit, ieiunet quatuor annos; si sit communis conditionis homo, ieiunet quinquennium: subdiaconus sex annos, diaconus septem, presbyter decem, episcopus duodecim. Et si quis coactus sit peierare, uel si nesciat, ieiunet tres annos, unum in pane et aqua, et duos prouti confessarius eius ipsi prescripserit, et si non sit ordinatus libertati restituat aliquem ex amore Dei. Et si quis ex timore alicuius uel amore, uel pro usura aliqua peieret, distribuat possessionem suam pauperibus, et abeat ad monasterium, et emendet, prouti confesarius eius ipsi adnotauerit, et penitentiam agat semper quandiu in uiuis est.



CAPUT XXu. De furto.


Si aliquis rem pretiosam furetur, si sit laicus, ieiunet quinque annos, subdiaconus sex, diaconus septem, presbyter decem, episcopus duodecim. Et si quis rem mediocrem auferat, reddat furtum ei qui illud possidebat, et ieiunet annum in pane et in aqua; et si non habeat unde furtum reddat, ieiunet tres annos in pane et in aqua.



CAPUT XXuI. De falso testimonio.

Si quis in falso testimonio  fuerit, non est ei permissum eucaristiam accipere antequam confiteatur, et emendet prouti confessarius eius ipsi  prescripserit.



CAPUT XXuII. De discordia cum proximo suo.

Certe nulli Christiano licitum est in ecclesia Dei munus Deo offerre, quandiu inuidiam, uel furorem, uel aliquam discordiam habeat in corde suo erga proximum suum; quoniam munus eius non est acceptum Deo, antequam seipsum reconciliet, et emendet apud proximum suum. Quoniam Saluator in Euangelio suo dicit: Si munus offeras ad altare Dei, et ibi recorderis quod frater tuus, hoc est: quilibet Christianus inimicitiam foueat tecum, desere ibi munus tuum, et abi ad fratrem tuum, et reconcilieris cum eo, et deinde ueni ad altare et offer Deo acceptum munus.



CAPUT XXuIII. De furore.


Si quis adeo furiosus et duro corde sit, ut ad nullum ius mundi et pacem redire nolit, cum eo qui erga ipsum deliquit, sit excommunicatus.



CAPUT XXIX. De eo qui iuramentum prestat quod in gratiam cum proximo suo redire nolit.

Quicunque pro aliqua discordia inimicus fiat proximi sui, et adeo rigidus sit, ut iuramentum prestet se in gratiam aliquam cum eo qui erga ipsum deliquit non esse rediturum, sit excommunicatus. Si autem reuerti uelit, et in gratiam redire, ieiunet unum annum propter iuramentum, et tres quadragesimas cum pane et aqua; et illo anno preterea ieiunet, prouti confessarius eius illi prescripserit.



CAPUT XXX. De eo cui permissum non est ut aliquis pecuniam suam ad iniustum tributum tradat.


Cuilibet fideli prohibitum est, pecuniam, uel possessionem suam, ad aliquod iniustum tributum mutuo dare, hoc est, ut non offerat plus reddere quam antea mutuo acceperat; sed ex amore, et propter  necessitatem quisque mutuo det aliis pecuniam suam, et possessionem, prouti uelit ut ipsi fiat. Si quis hoc ex auaritia quadam faciat, sacri libri ei prescribunt triennale ieiunium; unum annum cum pane et aqua, et duos prouti confessarius ipsi prescripserit.



LIBER TERTIUS.



CAPUT PRIMUM. Hic incipit primum caput de ordinatorum hominum matrimonio.


Si presbyter uel diaconus uxorem ducat, perdat ordinem suum, et si postquam ordinati sunt fornicationem  committant, preter hec ieiunent etiam septem annos iuxta ius episcopale.



CAPUT II. De iis qui sacerdotalem ordinem rite seruare desiderant.

Si presbyter accusatus sit capitalium criminum, antequam ordinatus esset, et ea prius confessus sit, et correxerit, prouti confessarius eius ipsi prescripserit; si deinde, postquam ordinatus sit, eadem uitia committat, non debet seruitium aliquod ad altare Dei facere, sed maneat alias cum communis conditionis hominibus; et si reuerti uelit, emendet, prouti episcopus ipsi prescripserit.



CAPUT III. Deinde, de presbyteris.

 Si presbyter uel diaconus hominem occidat uel peieret, perdat ordinem suum, et si ad penitentiam se conuertere uelint, emendent iuxta ius episcopale.



CAPUT Iu. Deinde, de ministris Dei.

Sacerdotes Dei, et diaconi, et alii Dei ministri, qui in Dei templo Deo seruire debent, et sanctuarium ac sacros libros manu tractare, semper castitatem suam seruent. Ast si aliquis huius generis homo in fornicationem inciderit, confiteatur confessario suo et emendet prouti ipsi prescripserit; quia Saluator dicit: Estote sancti, quia ego Dominus Deus et Dominus uester sum sanctus.



CAPUT u. De eo quomodo sacerdos et diaconus se gerere debeant.


Sacerdotes, et diaconi, et Dei ministri, qui ipsi nolunt nec possunt coram Deo castitatem seruare, que ipsis iniuncta est, detrudantur a ministerio suo, quod homines puri in domo Dei Deo prestant; et si deinceps reuerti et confiteri uelint, emendent, prouti confessarius eorum ipsis prescripserit.



CAPUT uI. De episcopis et de aliis Dei ministris.

Certe omnibus prohibitum est in sacris libris singulis episcopo, et abbati, et presbytero, ut nullius uxoris proximam secum habeant; ita etiam cuilibet ministro Dei, qui in castitate Deo seruire debet, prohibitum est ut neque cognatam suam, neque aliam uxorem propter alicuius rei negotium intus  secum habeant, ne forte per diaboli tentationem cum illis peccent.



CAPUT uII. De hominibus ordinatis qui possessionem suam mercede aliis exponunt.

 Si episcopus, uel abbas, uel presbyter, uel similis Dei minister, pecuniam suam ad iniustum tributum mutuo dederit, et non recordetur eius quod Saluator per Dauidem psalmistam dicit: Tunc diuitiis eius uti debetis, qui pecuniam suam ad nullum iniustum tributum tradit. Si quis contra hoc fecerit, non est dignus ut eucaristiam accipiat, antequam hoc emendauerit, prouti hic supra dictum est, hoc est per triennale ieiunium.



CAPUT uIII. De ordinatorum procurationibus.

Nulli presbytero permissum est, nec diacono, ut sint prefecti, uel procuratores, uel circa negotia quedam mundana occupati, nisi circa ea ad que intitulati sint.



CAPUT IX. De eo quod ordinatus complacitum sumat cum muliere.


uerum Dei ministrum, qui circa Dei seruitia occupatus est, non decet de loco in locum, de domo in domum proficisci, proximi uxorem desiderans, absque doctoris sui uenia. Ast si quis hanc consuetudinem habeat, resipiscat, et emendet, prouti confessarius eius ipsi prescripserit.



CAPUT X. Deinde, de eodem.

Monachum qui seipsum Deo uouit, et sanctas regulas suscipit, non decet aliquem mundanum honorem desiderare, uel illud quod Deo uouit uiolare; si hoc fecerit, resipiscat, et emendet, prouti episcopus  ei prescribit.



CAPUT XI. De monachi et monache delictis.

Si monachus et monialis, qui Deo seipsos consecrauerunt, et uotum suum Deo uouerunt, per diaboli tentationem hoc uiolent, separentur ab omnibus ordinatis hominibus; et si ad Deum reuerti uelint, prius cum lacrymis confiteantur, et emendent, quandiu in uiuis sunt, pronti episcopus prouincie iis prescripserit.



CAPUT XII. De mulieris ministerio ad altare, quod ad eam non pertinet.

Sepe legimus in sacris libris, non esse iustum quod aliqua laica uxor impura Dei mysteria in altari  Christi tractet, nec sacros libros, nec sanctuarium, quod consecrati homines manu uersari debent, quoniam sanctus Paulus hoc admodum prohibuit.



CAPUT XIII. De eo quod quilibet sacerdos statuta sua nosse debeat.

Quemlibet sacerdotem decet nosse doctrinam que ad sanctum eius ordinem pertinet, et eam populum docere, et preparare illum ad Dei iudicium, et ad anime sue commodum.



CAPUT XIu. De eo quod sanctus Augustinus Romam miserit ad sanctum Gregorium, et sanctus Gregorius ei responsum miserit.

Simul ac sanctus Augustinus in Anglorum natione baptisma introduxisset, et Dei seruos ubique constituisset,  et ordinauisset, mittebat epistolam Romam ad sanctum Gregorium, qui papa ibi erat, et rogabat eum ut per epistolam ipsi mitteret quid faciendum sit circa nocturnam pollutionem que sepe hominibus in somno accidit; utrum crastino die ad eucaristiam abire, uel eucaristiam consecrare possit, si presbyter esset. Ille etiam ei prudens responsum misit, et dixit ut quilibet minister Dei sedulo inquirat de quibus rebus nocturna pollutio oriatur, quoniam ex tribus causis suboritur animo dormienti: interdum ex naturali infirmitate et imbecillitate, interdum ex superfluitate cibi et potus, interdum etiam cum quis die cogitat et meditatur inania et prohibita, que cum uigilans die cogitat, hec dormienti noctu obueniunt. Itaque, cum quis in  somno pollutus sit ex carnali imbecillitate, non fuit hoc in eius potestate; oret sedulo ad Deum, et a Deo remissionem petat. Et si hoc ex superfluitate cibi uel potus oriatur, sit obnoxius; attamen non est ei eucaristia deneganda, nec misse celebratio, si presbyter sit, si maxime necessarium sit, et alius non adsit sacerdos, qui hoc ministerium peragat; si autem alius adsit qui hoc ministerium prestare queat, melius ei est, si eo die hoc omittat, et diligenter  psalmodia et eleemosynis remissionem petat. Si autem tertio modo accidat, quod homo die uideat, uel cogitet, uel meditetur rem prohibitam, et noxius amor accidat, et cupido ardens, et tunc per hoc, ac per diaboli simulationem polluatur in somno, non est ei permissum eucaristiam sumere crastino die, postquam hoc ei acciderit; sed opus habet illud confiteri et emendare, prouti confessarius eius ipsi prescripserit.



CAPUT Xu. De eo quod sacerdoti nichil prosit quod iustus sit, si iniustos ab iniustitia sua deducere nolit.

Hic dicitur, uti sanctus Paulus docet, quemlibet presbyterum, qui ad populum Dei docendum constitutus est, ut nullius eorum parcat ex alicuius hominis  timore, nec pro pecunia aliqua, ita ut non predicet omnibus hominibus quid illis faciendum et quid omittendum sit, si ipse uelit esse saluus in die iudicii coram Deo ipso.



CAPUT XuI. De conuersatione presbyterorum.

Quilibet presbyter sit, uti uocatus est. Sacerdos est uox Greca, et Latine significat sacrum dans; ipse sacrum dare debet populo, cui doctor et pastor constitutus est, hoc est, ut sanctos mores et exempla illis ostendat; admoneat illos, ne de iis dicatur uerbum terribile quod Saluator dicebat de pastoribus populi Isrelis, inquiens: ue uobis pastoribus, qui gregis lacte utimini, et eorum lana uos uestitis, et cum pingues essent, eos dissecatis, et cum infirmi  essent, eos non corroboratis, neque egros medemini, et cum fracti essent, eos non restituitis, et cum dispersi essent, eos non colligitis, et dispersos non queritis. Nunc omnis grex meus seditiosus est, quoniam non habent pastorem aliquem, et cibus facti sunt omnibus bestiis feris. Omne hoc dicitur de episcopis et de presbyteris, qui Dei populum in die iudicii ad iudicium ducere debent, quemlibet ad portionem que ei antea in uita assignata erat.



LIBER QUARTUS. Sciendum est quomodo hic quartus liber non sit diuisus in capita, cum priores libri sunt in capita diuisi; hoc est, quoniam hic quartus liber desumptus est ex tribus: si quis cito aliquid in tribus  inuenire nequit, hoc in quarto inuenitur tam de maioribus quam minoribus rebus, manifestius et quantocius.


 Si episcopus aliquis hominem occidat, perdat ordinem suum, et ieiunet duodecim annos; septem in pane et aqua, et quinque  tres dies per hebdomadam, et reliquis utatur cibo suo.

Si presbyter, uel monachus hominem occidat, perdat ordinem suum, et ieiunet decem annos; quinque cum pane et aqua, et reliquos quinque tribus diebus per hebdomadam, et reliquo cibo suo utatur.

Si diaconus hominem occidat, perdat ordinem suum et ieiunet septem annos, quatuor cum pane et aqua, et tres  ieiunet tribus diebus per hebdomadam, et reliquis cibo suo utatur.

 Si clericus hominem occidat, ieiunet sex annos, tres cum pane et aqua, et tres ieiunet tribus diebus per septimanam, et reliquis cibo suo utatur.

Si laicus aliquem occidat, ieiunet quinque annos, tres in pane et aqua, et duos ieiunet tribus diebus per septimanam, et reliquis cibo suo utatur.

Si quis ordinatum hominem occidat, uel cognatum eius, deserat patriam, et possessionem suam, et abeat Romam ad papam, et faciat postea prouti papa ei prescripserit.

Si episcopus aliquam fornicationem committat; uel adulteretur, ieiunet duodecim annos; presbyter et monachus decem annos, et diaconus septem et  clericus sex annos, et laicus quinque annos, uti hic supra de homicidio scriptum est.

Si aliquis ordinatus episcopus uel presbyter, uel monachus, uel diaconus consortem suam habuerit, antequam ordinatus esset, et eam ex amore Dei deserat, et ordinem suscipiat, et deinde per fornicationem inuicem coniungantur, quilibet ieiunet iuxta ordinem suum, uti supra de homicidio scriptum est.

Si quis cum moniali fornicetur, que Deo ipsi in sponsum desponsata est, si sit episcopus, ieiunet duodecim annos, septem cum pane et aqua, et quinque  tres dies per hebdomadam in pane et aqua, et reliquos utatur cibo suo, excepta carne sola; et quilibet iuxta ordinem suum ieiunet, similiter uti hic supra de homicidio dictum est. Et  monialis ieiunet decem annos, omnino uti supra de presbyteris scriptum est.

Si quis cum moniali fornicari uellet, et ea consentire nollet, ieiunet unum annum pro illa iniusta uoluntate in pane et aqua.

Si quis cum alterius legitima uxore fornicari uellet, et ipsa consentire nollet, ieiunet pro iniusta sua uoluntate tres quadragesimas; primam ad mediam estatem, secundam ad equinoctium autumnale, et tertiam ad Natale Domini.

Si quis cum femina fornicari uelit, et ea consentire nolit, ieiunet quadraginta dies et quadraginta noctes in pane et aqua.

Si quis alterum filia sua spoliet, compenset apud amicos, et ieiunet quilibet eorum annum unum in  pane et aqua, et reliquos dies cibo suo utantur, excepta carne; et sumat eam deinde in uxorem, si amici uelint.

Si aliquem diabolus adeo obsederit, ut cum mutis bestiis ceat, confiteatur confessario suo, et ieiunet quindecim annos, septem in pane et aqua, et septem quolibet anno, ieiunet tres quadragesimas in pane et aqua, unam quadragesimam ante Pascha, et secundam post Pentecostem, et tertiam ante Natale Domini, et semper ieiunet diebus Mercurii et ueneris, quandiu uixerit.

Si quis consuetudinem habeat seipsum sua sponte polluere, ieiunet triennium; quolibet horum annorum tres quadragesimas in pane, et aqua, et reliquos dies omittat quotidie carnem, exceptis dominicis diebus  Solis.

Si quis alterum incantationibus perdat, ieiunet septem annos, quatuor in pane et aqua, et tres tribus diebus per hebdomadam in pane et aqua.

Si quis fuste percutiat aliquem, ieiunet tres annos in pane, et aqua, et duos ieiunet tribus diebus per hebdomadam in pane et aqua, et si homo ex fustibus moriatur, ieiunet septem annos, omnino ut hic supra scriptum est.

Si quis incantationibus utatur ad alicuius amorem sibi conciliandum, et ei in cibo, uel in potu, uel in alicuius generis incantationibus tradat, ut amor illius exinde augeatur, si hoc laicus faciat, ieiunet dimidium anni diebus Mercurii et ueneris in pane et  in aqua, et aliis diebus utatur cibo suo excepta carne sola. Si sit clericus ieiunet unum annum, duobus diebus per hebdomadam in pane et in aqua et reliquis diebus a carne abstineat. Si sit presbyter, ieiunet quinque annos; unum in pane et aqua, et quatuor quolibet die ueneris in pane et aqua, et quolibet alio die a carne abstineat.

Si quis sortilegium uel diuinationem adhibeat, uel uigilias suas ad aliquod torrens, uel ad aliam aliquam creaturam preterquam ad Dei ecclesiam faciat, ieiunet tres annos, unum in pane et aqua, et duobus diebus Mercurii et ueneris in pane et aqua; et reliquis diebus utatur cibo suo, excepta carne sola.

Uxor eodem modo obnoxia sit, si cum aliquibus incantationibus procreat infantem, uel  ad  compita et per terram trahit; omne hoc magnus est paganismus.

Si uxor quedam potu suo infantem in seipsa sua sponte perdat, uel aliquibus rebus eum corrumpat, ieiunet septem annos; tres in pane et aqua, et reliquos utatur cibo suo, excepta carne sola.

Si quis laicus alium uulneret, compenset ei uulnus et soluat pro medicamentis, et ieiunet unam quadragesimam ante Natale Domini in pane et aqua.

Si quis clericum uulneret, ieiunet duas quadragesimas: unam ante mediam estatem, et aliam ante Natale Domini, secundo semper die in pane et aqua.

Si quis ecclesiam Dei infringat furti causa, reddat furtum, et ieiunet septem annos, prouti hic supra scriptum est de homicidio.

 Si quis furetur cibum uel pannum, et fames ac nuditas ipsum ad hoc cegerit, ieiunet tres hebdomadas in pane et aqua; si autem furtum reddere possit, non cogatur ad ieiunium, sed ex amore Dei ipsi remissio detur.

Si quis Christianus infantem suum, uel proximi sui pro aliquo pretio uendiderit, non habeat consortium aliquod cum Christianis antequam eum e seruitute redemerit; si autem ipsum obtinere nequeat, tradat tantum pecunie quantum prius per ipsum acceperat, et redimat eum e seruitute ac liberet illum, et ieiunet septem septimanas in pane et aqua; et si facultates non habeat ut eum redimere possit, ieiunet octo et uiginti hebdomadas in pane et aqua.

Si quis sanguinem uel carnem mortuam edat, et  hoc ex necessitate non faciat, ieiunet duodecim hebdomadas, secundo semper die in pane et aqua.

Si quis sagitta feram tetigerit, et ea tamen aufugerit, et post tertium diem mortua inueniatur, et canis, uel lupus, uel uulpes, uel ursus, uel alius generis fera eam aggressa sit, non tangat illam aliquis Christianus.

Si lupus alicuius generis pecus dilaceret, et illud exinde moriatur, non tangat illud ullus Christianus; si quis autem hoc fecerit, ieiunet quatuor hebdomadas in pane, et aqua: si uixerit et deinde occidatur, utantur eo cum uenia.

Si fera quedam in rete sit suffocata, non est ulli permissum ea uti; si quis illa utatur, ieiunet quatuor hebdomadas, secundo semper die in pane et in aqua.

 Si quis piscem mortuum in piscina inueniat, et eum edat, ieiunet quatuor hebdomadas diebus Mercurii et ueneris in pane et aqua, et reliquis diebus a carne abstineat; et si quis in flumine mortuum piscem inueniat, edatur.

Si quis ordinatus ad uenationem abeat, si sit clericus, abstineat duodecim menses a carne; diaconus duos annos, presbyter tres, et episcopus septem.

Si episcopus aliquis, uel ordinatus homo sepe consulto inebrietur, uel ab hoc abstineat, uel ordinem suum perdat: si monachus ex nimia ebrietate uomat, ieiunet triginta dies.

Si presbyter uel diaconus ex ebrietate uomat, ieiunet quadraginta dies; si laicus, cum permissu ex ebrietate uomat, ieiunet quadraginta dies; si per  fraudem alium inebrietur, ieiunet quadraginta dies.

Si mus in aquam ceciderit, extrahatur; et spargatur cum aqua consecrata, et si uiuus sit uendatur aqua; si autem in ea mortuus sit, effundatur et uas lauetur.

Deinde dictum est in alio loco, si  multum cibi sit collectum, spargatur aqua consecrata, et uendatur  si necesse sit, et quis eo admodum indigeat.

In quinta generatione fideles se coniungere possunt; et in quarta si inueniantur, non separentur; in tertia generatione separentur.

Mulier in consuetudine sua menstrua ecclesiam non adeat, nec eucaristiam accipiat, nec monialis, nec mulier laica; et si hoc fecerit, ieiunet uiginti dies.

Si quis aliquid uendat quod canis, uel mus, uel  mustela uiolauit, uel edere incepit, et ipse hoc sciat, cantet centum psalmos; si nesciat, cantet quinquaginta psalmos.

Si quis ex incuria sua eucaristiam perdat, ieiunet tres quadragesimas quolibet die ueneris in pane et aqua, et reliquis diebus utatur cibo suo, preter carnem.

Si ea non consecrata ex incuria in terram cadat, cantet quinquaginta psalmos.

Si quis negligat consecratam eucaristiam, ut nimis diu seruetur, et aliqua impuritas in ea sit, uel non habet formam suam, ieiunet quadraginta dies.

Si quis hostiam euomat ex ebrietate, uel ex luxurie, ieiunet quadraginta dies.

Si quis ex infirmitate eucaristiam euomat, ieiunet  septem dies, uel duo psalteria cantet.

Si quis hostiam in ignem proiiciat, uel in flumen ut putrefiat ad comedendum, cantet centum psalmos.

Si canis alicuius uomitum deuoret, ieiunet  centum diebus; si hoc nesciret, ieiunet quadraginta diebus.

Si hostia quedam impura uel nimis uetusta sit, comburatur.

Si mus edat hostiam ex incuria eius qui illam conseruare deberet, ieiunet quadraginta dies; qui hostie aliquam partem perdat, ieiunet uiginti dies.

Qui in testimonio populi chrisma suum perdit, et illud deinde non inueniat, ieiunet tres quadragesimas, uel unum annum.

 Qui calicem inter missam suam effundat, ieiunet triginta dies.

Qui comederit antequam ad eucaristiam eat, et postea eucaristiam comedat, ieiunet septem dies.

Si maritus et uxor in matrimonio coniuncti essent, et alter eorum Dei minister esse uelit, et alter nolit, uel alter horum sit infirmus, alter sanus; cum mutuo consensu tamen, si uelint, separari possunt, et hoc sit cum testimonio episcopi.

Dei minister qui in somno pollutus est, surgat, et cantet septem psalmos, et flectat genu suum ad terram in cuiuslibet uersiculi fine, et ieiunet crastino die in pane et aqua; uel cantet triginta eorum psalmorum, qui optimi ei uidentur; et in cuiuslibet uersiculi fine genua sua ad terram flectat.

 Si sus, uel gallina, uel alicuius generis animal de corpore hominis edat uel sanguinem eius bibat, occidatur animal, et detur canibus.

Si quis alterius domum comburat, ieiunet tres annos, secundo semper die in pane et aqua, et reliquos dies ieiunet contra, et a carne abstineat.

Si alicuius generis animal in fossam aque cadat, et mortuum ibi inueniatur, purgetur fouea illa, et spargatur in ea aqua consecrata; et si quis de ea gustet antequam fossa consecrata sit, ieiunet unam septimanam in pane et aqua; si hoc nesciret, ieiunet unum diem in pane et aqua.

Si quis propter infirmitatem suam uel mollitiem, ieiunium et seueritatem hanc sufferre nequit quam confessarius ei prescribit, ei permissum est ieiunium  suum redimere cum pietate et facultatibus mundi; hoc est igitur, si quis sit diues, det pro duodecim mensium ieiunio triginta solidos; si non adeo diues sit, tunc soluat uiginti solidos; si nec adeo diues sit det decem solidos. Si autem pauper sit, ut nec decem habeat, det tres solidos, quoniam diues facilius tradere potest triginta solidos quam pauper tres: uerus solidus sit semper duodecim obolorum. Huius generis eleemosyne in tres partes diuidende sunt; una est que altari Dei imponatur; altera, qua homines ex seruitute redimuntur; et tertia deinde seruetur ut ecclesiasticis necessitatibus distribuatur.

Unius diei ieiunium uno obolo redimi potest, uel ducentis psalmis, et alio modo, quis cantet: Miserere  mei Deus duodecies, et duodecim Pater noster; et in cuiuslibet uersiculi fine in terram se prosternat coram altari Dei, et si quis psalmodiam nesciat, tunc pro unius diei ieiunio cantet quinquaginta Pater noster, et toties se in terram prosternat. Et septem annorum ieiunium in duodecim mensibus quis redimere potest, si quolibet die cantet psalterium, et aliud noctu, et quinquaginta  uesperi.

Cum una missa septem dierum ieiunium redimi potest, et cum decem  quatuor mensium ieiunium redimi potest, et cum uiginti missis septem mensium ieiunium redimi potest; et cum triginta missis duodecim mensium ieiunium redimi potest. Si quis cum uero Dei amore pro se ipso intercedere uelit, in sacris Scripturis dictum est quod omnipotens  Deus duodecim modis hominibus dat remissionem peccatorum. Prima remissio peccatorum est per lauacrum baptismi. Secunda remissio est per Dei et hominum amorem, ut quis diligat Deum ex toto corde, et tunc proximum suum, hoc est quemlibet Christianum, uti se ipsum. Tertia remissio est per distributionem eleemosynarum: quoniam scriptum est quod sicuti cum aqua ignis exstinguitur, ita eleemosyna delet hominum peccata. Quarta remissio est per psalmodiam, et lacrymarum effusionem, ut quis peccatorum suorum penitentiam agat et fleat, prouti quis facit propter amici sui obitum. Quinta remissio est, per confessionem peccatorum, ut quis peccata sua confiteatur confessario suo, et ei secreta sua reuelet, et deinde compenset, prouti ipsi  prescripserit. Sexta remissio est, ut quis ex amore Dei, et propter anime sue salutem, corporis sui iniustas cupiditates superet, et se ipsum adeo subiuget per ieiunium et per alias uirtutes, ut homo interior, hoc est anima pro pia habeatur. Septima remissio est, ut quis possessionem suam, et infantes suos, ac patriam suam ex amore Dei deserat, et in terram extraneam abeat, et ibi uitam suam finiat. Octaua remissio est, cum quis ex hac uita decedit per supplicium; et amici ipsius, cum in uiuis esset, eum redimere possunt, et ipsi remissionem apud Deum obtinere per pia seruitia, et per possessiones suas mundanas. Nona remissio est misericordia et bona fides. Decima remissio est, cum aliquem a peccatis suis ad Dei uoluntatem conuertimus. Undecima remissio est,  ut quis ex amore Dei remittat illorum delicta qui erga eum deliquerunt, quoniam Saluator in Euangelio suo ait: Remittite et remittetur uobis. Duodecima remissio est martyrium, uti fiebat latroni ante passionem Domini, cum Saluator ipsi diceret: uerum est quod tibi dico, nunc hodie tu eris mecum in Patris mei regno.

Hec sunt diuina precepta que nobis obseruanda sunt, hoc est, primo, uerus Dei et hominum amor, et castitas, et ieiunium, et constantia, et simus humiles, et moderati, et benigni, et patientes, et mansueti, et hospitales, et eleemosynarum ac sanctarum uigiliarum pleni, et simus misericordes, et pacifici; et hec omittamus, nempe superbiam, et auaritiam, et inuidiam, et uanam gloriam, et  furtum, et rapinam, et fornicationem, et crapulam, et homicidium, et periuria, et mendacium, et maledictum, et controuersiam. Tempus seruitiorum quouis anno aduenit, ut quilibet cum confessario suo loquatur, et cum confessarii sui uenia ieiunium suum ordiatur, et Deo ac confessario suo delicta sua confiteatur que perpetrauit; uel homicidium, uel occisionem hominis, uel fornicationem, uel ullum aliquod eorum que aduersus Deum delinquere possumus: deinde habeas  ueram fidem erga Deum, et deuoto hoc tempore diligenter ores  cum ieiuniis tuis, et cum eleemosynis tuis, et cum precibus tuis, quas quam optime noris, et quouis die Dominico ad ecclesiam  uenias, et ibi diligenter pro te ipso ores, et pro omni populo baptizato, et pro confessario, et tunc pro nobis omnibus oraueris. Dilecte mi, ego te rogo, ut cogites quomodo in hunc mundum progenitus fueris; et quomodo, et quid tu mundo huic mutuo des; et quomodo corpus ac anima tua separanda sint; et postea in quo commorationis loco anima tua exspectare debeat diem iudicii; et etiam tempus cum anima, et corpus tuum congreganda sunt, et deinde ad Dei iudicium ducenda: et tum tu, ac quilibet homo pro operibus suis iuste compensabitur, et accipiet a iudicio illo; et deinde cum anima et corpore obtinebis uitam eternam, uel eternam mortem, prouti antea deliqueris, tam uitam eternam quam infinitam penam. Tunc cum mane primum  surrexeris, signa te quam diligentissime, et Deum ora; cum cubitum te contuleris, idem, ut tibi per Deum peccata tua remittat, et, post mortem, eternam quietem et misericordiam suam det. Agedum, dilecte mi, cogita, quid parentes nostri antea fuerint, et quales nunc nos simus; uel quinam illorum nunc appareant, qui ante centum annos puluere terre obtegebantur, quale nos mox futuri sumus, cum anima ex corpore excesserit. Agedum, chare mi, quandoquidem Deus nobis  concedit, caueamus nobis a peccatis, et a uitiis illis que diabolus nobis suggerit: omnis furor uenit a diabolo, et omnis controuersia, et omne infortunium. Agedum ergo resistamus ei, et mitigemus animum nostrum, et imploremus Dei misericordiam,  et auxilium eius, ut precepta ipsius obseruare possimus. Agedum frequentemus ecclesias nostras diebus Solis et festis, et sepe inter hec tempora, quo sepius eo melius, et caueamus nobis ab inuidia, et ab ira, et a uerbis inutilibus, et a crapula, et a blasphemia, et a biloquio, et a falso testimonio, et ab homicidio, et a periuris, et a crebris fornicationibus, et a qualibet impuritate corporis nostri. Et agedum cogitemus quomodo preparare debeamus animam nostram, et corpus nostrum, quandoquidem Deus nobis  concedit ut in eo occupemur quo saltem post hunc mundum quietem habeamus ex Dei misericordia. Domine mi, ego te rogo, qui in Euangelio tuo ad omnes uere fideles dicis: Petite et dabitur uobis: ego te, Domine mi,  humiliter rogo, ut mihi condones id quod obsecro, si tibi placuerit, et anime mee salus in eternum cum mundane uite mee benedictione persistat.

Si quis iuret inter manus episcopi, uel presbyteri, uel diaconi, uel in altari, uel in consecrata Christi cruce, et sit periurum, ieiunet tres annos. Si quis in non consecrata Christi cruce peierat, ieiunet unum annum; qui periuria committit, ieiunet tres annos. Si aliquis cum femina fornicetur, ieiunet tres annos, uel duos plenario. Si quis cum alterius uiri uxore adulteretur, ieiunet quatuor annos, duos integros, duos alios in tribus quadragesimis, et tres dies in hebdomada. Qui cum homine delicato, uel cum alio masculo, uel cum bestia coit, ieiunet decem  annos. In alio loco dictum est, qui cum bestia coit, ieiunet quindecim hiemes; et sodomite septem annos ieiunent. Si delicatus cum delicato coit, decem annos penitentiam agant; si delicatus ita fornicatus fuerit semel incaute, ieiunet quatuor annos: si ex consuetudine sit, uti Basilius dicebat, si sit non ordinatus, quindecim annos, unum annum omnino uti mulier; si puer fuerit, prima uice duos annos; si rursus hoc faciat, ieiunet quatuor annos; si tempore diurno fecerit, unum annum, uel tres quadragesimas; si se ipsum polluat, quatuor dies absque carne ieiunet; si desideret fornicari, et non possit, ieiunet quadraginta dies, uel uiginti; si sit puer, et hoc sepe faciat, uel suspendatur, uel ieiunet uiginti dies. Si uxor fornicetur, tres annos penitentiam  agat; si ipsa eumdem modum secum fornicandi imitetur, unum annum penitentiam agat. Eadem penitentia est uiduarum; et femina que maritum habet maiorem meretur  si fornicetur. Qui semen ori immittit, ieiunet septem annos: hoc  est pessimum  ab aliquibus iudicatum, ut semper ad finem uite sue penitentiam agant. Qui cum matre sua coit, ieiunet quindecim annos; et nunquam desistat, nisi die Solis, et sanctorum festis, et abeat etiam in terram peregrinam, et ibi ieiunet septem annos. Qui cum sorore sua coit, ieiunet septem annos; in nonnullis canonibus dictum est duodecim annos, quoniam mater illorum contigit  ea, que hec opponit [a 1Kb] . Qui sepe fornicatur, primus canon iudicat quod decem annos peniteat; et secundus canon iudicat septem annos; si propter imbecillitatem alicuius fiat, nonnulli dicunt tres annos. Si frater cum fratre ceat per copulationem corporis, quindecim annos ieiunet absque carne. Si mater cum paruo filio suo ceat, ieiunet tres annos;  ut illa carnem non gustet unum diem per hebdomadam ad uesperam. Qui se polluit impuris cogitationibus, agat penitentiam usque dum cogitatio preteriit. Qui amat feminas in animo suo, roget remissionem sibi a Deo; si querat amicitiam earum, hoc est amorem, et non obtineat eum, ieiunet septem dies. Si quis in ultionem cognati sui hominem occidit, faciat uti homicida per septem annos uel decem;  si soluat, ieiunet dimidiam partem temporis. Si quis hominem occidat in ultione matris sue, tres annos, uel decem ; homicida decem uel septem. Si quis monachum uel clericum occidat, deserat arma sua, et seruiat Deo, uel ieiunet decem annos: et hoc sit iuris episcopalis. Qui episcopum uel presbyterum occidit, hoc sit iuris regii. Qui domini sui iussu hominem occidit, ieiunet quadraginta dies; si per iram hoc faciat, tres annos peniteat; si hoc frustra fecerit, ieiunet unum annum; si ex ebrietate, uel aliqua imperitia hominem occidat, tres annos ieiunet; si in inutili lite hominem occidat, ieiunet decem annos.



EX EIUSDEM EGBERTI PeNITENTIALIS LIBRO SECUNDO IN PUBLICA BIBLIOTHECA OXONIENSI, SUB TITULO [a 1Kb] ABHINC DIuERSA EX DIuERSIS EXCESSIBUS IUDICIA.


 I. Si quis tardius uel tepidius orationis debitum persoluit, fletibus, doloribus orationibusque redimatur.

II. Si quis in oratione prostratus dormitauerit, hanc culpam triplicatis orationibus, cum triplicata decantatione psalmi quinquagesimi, prostratus terre expurget.

III. Si quis tempore orationis ludere, fabulisque uacare presumpserit, quod nequissimum est, uigiliis, fletibus, orationibus expietur. Si in consuetudinem habuerit, maiore penitentia expietur.

Iu. Si quis decantans psalmum uel modicum titubauerit, prostratus orationi pauimento indulgentiam a Domino exposcat.

u. Si quis clericus aut monachus corporis sanitate  consistens uigiliis et quotidianis officiis defuerit, perdat communionem.

uI. Si quis clericus absque corpusculi sui inequalitate uigiliis deest, stipendio priuatus excommunicetur.

uII. Si quis clericus dato signo non statim ad ecclesiam  properauerit, correptionibus subiacebit.

uIII. Si quis tempore orationis et psalmorum uagationis tediique causa hac illacque discurrerit, uel in ipso officio uagis obtutibus aberrauerit, iuxta arbitrium prioris peniteat.

IX. Clericum, quem ebrium fuisse constiterit, ut ordo patitur, triginta dierum spatio a communione statuimus submouendum, aut corporali dandum supplicio.

X. Si quis clericus aut monachus ebriosus fuerit, tribus mensibus in pane et aqua peniteat.

XI. Si quis clericus lasciuus, petulans, subsannator, turpiloquus, ridiculosus, inconstans, iracundus, timidus, obstinatus, iuxta prioris arbitrium triduo peniteat.

 XII. Si quis clericus per creaturas iurauerit, acerrime obiurgetur; si perstiterit in uitio, excommunicetur.

XIII. Clericus absque prioris sui iussu si per plateas ciuitatis inutiles decursus peragat, penitentiam agat.

 XIu. Clericus per plateas et andronas [a 1Kb] , nisi certa et maximi officii sui necessitate, non ambulet.

Xu. Si quis clericus solus cum sola absque testibus duobus aut tribus loqui presumpserit, quod antiqua canonum statuta prohibent, acerrime corripiatur, et secundum modum peccati publicam agat penitentiam. Hoc sancti Patres Augustinus, Hieronymus, Basilius, Gregorius, et ceteri quam multi, edictis suis prohibuerunt.

XuI. Si quis cogitauerit aliquid quod secundum mandatum Domini est, et non fecerit, ut mendax et contemptor a Domino condemnabitur, nisi penitentiam in hac egerit uita.

XuII. Si quis definierit aliqua agere que Domino non placent, iuxta modum peccati penitentiam  agat, et hoc quod temere et iniuste definiuit, irritum reuocetur.

XuIII. Si quis hospitibus et peregrinis cum gaudio et alacritate iuxta possibilitatem suam necessaria non prebuerit obsequia, si laicus est, ad arbitrium sacerdotis penitentiam agat, et de cetero emendetur, ne a Domino audiat: Hospes fui, et non recepistis me . Si autem in aliquo gradu in ecclesiastico prefixus fuerit, secundum consecrationis sue sublimitatem, ampliorem cum lacrymis et orationibus agat penitentiam, et postmodum emendetur.

XIX. Si quis cogitationes malas et inutiles corde uolutat, mox suo manifestet sacerdoti, et secundum eius consilium, ieiuniis, eleemosynis, fletibus et  orationibus diuinum exposcat adiutorium, quoadusque recedat huiusmodi passio.

XX. Si quis in clero constitutus alicui damnum paruissime rei intulerit, reddat aliena, et triduo peniteat; laicus biduo.

XXI. Si quis uerbo in aliquem hominem peccauerit, si statim reminiscens, ad ueniam poscendam fuerit inclinatus, percipiat ab eo indulgentiam cui cognoscitur fecisse iniuriam. Qui autem aut non petit, aut non ex animo postulat, iuxta excessum iniurie congrue subiaceat penitentie.

XXII. Si quis non acquiescit ut satisfaciat qui intulit iniuriam, admoneatur ut satisfactionem ei exhibeat. Si autem non audierit, sit nobis sicut gentilis et publicanus .

 XXIII. Si quis contristatus noluerit reconciliari, satisfaciente eo qui contristauit, acerrimis maceretur inediis, usquedum gratanti animo recipiat satisfactionem.

XXIu. Qui sibimet inuicem conuicia obiiciunt, si inuicem sibi celeriter laxanda cognoscunt, hi iam ab alio iudicandi non sunt, quia pariter sibi ueniam dare festinauerint; si tamen excedere frequentius in semetipsis non presumunt.

XXu. Si quis clericus superbire presumpserit, sepius proprio [b 1Kb] excommunicetur cibo. Lasciuus item simili subiacebit sententie.

 XXuI. Si quis in aliquo ecclesiastico gradu sacratus, percussor exstiterit , corripiatur ecclesiasticis satisfactionibus acerrime: si non emendauerit, tribus mensibus studiosissime subiectus fletibus peniteat tantummodo in pane et aqua.

XXuII. Si quis presbyter, diaconus aut monachus, otiositatem, stultiloquium, scurrilitatem, garrulitatem, somnum, pigritiam, torporem, et his similia dilexerit, triduo peniteat.

XXuIII. Si quis monachus sanctionem regule uiolauerit, et contra usum ueterum, uesci carnibus presumpserit, per sex mensium spatium retrusioni et penitentie subiacebit.

XXIX. Qui detrahit, aut libenter audit detrahentem,  triduo peniteat: si autem prelato, septem diebus peniteat.

XXX. Qui detrahit de fratre, aut audit detrahentem, et patitur, excommunicari debet. Quod si de eo qui preest, amplius excommunicetur.

XXXI. Si quis non uult reconciliari fratri suo quem odio habet, tandiu in pane et aqua peniteat, usque dum reconcilietur ei.

XXXII. Si quis excitatur et contristatur, et irascitur aduersus eum qui ad orationem illum excitauit. [c 1Kb] excommunicari debet, et non manducare quoadusque compunctus agnoscat stultitiam suam, et ita conuersus recipiat indulgentiam.

XXXIII. Si quis Christianus mendax reperitur, quod esse non debet, quia Christus Dominus noster,  a quo nomen accepit, ueritas est, secundum qualitatem quantitatemque mendacii penitentiam agat. Scriptum est enim: Perdes omnes qui loquuntur mendacium. Et, omne mendacium a diabolo est .

XXXIu. Si quis Christianus fabulis otiosis, stultiloquiis, uerbis iocularibus risumque mouentibus studuerit, quod secundum Domini definitionem, et sancti Pauli apostoli eius, peccatum esse dignoscitur; sacerdoti suo manifestet, et secundum arbitrium eius modumque delicti peniteat. Nemo Christianus parum pendat aut negligat sua etiam minima peccata, que fieri solent in uanis et uentosis cogitationibus, in locutionibus superfluis et otiosis, in operibus absque necessitate peractis, sicut est appetitus  ciborum, immoderatus risus, superfluus somnus, et innumerabilia talia: sed potius pro his ante tribunal districti iudicis assistere rationem redditurus pertimescat. Scriptum est enim: De omni uerbo otiosa quod locuti fuerunt homines, reddent rationem Deo in die iudicii . Et item Scriptura: Nihil impunitum derelinquet Deus. Et ideo pro his aliisque peccatis penitentiam agat.

XXXu. Si quis est contentiosus uel contradictor sanctis imperiis, aut mendax aut inobediens, aut in locutione clamosus, aut iracundus, aut subsannator, aut plus ioco quam honestum est deditus, aut dure  respondens, et omnino quidquid contra Scripturarum sacrarum auctoritatem est; secundum mensuram  opusque peccati, ad sacerdotis arbitrium peniteat.





SANCTI EGBERTI EBORACENSIS ARCHIEPISCOPI DE INSTITUTIONE CATHOLICAE [a 1Kb] DIALOGUS.


 Prima fronte presentis pagine, tuam uenerabilem petimus sanctitatem, ut ea que sacrorum apicum attestatione, ad pontificalem prouidentiam a nobis directa sunt, grato animo cum caritate suscipias , et si qua in eis acceptione uidentur digna, fraternitatis tue chirographo firmentur; si qua uero minus apte prolata noscuntur, tu quasi subtilissimus interpres utiliora interserere non dedigneris: et post informationem eorum que ad te missa sunt uerborum, beatitudinis tue concilia nobis litterarum characteribus insinuare cupimus; quatenus uicissim membranis discurrentibus, unum atque idipsum sentiamus uinculis caritatis innexi. Ut autem fraternitas tua certius de supradictis iudicare possit, proponimus utraque simul, consulta uidelicet  et responsa.



I. INTERROGATIO.

Si necessitas cegerit, in quantum ualet iuramentum episcopi, presbyteri, uel diaconi, uel monachi?


RESPONSIO.

Ordines supradicti secundum gradus promotionis habeant protestatem protestandi: presbyter secundum numerum 120 tributariorum, diaconus uero iuxta numerum 60 manentium, monachus uero secundum numerum 30 tributariorum. Sed hoc in criminali causa. Ceterum si de terminis agrorum oritur altercatio, presbytero liceat iuramenti sui attestatione terram uidelicet unius tributarii in ius transferre Ecclesie. Duobus quoque diaconis id  ipsum conceditur. Testificatio uero trium monachorum in idipsum sufficiat.



II. INTERROGATIO.

Presbyter, diaconus, si possunt testes fieri uerborum nouissimorum que a morientibus fiunt de rebus suis?


RESPONSIO.

Assumat etiam secum unum uel duos: ut in ore duorum uel trium testium stet omne uerbum, ne forte sub pretextu auaritie propinqui defunctorum his contradicant que ab ecclesiasticis dicuntur, solo presbytero uel diacono perhibente testimonium.



III. INTERROGATIO.


Presbyter, diaconus, siue monachus, si in nefandis accusantur facinoribus, nullo existente euidenti argumento, qua ratione, si inculpabiles sunt, possunt expiari?


RESPONSIO.

Dum constat fidele testimonium esse in ore duorum uel trium testium; nos ne forte uideamur angusto iudicio eum qui sine peccato est opprimere, et facta testium difficultate obruatur innocentia: liceat accusato sub regula constituto cuilibet ex his tribus gradibus, presbyteri scilicet, diaconi uel monachi testes producere ad purificandum se. Sat enim satis est, exinde duos uel tres quos poterit secum educere ad defensionem sui. Cui uero desunt excusatores,  uel propter terrorem accusantium, ipse solus sibi sufficiat in defensione innocentie sue, quem nec uisus testium, nec filii procreati produnt culpabilem. Inhonestum est enim ut aut per negligentiam sacerdotum iniquitas cumuletur, aut per inopiam iurium [Forte, uirium] opprimatur puritas. Pro idcirco sancimus, eum cui crimen impingitur, ut ponat super caput suum crucem Domini, et testetur per uiuentem in secula, cuius patibulum est crux, sese immunem esse a peccato huiusmodi: et sic omnia dimittenda sunt iudicio Dei.



Iu. INTERROGATIO.

Presbyter, uel diaconus, si examinati corrupti inueniuntur, qua uigilantia pastorum precauendum est, ne ab officio quidem remoti in alia diecesi pretentent ministrare,  ac per hoc nonnulli scandalizentur?


RESPONSIO.

Presbyter uel diaconus, si clarescentibus culpis a proprio episcopo eiectus in Ecclesia alia ministrare pertentauerit: mox ut cognitum fuerit, ab episcopo cuius est diecesis expellatur: et sic per omnes sedes Ecclesiarum nunquam stabilis, semper uagus et profugus uersetur, donec longa afflictione humiliatus redeat ad sustinenda iura ecclesiastica.



u. INTERROGATIO.

Quid habemus de sacris ministeriis que ante damnationem presbyter corruptus peregit, uel que postea damnatus inconsulte usurpauit?


 RESPONSIO.

Ministeria uero que, usurpato nomine sacerdotis, non dicatus ignorante populo peregit, minime credimus abiicienda, nam male bona ministrando ipse sibi reus, aliis non nocuit. Scienti autem causas minime detersas, et qui tamen particeps factus est damnati, quomodo tribuitur ei perfectio que in dante non erat, [a 1Kb] quam ipse accipere potest damnationem, utique qui per quod habuit per praua officia dedit, ut eius particeps similem sortiatur excommunicationis sententiam. Sed hoc de baptismo accipi fas non est, quod iterari non debeat: reliqua uero ministeria per indignum data, minus firma uidentur.



uI. INTERROGATIO.

 Presbyter, diaconus, sine nutu prioris sui transiliens in alia, si liceat diecesi ministrare?


RESPONSIO.

Desertorem uero proprie Ecclesie interdictum habemus in alia ministrare; ministrantem uero taliter a suo submoueri officio, donec reconcilietur Ecclesie sue.



uII. INTERROGATIO.

Si quis cuiuscunque dignitatis transfugam clericum uel monachum ausu improbo sub se habere presumpserit; quid de his, karissimi, decernitis?


RESPONSIO.

Quisquis uero fratrum contra interdicta uenerabilium canonum transfugam clericum uel monachum sine litteris pacificis susceperit, et conuentus in hac  obstinatione perdurauerit, reddat quod statutum est, triginta quidem siclos, quindecim uero episcopo loci, quindecim abbati cuius monachum sine nutu prioris sui susceperat; et fugitiuum dimittat, aut amplius excommunicatus periclitetur. Quicunque uero ex laicis qui monasteriis preesse noscuntur, taliter aliquem ad se minime pertinentem susceperit, reddat debitum statutum, regi quidem decem siclos, decem uero abbati cuius domesticum sine consensu Ecclesie susceperat: et desertorem relinquat, aut tantam adhuc reddat pecuniam, quantam et ante dedisse cognoscitur. Iam postea excommunicetur usque ad satisfactionem, quatenus obstinati quique qui Deum minime timentes censuram excommunicationis omnino spernunt, saltem amissione rerum  suarum ex parte damnati minime presumant statutis contraria. Hec autem definitio maneat erga monasteria uirginum, que sub regula esse probantur.



uIII. INTERROGATIO.

Si quis monachorum sacrilega se contagione miscuerit, uindicta quidem sceleris [b 1Kb] si pertinet ad laicos qui sunt eorum propinqui, nunc persequamini?


RESPONSIO.

De his qui intra Ecclesiam in grauibus uel in leuibus commissis delinquunt, nichil uindicte pertinet ad eos qui foris sunt: maxime cum Apostolus dicat, omnes causas Ecclesie debere apud sacerdotes diiudicari.  Si qui uero ecclesiastici crimen aliquod inter laicos perpetrauerint, homicidium, uel fornicationem, uel furtum agentes. Hos placuit a secularibus in quos peccauerunt omnimodo occupari, nisi animo fuerit Ecclesie pro talibus satisfacere. Laici uero qui sacrilega se contagione miscuerint uelatis, non eodem modo lex quo publica fornicarios puniri percensuit, sed duplicata triginta siclorum pecunia: hoc est, sexaginta argenteos uolumus dare Ecclesie adulterantes: quia graues cause grauiores et acriores querunt curas.



IX. INTERROGATIO.

Si permittendum est presbyteris, siue peregrinis, siue nostri generis, passim ministrare absque conscientia episcopi loci, in cuius diecesi iterum demorantur,  maxime sub laicis, nusquam stabiles, nec loco, nec auctoritate pontificali primitus fundati.


RESPONSIO.

Presbyteros peregrinos, uel absolute ordinatos, sine litteris commendatitiis circumeuntes prouincias nusquam eos administrare patimur, uel sacramenta tradere absque conscientia episcopi loci. Que uero necessaria sunt placuit eos administrare: ad ministeria tamen sacrorum tales nolumus admitti, sine grandi discretione.



X. INTERROGATIO.

Si quis frater uel soror aliqua ad se pertinentia, ut estimat, non ita repetit, ut iudicantibus Ecclesiarum presulibus ei pacifice restituantur, sed contempto proprio episcopo irrationabiliter [c 1Kb] rerum properat obtinere  ea que sibi iuste uel iniuste uindicat: quid ad hec dicitis?


RESPONSIO.

Quicunque frater uel soror rem aliquam ad se  pertinentem non ita repetit, ut iudicantibus Ecclesiarum sacerdotibus, sed per exteras potestates, uim faciens obtineat, etiam hoc quod uiolentus euicit omnino perdat, aut ab Ecclesia expellatur. Nec tamen Ecclesie sue preiudicium imponimus: sed post obitum anathematizati integris omnibus in statu suo manentibus partibusque in medio collocatis, quid antiquitas, aut ueritas habeat, diligenter requiratur; et sic dimittendum est iudicio episcoporum.



XI. INTERROGATIO.

Quid ad hec dicitis, quoniam quidem nonnulli propria  habentes monasteria, ita ea inconsulte disponunt, ut post obitum illorum, duo simul utriusque sexus unum possideant monasterium aut equali sorte diuidant, [d 1Kb] si interesse non conuenerint?


RESPONSIO.

uenerabilis congregatio unum ex duobus eligat quem sibi preesse desiderat: et hic cum consilio episcopi loci constituatur abbas. Eo uero defuncto qui prelatus est, iste secundus qui connumeratus est initio heres, accipiat regimen totius monasterii, quod ante non ex toto sed ex parte sibi concessum gaudebat. Si tamen dignus inueniatur, suo episcopo iudicante.  Quod si aliter factum fuerit, huiusmodi uotum inefficax atque irritum iudicetur: sitque faciens, uel consentiens, accipiensque anathema.



XII. INTERROGATIO.

Quod si quis ex laicis clericum uel monachum occiderit, utrum pretium sanguinis secundum legem natalium parentum propinquis eius reddendum sit, an ampliori pecunia senioribus suis satisfaciendum sit, uestra unanimitas sanciat?


RESPONSIO.

Quicunque uero ex laicis occiderit episcopum, presbyterum uel diaconum, aut monachum, agat penitentiam secundum gradus penitentie constitutos; et reddat pretium Ecclesie sue episcopo [a 1Kb] secundum uniuersalis concilii, pro presbytero octingentos siclos,  pro diacono sexingentos, pro monacho uero quadringentos argenteos: nisi aut dignitas natalium, uel nobilitas generis maior reposcat pretium. Non enim iustum est, ut seruitium sancte professionis in meliore gradu perdat, quod exterior uita sub laico habitu habuisse iure parentum dignoscitur. Cui uero non est substantia ut redimat se a perpetrato homicidio, regi dimittendus est ad puniendum; ne interfectores seruorum Dei se putent impune posse peccare. Hec uero uindicta quam de homicidiis presbyterorum percensuimus, maneat erga abbates qui sunt sine ordine; nisi aliquem ex his synodale collegium altiori consilio aut superiorem aut inferiorem iudicauerit.



XIII. INTERROGATIO.

 Quod si ex conuenientia amborum legitimum dissoluitur coniugium, propter infirmitatem uiri uel uxoris, si liceat sano incontinenti secundum inire connubium, infirmo consensum prebente, et promittente sese continentiam in perpetuo seruaturum: uestra sanctitas quid de hoc iudicat?


RESPONSIO.

Nemo contra Euangelium, nemo contra Apostolum sine uindicta facit: idcirco consensum minime prebemus adulteris. Onera tamen que sine periculo portari non possunt nemini imponimus; ea uero que Dei sunt mandata confidenter indicimus. Quem autem infirmitas implendi prepedit, uno profecto multum reseruamus iudicio Dei. Igitur ne forte uideamur silentio fouere adulteros, aut diabolus qui decipit  adulteros de adulteris exultet, [b 1Kb] ultoribus audi, quod Deus coniunxit homo non separet; et item, Qui potest capere capiat. Sepe namque temporum permutatione, necessitas legem frangit. Quid enim fecit Dauid quando esuriit? et tamen sine peccato est. Ergo in ambiguis non est ferenda sententia. Sed consilia necesse est periclitari pro salute aliorum; hac conditione interposita, ut ei qui se continentie deuouit nullo modo concedatur secundas inire nuptias, uiuente priore.



XIu. INTERROGATIO.

Quid ad hec dicimus, si quis de laicis clericum uel  monachum obnoxium esse pronuntiat pro causis aliquibus, iampridem sub laico habitu perpetratis, sed necdum finitis: siue quia minime preualuit, siue quod antea dissimulando tacuit usque nunc, et modo Ecclesie molestus et importunus insistit?


RESPONSIO.

Quisquis uero secularis seruitium sancte professionis subire desiderat; si interrogatus respondeat, conditionis seruilis sese non esse obnoxium, nec homicidium palam perpetrasse inemendatum, neque res alieni iuris modo sub se habere, nisi Deo, cuius est seruus propter offensam peccati: quod si fefellit Ecclesiam Dei, et crimen suum dolose celauerit, placuit Ecclesiam habere potestatem dimittendi eum, uel satisfacere pro eo si uoluerit. Eos uero qui tales inueniuntur,  ab ecclesie limine per uim uolumus abstrahi, neque a die conuentionis tempus Ecclesie concedi reos deinceps ad occultandos; sed ut Deo agatur reuerentia, absque ulla lesione ueriusque relinquendi sunt: quod ecclesia domus propitiationis est, non spelunca latronum. Lege dedicationem templi Salomonis. Res uero si quas Ecclesie obtulerat, eas sacerdos reddat, ut habeat unde se redimat.



Xu. INTERROGATIO.

Pro quibus criminibus nullus sacerdos potest fieri, uel pro quibus iampridem ordinatus deponitur?


RESPONSIO.

Huiusmodi tunc ordinatio episcopi, presbyteri uel diaconi, rata esse dicetur, si nullo graui facinore probatur infectus; si secundam non habuit uxorem,  nec a marito relictam, si penitentiam publicam non gessit, nec ulla corporis parte uitiatus apparet; si seruilis aut ex origine non est conditionis obnoxius, si curie probatur nexibus absolutus, si assecutus est litteras, hunc elegimus ad sacerdotium promoueri. Pro his uero criminibus nullum licet ordinari; sed promotos quosque dicimus deponendos. Idola scilicet adorantes; per aruspices et diuinos atque incantatores captiuos se diabolo tradentes; fidem suam falso testimonio expugnantes; homicidiis uel fornicationibus contaminatos; furta perpetrantes; sacrum ueritatis nomen periurii temeritate uiolantes. Eos tamen nisi per penitentiam publicam non oportet admitti ad promerendam communionis gratiam; non ad recuperandum pristine dignitatis honorem. Alienum  est enim ab Ecclesia penitentes sacrosancta ministrare, qui dudum uasa fuerant uitiorum.



XuI. INTERROGATIO DE IEIUNIO QUATUOR TEMPORUM.

Legitima ieiunia mensis primi, quarti, septimi, et decimi utrum initio ipsorum mensium, an aliter celebranda sint; et quo auctore, aut quomodo, aut pro quibus causis instituta; consona sententia exponit [c 1Kb] uniformiter ab omnibus celebrentur, per uniuersas dilectionis uestre sedes, et Anglorum Ecclesias?


RESPONSIO.

Quia igitur mundus quatuor plagis continetur, Orientis, Occidentis, Meridiei et Aquilonis; et homo  quatuor elementis constat, id est, igne, ere, aqua et terra; et interior sensus ex quatuor continetur uirtutibus, prudentia, temperantia, fortitudine atque iustitia; et quatuor flumina Paradisi ad irrigandam uniuersam terram, in typo quatuor Euangeliorum profluunt: et quatuor temporibus annus, uere, estate, autumno et hyeme conuertitur, et ex omni parte quadratus numerus perfectus dignoscitur; idcirco autem quatuor temporum ieiunia ueteres Patres instituerunt, secundum Dei legem, et nunc in Nouo Testamento sancti uiri atque apostolici doctores.

I. De primo mense Dominus ait ad Moysen: Mensis iste uobis principium mensium, primus erit in mensibus anni . Et iterum Dominus ad Moysen: Obseruate mensem nouarum frugum, quando  egressi estis de terra Aegypti, legitimum in generationibus uestris . Quod ieiunium sancti Patres in prima hebdomada mensis primi statuerunt, quarta et sexta feria, et sabbato, exceptis diebus quadragesimalibus, Nos autem in Ecclesia Anglorum idem primi mensis ieiunium , indifferenter de prima hebdomada quadragesime seruamus.

II. Secundum ieiunium quarti mensis a ueteri lege exortum est, quando lex data est Moysi in monte Sinai; et preceptum est a Domino ut sit populus paratus ad audiendam uocem in diem tertium, et ne appropinquent uxoribus suis. Et iterum Dominus ad  Moysen: Tolletis de cunctis frugibus uestris primitias, et offeretis ea Domino Deo uestro . Quod et in Nouo Testamento constitutum est, iuxta id quod Dominus ait: Non possunt filii sponsi ieiunare, quandiu cum illis est sponsus , et reliqua. Quod iuxta congruentiam temporum post ascensionem Domini ad celos, presentia corporali subtracta, tunc indictum est ieiunium quarti mensis, secundo sabbato. Hoc autem ieiunium idem beatus Gregorius per prefatum legatum, in antiphonario suo et missali, in plena hebdomada post Pentecosten, Anglorum Ecclesie celebrandum destinauit. Quod non solum nostra testantur antiphonaria; sed et ipsa que cum missalibus suis conspeximus apud apostolorum Petri et Pauli limina.

 III. Tertium ieiunium septimi mensis, a Domino per Moysen precipitur dicentem: Loquere filiis Isrel, et dices ad eos: Decimus dies mensis septimi uocabitur sanctus, humiliabitis animas uestras in ieiunio. Omnis anima que afflicta non fuerit die hoc, peribit de populo suo . Idcirco autem in Ecclesia  hoc ieiunium celebratur secundum antiquam consuetudinem, uel quia decrescunt dies, et nox augetur: quia ad defectum solis et noctis augmentum uita nostra deficere adueniente morte ostenditur; que mors in iudicio Dei et resurrectione reparabitur ad uitam: et si uite nostre terminus defectione dierum exprimitur, mortisque aduentus in augmento noctis, necessarium duximus, ut ob memoriam et recordationem tanti mysterii, omni anno humiliemus animas nostras, ut filios Isrel hoc in tempore fecisse legimus, in ieiunio et afflictione, non solum a cibis, sed ab omnibus uitiorum contagiis: attendentes sermonem Euangelii: Ambulate dum lucem habetis, ut non tenebre uos comprehendant; ueniet autem nox quando nemo potest operari . Hoc  Anglorum Ecclesia in plena hebdomada ante equinoctium, neglecta tertie hebdomade computatione, solet celebrare.

Iu. Quartum ieiunium mense Nouembrio a ueteribus colebatur, iuxta preceptum Domini ad Ieremiam dicentis: Tolle uolumen libri, et scribe in eo omnia uerba que locutus sum aduersus Isrel et Iudam. Et factum est in mense nono predicauerunt ieiunium in conspectu Domini omni populo in Ierusalem . Hac ergo auctoritate diuinarum Scripturarum, Ecclesia catholica morem obtinet, et ieiunium atque obseruationem mense celebrat decimo, sabbato quarto, propter aduenientem uenerabilem solemnitatem Domini nostri Iesu Christi: ubi ante plures dies et continentia carnis et ieiunia exhibenda sunt, ut  unusquisque fidelis preparet se ad communionem corporis et sanguinis Christi, cum deuotione sumendam. Quod et Anglorum semper in plena hebdomada ante Natale Domini consueuit, non solum quarta et sexta feria, et sabbato, sed et iuges duodecim dies in ieiuniis, et uigiliis et orationibus, eleemosynarum largitionibus, et in monasteriis, et in plebibus, ante Natale Domini quasi legitimum ieiunium exercuisse perhibetur. Nam hec  a temporibus uitaliani pape et Theodori Dorobernensis archiepiscopi inoleuit in Ecclesia Anglorum consuetudo, et quasi legitima tenebatur, ut non solum clerici in monasteriis, sed etiam laici cum coniugibus et familiis suis ad confessores suos peruenirent, et se fletibus a carnalis concupiscentie consortio his duodecim  diebus cum eleemosynarum largitione mundarent: quatenus puriores dominice communionis perceptionem in natale Domini perciperent; preter hec namque constituta ieiunia, quarta et sexta feria propter passionem Christi, et sabbato, propter quod ipso die iacuit in sepulcro, plerique ieiunauerunt.





[a 1Kb] SANCTI EGBERTI EBORACENSIS ARCHIEPISCOPI CANONES DE REMEDIIS PECCATORUM. *



PRAEFATIO.


De remediis peccatorum paucissima hec que sequuntur ex priorum monimentis excerpsimus; in quibus tamen omnibus non auctoritate censoris, sed consilio potius compatientis usi sumus, solerter admonentes doctum quemque sacerdotem Christi, ut in uniuersis que hic annotata reperit, sexum, etatem, conditionem, statum, personam cuiusque penitentiam agere uolentis, ipsum quoque cor penitentis curiose discernat, et secundum hec, ut sibi uisum fuerit, singula queque iudicet. Quibusdam namque a cibis abstinendo, [b 1Kb] nonnullis genua sepius flectendo, siue in cruce stando, aut aliud aliquid huiusmodi, quod [c 1Kb] ad purgationem peccatorum pertineat, faciendo, plurimis uniuersa hec agendo, sua  necesse est errata corrigere: que uniuersa in examine discreti debent pendere iudicis.



I. Excerptum de canonibus Catholicorum Patrum, uel penitentie ad remedium animarum domini Egberti archiepiscopi.

Institutio illa sancta, que fiebat in diebus patrum nostrorum, rectas uias nunquam deseruit, qui instituerunt penitentibus atque lugentibus suas passiones ad uera medicamenta salutis: quia diuersitas culparum diuersitatem facit penitentibus medicamentorum, uel sicut medici corporum diuersa medicamina uel potiones solent facere contra diuersitatem infirmitatum, uel iudices secularium causarum. Diuersa igitur iudicia, qui boni sunt et recti, pensant et tractant, quomodo recte iudicent inter  miseros et diuites, inter causam et causam. Quanto magis igitur, o sacerdotes Dei, diuersa medicamenta animarum inuisibilium hominibus pensare et tractare oporteat, ne per stultum medicum uulnera animarum [d 1Kb] fiant peiora, Propheta dicente: Computruerunt et deteriorauerunt cicatrices mee a facie insipientie mee. O stulte medice, noli decipere animam tuam, et illius ne duplicem penam accipies, [e 1Kb] uel septupla uel millena. Audi Christum dicentem: Si cecus cecum duxerit, ambo cadent in foueam. Si tu non cogitas iudicium meum, alter homo non audit neque uidet, qui me iudicet. O non intelligis quia  Deus iudex iustus et fortis uidet et audit, et in palam abscondita deducit, et reddit secundum opera: et item uere sunt nonnulli cecorum canum similitudine currentium ad cadauera mortuorum, uel coruorum uolantium, qui ad sacerdotium uehuntur, qui non propter Dominum, sed plus propter honorem terrenum inhiantes, ceci [f 1Kb] diuina sapientia. De talibus dixit Gregorius Nazianzenus: Timeo hoc quod canes assectantur officium pastorale, maxime cum in semetipsis nichil pastoralis preparauerint discipline. Ezechiel namque ait: ue pastoribus Isrel, qui pascebant semetipsos, et non gregem: lac bibebant, et lanis eorum operiebantur, et quod crassum fuit manducabant, quod fractum fuit non alligabant , etc. Item Ezechiel ait: ue sacerdotibus, qui comedunt  populi mei peccata, hoc est, sibi eorum sumentes uictimas, et non orantes pro eis. Comedentes hostias, et non corripientes: qui ubi morituros homines audiunt, inde gaudentes preparant se ad predam quasi corui ad cadauera mortuorum. Nunc ergo, fratres, qui uoluerit [g 1Kb] sacerdotalem auctoritatem accipere, in primis cogitet propter Deum, et preparet arma eius antequam manus episcopi tangat caput, id est, psalterium, lectionarium, antiphonarium, missale, baptisterium, [h 1Kb] martyrologium, in anno circuli ad predicationem cum bonis operibus, et computum cum cyclo, [i 1Kb] hoc est ius sacerdotum. Postea autem suum penitentialem, qui hoc ordine secundum auctoritatem canonum ordinatur, ut discretiones omnium causarum inuestiget primitus, sine quibus  rectum iudicium non potest stare, quia scriptum est: In nulla re appareas indiscretus, sed distingue quid, ubi, quandiu, quando, qualiter debeas facere. Non omnibus ergo in una eademque libra pensandum est, licet in uno constringantur uitio: sed discretio sit unoquoque eorum, hoc est inter diuitem et pauperem; liberum, seruum, infantem, puerum, iuuenem, adolescentem, etate senem, hebetem, gnarum; laicum, clericum, monachum, episcopum, presbyterum, diaconum, subdiaconum, lectorem; in gradu, uel sine; in coniugio, uel sine; peregrinum, [i 1Kb] uirginem, feminam, [k 1Kb] canonicam, uel sanctimonialem [l 1Kb] ,  debilem, infirmum, sanum. De qualitate pecudum uel hominum, continens uel incontinens, uoluntate [a 1Kb] uel in casu, in publico uel in abscondito, quasi compunctione emendet necessitate uel in uoluntate, loca et tempora collationum constituerunt sancti apostoli. Deinde sancti Patres, et sanctus Penufius [b 1Kb] : deinde canones sanctorum Patrum, deinde alii atque alii, ut Hieronymus, et Augustinus, et Gregorius, et Theodorus. Ex quorum omnium ista descripsimus dictis et sententiis ueraciter, ut salui sint omnes, et non pusillanimes, quia potentes potenter tormenta patientur . Item in Iesu filii Sirach: In iudicando esto misericors, pusillis ut pater, et pro uiro matri illorum . Item sanctus Iacobus dixit: Iudicium sine misericordia erit illi qui non facit  misericordiam; superexaltat autem misericordia iudicium  ut idem ipse consequatur: ut sanctus Benedictus, hoc est qui ueram penitentiam faciunt in ieiunio et fletu, in eleemosynis, in orationibus, et perpetrata iterum non faciunt; et si faciunt, tamen non perseuerant in eis, quia Deus dixit: Malum cogitasti, ignoui; malum dixisti, ignoui; malum fecisti, ignoui; perseuerare uis in malo, non ignosco. Ergo qui perseuerant in malo, non ignosce, sed iudica iudicium districtum secundum canones, ut alii timorem habeant.



II. De fornicatione.

[c 1Kb] Adolescens si cum uirgine peccauerit, annum unum peniteat. Si semel et fortuito, leuietur, et tamen usque ad annum plenum. Si intra uiginti annos  puella adolescens, tres quadragesimas, et ferias legitimas. Si propter hoc peccatum seruitio humano additi sunt, quadraginta dies: si nitens tantum, et non coinquinatus, uiginti dies peniteat. Si uidua obstuprata, annum totum, et dies ieiuniorum in altero: si usque ad generatum filium, annos duos integros, et duos alios leuius. Si et occiderint, annos tres, et alios quatuor leuius. Si monachus laicam, tres annos peniteat; illa duos, et legitimas ferias. Si monacham laicus, duos annos peniteat, et legitimas ferias; illa tres. Si usque ad generatum filium, annos quatuor: si et occiderint, septem annos peniteat. Si quis uacans alterius uxorem polluit, duos annos peniteat. Si uxoratus uirginem, similiter: ita ut primo horum a sua contineat, si ei consenserit;  alioquin addatur modus penitentie. Si uxoratus uxorem alterius, tres annos peniteat: primo horum a propria consentiente abstineat. Si uxoratus ancillam suam, annum unum peniteat, et tres quadragesimas, et legitimas ferias tribus mensibus primis, et a sua se contineat. Illa si inuita passa est, quadraginta dies peniteat: si consentiens, tres quadragesimas, et legitimas ferias. Si adolescens, sororem  septem annos peniteat: si matrem, septem annos, et quandiu uixerit, nunquam sine penitentia. Si sodomite, annos septem; si in consuetudine, annos septem; uel si monachus, annos septem. Qui cum pecude peccat, annum unum; si monachus est, duos annos. Qui sepe fornicantur laicus cum laica, tres annos peniteant, et quanto sepius aut negligentius, tanto magis et tempus addat et modum. Qui diutius fornicationi, periurio, latrociniis, ceterisque flagitiis seruiuit, annos septem peniteat. Qui complexu femine illecebroso, uel osculo polluitur, dies triginta peniteat. Qui contactu eius inuerecundo ad carnem, tres menses peniteat. Puer se ipsum uoluntate polluens, triginta dies peniteat; iuuenis quadraginta. Qui in turpiloquio polluitur negligens,  septem dies peniteat. Qui impugnatione cogitationis et nature inquinatur nolens, per quatuor dies quinquagenos psalmos canat, et quarta et sexta feria ieiunet ad nonam uel ad uesperam. Qui in ecclesia consecrata nubunt: qui in ecclesia per somnium polluitur, tres dies peniteat; uxoratus contineat se quadraginta dies anni ante Pascha et Natale Domini; et omni die Dominico, et quarta et sexta feria a conceptione manifestata, usque post natam sobolem. uir contineat se ab uxorem tres menses. Uxor post natam sobolem abstineat se ab ecclesia, si filius est, dies triginta, si filia quadraginta. Sed in tempore menstrui sanguinis, nam qui tunc [d 1Kb] sumpserit, triginta dies peniteat, qui septem dies. Parens, cuius filius per negligentiam non baptizatus obiit,  unum annum peniteat, et nunquam sine aliqua penitentia. Si sacerdos, ad quem pertinebat, uocatus uenire neglexerit, ipse ob damnationem anime iudicio episcopi sui castigetur. Sed in omnibus licet fidelibus, ubi forte morituros inuenerint non baptizatos, imo preceptum est, animas eripere a diabolo per baptisma: id est, benedictam simpliciter aquam in nomine Domini, baptizare illos in nomine Patris, et Filii, et Spiritus sancti. Intincto autem superfusus aqua, unde oportet eos qui possunt, fideles monachos maxime, et scientiam habere baptizandi, et si longius alicubi exierint, [e 1Kb] eucaristiam semper secum habere.



III. De occisione.

[f 1Kb] Qui occiderit monachum aut clericum, arma  relinquat, et Deo seruiat, uel septem annos peniteat. Qui laicum, odii meditatione, uel possidende hereditatis eius, annos quatuor. Qui pro uindicta fratris, unum annum. Et in sequentibus duos annos, tres quadragesimas ac legitimas ferias. Qui per iram subitam et rixam, tres annos peniteat. Qui casu, unum annum. Qui in bello publico, dies quadraginta. Qui iubente domino suo seruus, dies  quadraginta. Qui liber iubente maiore suo innocentem, annum unum, et sequentes duas tres quadragesimas, et legitimas ferias. Qui super rixam ictu debilem uel deformem hominem reddit, impensas in medicos, et macule pretium, et opus eius, donec sanetur, restituat, et dimidium annum. Si uero non habet unde restituat hec, annum integrum. Qui ad feriendum hominem surrexerit, uolens eum occidere, duas septimanas peniteat. Si clericus fuit, septem menses. Quod et si uulnerauerit, dies quadraginta. Si clericus, annum totum. Sed et pecuniam pro modo uulneris, licet lex non [a 1Kb] commendat, cui inflixit tribuat, ne lesus [b 1Kb] scandalizet. Mulier partum suum ante dies quadraginta sponte perdens, unum annum peniteat. Si uero post quadraginta dies,  tres annos peniteat. Si uero postquam natus fuit, quasi homicida. Sed distat multum, utrum paupercula [c 1Kb] per difficultatem nutriendi, an fornicaria, causa sceleris celandi faciat. Qui periurat sciens, compulsus a domino suo, tres quadragesimas peniteat, ac legitimas ferias. Qui sciens uirtutem iuramenti uel periurii, periurat in manu episcopi aut presbyteri, uel altari, uel cruce consecrata, tres annos peniteat. Si uero in cruce non consecrata, unum annum peniteat. Si autem in manu hominis, apud [d 8Kb] Grecos nichil est. Qui [e 1Kb] seducit nescium periurare pernoxio, qui et postea periurium suum cognouit, unum annum peniteat.



Iu. De immunda carne.

Qui manducat carnem immundam aut dilaceratam  a bestiis, quadraginta dies peniteat. Si necessitate famis cogente, multo leuius. Mus si ceciderit in liquorem, tollatur inde, et aspergatur liquor ille aqua benedicta: si uero mortuus sit, abiiciatur totus liquor, nec ab hominibus sumatur, siue lac sit, siue cereuisia, uel aliquid huiusmodi: quod si mortuus sit, liquor ille in quo mus uel mustela incidens moritur, purgetur, et aspergatur aqua sancta, et sumatur, si necessitas sit. Si auis stercorauerit in quemcunque liquorem, huiusmodi tollatur stercus, et mundetur cibus aqua benedicta, et sumatur. Qui sanguinem nescius cum saliua sorbet, non ei nocebit; qui manducans proprio polluitur inscius, non ei nocet. Si autem scit, penitentiam agat iuxta modum pollutionis.



u. De capitalibus criminibus.


Nunc igitur capitalia crimina secundum canones explicabo. Prima [f 1Kb] superbia, inuidia, fornicatio, inanis gloria, ira longo tempore, tristitia seculi, auaritia, uentris ingluuies. Augustinus adiecit sacrilegium, id est, sacrarum rerum furtum, et hoc est maximum furtum, uel idololatriis seruientem, id est, auspiciis, et reliqua. Deinde adulterium, falsum testimonium, furtum, rapina, ebrietas assidua, idololatria. Molles,  sodomite, maledici, periuri. Ista sunt ergo capitalia crimina. Sanctus Paulus et Augustinus, et alii sancti computauerunt, pro istis fieri oportere eleemosynas largas, et longum tempus ieiunium teneatur. Id est, ut alii iudicant, pro capitalibus, id est, adulteris, homicidis, periuris, fornicariis, et similibus. Laicus quatuor annos peniteat, clericus quinque, subdiaconus sex, diaconus octo, presbyter decem, episcopus duodecim, si consuetudo erat.



uI. De minoribus peccatis.

Id est, furtum, falsum testimonium, et similibus. Laici annum unum, clerici duos, subdiaconus tres, diaconus quatuor, presbyter quinque, episcopus septem annos peniteant. Item sodomitis si consuetudo erat, episcopus quatuordecim annos peniteat,  presbyter duodecim, diaconus decem, subdiaconi octo, clerici septem, laici quinque: monachus si fornicationem facit cum ancilla Dei, quatuor annos peniteat: si cum puella, septem annos peniteat. De parricidis uel fratricidis, quidam septem, quidam quatuordecim et septem.



uII. De cupiditate ceterisque flagitiis.

Item cupidus uel auarus, uel ebriosus, uel superbus, uel inuidus, uel rapax, uel iracundia longa, uel maledicus, uel his similia [g 1Kb] , que enumerare longum est, tres annos peniteat. Item [h 1Kb] si clericus cum quadrupede fornicauerit, duos annos peniteat, subdiaconus tres, diaconus quinque, presbyter septem, episcopus decem annos peniteat. Qui cum matre fornicauerit, quindecim annos peniteat. Si cum filia uel sorore,  duodecim annos peniteat. Qui cum fratre naturali fornicauerit per commixtionem carnis, ab omni carne se abstineat, quindecim annos peniteat. Si clericus uenationes exercuerit, annum unum peniteat, diaconus duos, presbyter tres. Si presbyter, uel diaconus, uel monachus uxorem duxerit, in conscientia populi deponatur. Si adulterium perpetrauerit cum ea, et in conscientia populi deuenit, proiiciatur extra Ecclesiam, et inter laicos peniteat quandiu uixerit. Qui dimiserit uxorem suam alteri coniugi, septem annos peniteat. Si clericus homicidium fecerit, et proximum suum occiderit, decem annos peniteat, exul septem peniteat, si odii meditatio fuit. Si laicus homicidium fecerit per furorem,  et meditationem, quatuor annos peniteat, uel quinque, uel septem annos peniteat. Si per rixam, quatuor annos peniteat. Item qui immolat demonibus in magnis, si consuetudo est, decem annos peniteat: in minimis annum unum: auguriis et diuinationibus, quinque annos peniteat. Emissores tempestatum septem annos peniteant; ut penitentia semper isto ordine seruata sit ab uno anno, et deinceps de qualicunque peccato: id est, in unaquaque  hebdomada tres dies uino, et sine medone, carne: et ieiunet usque ad uesperam, et manducet de sicco cibo, et tres quadragesimas semper de sicco cibo, et ieiunet tres dies ad nonam, et tres ad uesperam; et in diebus Dominicis, et in Natale Domini quatuor dies, et in Epiphaniam, et in Pascha, usque in albas, et Ascensionem Domini, et Pentecosten, et sancti Michel, et sancte Marie, et sancti Ioannis Baptiste, et duodecim apostolorum, et sancti Martini, et illius sancti festiuitatem, qui in illa prouincia est in his predictis diebus [a 1Kb] faciat caritatem, sicut sui compares, clerici siue laici. Ebrietatem et uentris distentionem in omnibus caueant. Faciant quod Apostolus dicit: Siue manducatis, siue bibitis, uel quidquid facitis, omnia ad gloriam Dei facite  . Tunc ergo digna penitentia est, si hoc impleatur.



uIII. De clericorum penitentia.

Item in canone apostolorum [b 1Kb] indicatur, ut episcopus, presbyter, diaconus, qui in fornicatione aut periurio, aut furto captus est, deponatur, non tamen communione priuetur, quia non iudicat Deus bis in idipsum . Si quis pontifex fornicationem faciens, naturalem iudicabit, duodecim annos peniteat; per multas lacrymas et eleemosynas ueniam a Domino petat; post annos tres uel quatuor leuius. Presbyter cum puella non prelato monachi uoto annos tres uel quatuor peniteat, tres quadragesimas, et quartas et sextas ferias semper de sicco cibo. Si cum  ancilla Dei, aut cum masculo, plus addetur, id est, septem annos peniteat, si consuetudo est. Similiter diaconi, si monachi non sunt, duos uel tres annos peniteant. Sic et monachus sine gradu, si cum puella, annos tres. Si diaconus uel monachi sunt, quinque uel septem annos peniteant: si sine uoto, monachi cum puella, nouem annos uel decem peniteant. Clericus sine uoto monachi fornicatus, unum annum peniteat. Si frequenter, duos annos peniteat. Si cum canonica, duos annos; frequenter, tres. Si genuerit filium, plus peniteat, id est, quatuor uel quinque annos, alii dicunt septem exul fiat. Sic et uirgo sanctimonialis cum laicis sine gradu, si clericus, qui canonici sunt unum annum; frequenter, duos. In gradu autem, sicut monachus, id est, tres  annos. Theodorus dixit: Monachus faciens fornicationem, et non inuenit, unum annum peniteat et dimidium. Item monachus faciens cum puella, sex annos peniteat. Laicus maculans se cum ancilla Dei, annos duos peniteat. Si genuerit ex ea, tres annos peniteat. Si sine coniugio sunt, tres quadragesimas; quidam quadraginta dies iudicant, id est, consuetum. Item sodomite quidam, decem, id est, qui sepe fecerit, uel in gradu quidam septem annos, quidam annum, ut mollis quidam centum dies, ut pueri, uiri inter annos, si pueri duos annos. Qui cum pecude peccauerit, uel iumento, decem annos  peniteat, quidam septem, quidam tres, quidam unum, quidam centum dies, ut pueri. Oportebat discretionem esse inter qualitatem pecudum, uel hominum, sicut supra diximus. Item episcopus, si cum quadrupede fornicauerit, octo annos peniteat. Si consuetudo, decem, presbyter quinque, diaconus tres, clericus duo.



IX. De iuramento.

Qui iuramentum fecerit in ecclesia, aut in Euangelio, siue in reliquiis sanctorum, septem annos peniteat. Alii duodecim annos iudicant. Siue in manu episcopi aut presbyteri uel diaconi, siue in cruce consecrata, unum annum peniteat. Alii tres uel quatuor iudicant. Et in cruce non consecrata, unum annum, uel septem menses, ut aliis: qui autem seductus  ignorans, et postea cognoscit, unum annum peniteat, uel tres quadragesimas, uel quadraginta dies peniteat. Si quis coactus pro qualibet causa necessitatis, tres quadragesimas, alii tres, annum unum, et ex eis in pane et in aqua, ut alii iudicant. Item periuri tres annos, qui suspicatur priusquam iumentum ducatur, et tamen iurat per consensum, duos annos peniteat. Si quis in manu laici iurauerit, apud Grecos nichil est.



X. De abstinentia mulierum.

Mulier abstineat se a uiro suo, quando conceperit, antequam pepererit: et post partum quadraginta dies. Qui autem nupserit his diebus, decem dies peniteat, uel triginta, uel uiginti. Qui in matrimonio sunt, abstineant se tres quadragesimas, et peniteat,  uel triginta, uel uiginti. Qui in matrimonio sunt, abstineant se tres quadragesimas, et in dominica nocte, et in sabbato et feria quarta et tertia, qui legitime sunt, et tres noctes abstineant se, antequam communicent. Qui in quadragesima ante Pascha cognoscit uxorem suam, et noluit abstinere, unum annum peniteat, uel suum pretium reddat ad ecclesiam, uel pauperibus diuidat, uel uiginti sex solidos reddat. Si per ebrietatem uel aliqua causa accesserit sine consuetudine, quadraginta dies peniteat. Mulier si diuinationes fecerit, uel incantationes diabolicas, unum annum peniteat, uel tres quadragesimas, uel quadraginta dies, iuxta qualitatem culpe. Mulier si aliquem interfecerit, imitantem maleficia sua, id est, per poculum, aut per artem aliquam, quatuor  annos peniteat. Si paupercula, quatuor annos. Mulier si occiderit filium suum per homicidium, undecim annos peniteat.



XI. De auguriis uel diuinationibus.

Auguria uel sortes, que dicuntur falsa sanctorum, uel diuinationibus obseruare, uel quarumcunque scripturarum inspectione futura promittunt, uel uotum uouerit [c 1Kb] in arborem uel in quamlibet rem, excepta ecclesia, si clericus laici, excommunicentur ab ecclesia, uel tres annos clericus peniteat, laici duo uel uno et dimidio. Mulier si filium suum supra tectum ponit, uel in fornacem, pro sanitate febrium,  quinque annos peniteat. Nolite exercere, quando luna obscuratur, ut clamoribus ac maleficiis sacrilego usu, se defensare posse confidunt. [a 1Kb] Caragios et diuinos precantatores [b 1Kb] , laici tres dies sine cereuisia uel uino et carne, alii duodecim dies. Si fidelis laicus sit, qui pro nequitia inebriat alterum, quadraginta dies peniteat. Si uomitum facit infirmitatis causa, sine culpa est.



XII. De ebrietate.

Si per ebrietatem uel uoracitatem euomuerit eucaristiam, quadraginta dies peniteat clericus monachus, diaconus sexaginta, presbyter septuaginta, episcopus [c 1Kb] centum decem. Si infirmitatis causa, septem dies unusquisque: sine infirmitatis causa, sacrificii die quatuor dies: quidam psalterium, quidam  bis psalterium [d 1Kb] suum sacrificii die in ignem proiecit, uel in flumine, centum psalmos cantet. Si canes comedunt talem uomitum, centum diebus, si scit: si non scit, quadraginta. Qui uero inebriantur contra preceptum Domini, si uotum sanctitatis habent , si clericus sit, quatuor dies peniteat, monachus quatuordecim; diaconus quatuor hebdomadas, presbyter quatuor, episcopus quinque, prelati tres sine uino et carne.



XIII. De eucaristia.

Si quis eucaristiam negligentie causa perdiderit, unum annum peniteat, tres quadragesimas, seu quadraginta dies peniteat. Si sacrificium in terra ceciderit  causa negligentie, quinquaginta psalmos cantet. Qui neglexerit sacrificium, ut uermes in eo sint, ut colorem non habeat, saporemque, uiginti dies peniteat uel triginta, uel quadraginta, et [e 1Kb] in igne accendetur: cinis eius sub altare abscondatur. Si usque ad terram ceciderit, unum diem peniteat: si [f 1Kb] stella arserit, altare ceciderit, triginta dies peniteat. Qui in ecclesia modicam partem perdiderit, et non inuenerit, uiginti dies peniteat, unoquoque die psalmos quadraginta cantet. Qui autem in [g 1Kb] plebem suum chrismalem perdiderit, et non inuenerit, quadraginta dies peniteat, uel tres quadragesimas. Qui perfuderit [h 1Kb] calicem in finem solemnitatis, triginta dies peniteat.



XIu. De diuersis causis.

 Qui [i 1Kb] creaturam perdiderit, ithus, tabulas, aut schedulam suam, sal benedictum, panem nouum consecratum, uel aliquid huic simile, quatuor dies peniteat. Qui morticinum inscius comederit, quadraginta dies peniteat: si autem sciens, centum  dies peniteat. Qui [i 1Kb] fraudatum comedit, et est inops uel hebes, quatuor dies peniteat: sani autem et infirmi, si sciunt, quadraginta dies peniteant. Qui sepe faciunt, tres quadragesimas, uel annum. Qui comedit uel bibit intinctum a familiari bestia, id est, cane, uel catto, et scit, centum psalmos cantet, uel unum diem ieiunet. Si quis dederit alicui liquorem in quo mus uel mustella mortua inueniuntur, si secularis, quatuor dies peniteat, in cenobiis trecentos psalmos cantet. Qui postea nouerit quod talem potum biberit, [k 1Kb] psalterium cantet. Si quis semicoctum comederit inscius, tres dies peniteat, uel psalterium cantet. Sciens autem, quatuor dies peniteat. Pro modico furto, triginta dies peniteat in uiginti annos. Pueri decem annorum aliquod  furtum facientes, quatuor dies peniteant. Si quis intinxerit manum in aliquo cibo, et non idonea manu, centum [l 1Kb] palmadas emendetur. Si in farina aut in aliquo cibo sicco aut in pulte aut lacte coagulato mus uel mustella mortua inueniuntur, quod in circuitu eius remanserit, proiicietur foras: et quod reliquum est manducetur. Item qui autem, quod in penitentiale scriptum est, implere poterit, bonum est; qui autem non potest, consilium damus per misericordiam Dei in primitus pro uno die in pane et aqua quinquaginta psalmos [m 1Kb] genuflectendo, aut sine flexu septuaginta psalmos, intra ecclesiam, uel in uno loco per ordinem psallat: et pro uno die ualent ducente genufluxiones, uel unus denarius [n 1Kb] pro die ualet, et tres  eleemosynas tres pauperes ualent: quidam dicunt quinquaginta [o 1Kb] percussiones, quinquaginta psalmi pro uno die ualent. Id est, hieme, in autumno, et in uerno, centum percussiones uel psalmos, et in estate, centum quinquaginta psalmos uel percussiones. Item pro uno mense, quod in pane et aqua penitere debet, psalmos in genuflexu, uel sine flexu, id est, sexcentos octoginta, et postea omnes dies reficiant ad sextam, nisi quarta et sexta feria ieiunet ad nonam. A carne [p 1Kb] et uino abstineat se, alium cibum postquam psallat sumat. In secundo anno remissior penitentia erit, de Natali Domini usque in Epiphania, et illos predictos dies, qui supra scribuntur, qui impenitentie non computantur. Item qui non potest sic agere penitentiam, sicut  superius diximus, in primo anno eroget in eleemosyna solidos uiginti tres, pro uno anno in pane et aqua, donet in eleemosyna solidos uiginti duos, et in unaquaque hebdomade unum diem ieiunet ad nonam, et alium ad uesperum, et 3 quadr. in 2  uiginti solidos, pro tribus annis octodecim solidos, que sunt sexaginta quatuor solidi. Potentes homines pro culpis criminalibus faciant, ut Zacheus ait: Domine omnium bonorum meorum dimidium do pauperibus, et si quid aliquid iniusti abstuli, in quadruplum reddam : et de mancipiis dimittat liberos, et captiuos redimat, et a quo die desinat peccare non desinat communicare, [a 1Kb] sicut apostolus ait: Qui per corpus peccat, per corpus emendat, hoc est ieiuniis et uigiliis, et orationibus ad Dominum, qui conuersus fuerit, et omne malum fecit, in effundendum sanguinem, in furto, in fornicatione, in mendacio, et iuramento, et omnibus malis: et postea Deo seruire uult usque in finem, tres et duos annos peniteat, uel quomodo sacerdos iudicet. Ipse  tamen cogitet de medicamento animarum, quomodo suam uel eorum animas seruare ualeat in erudiendo, in docendo sanum sermonem, quod qui bene ministrat,  bonum gradum sibi acquirit apud eum qui est super omnia Deus benedictus in secula seculorum. Amen.



Xu. Item de pretio anni, uel diei.

[b 1Kb] Primo anno quidam promiserunt quatuor triduanas, interueniente una nocte. Alii aiunt duodecim triduane: hoc est semel in uno mense triduanas quidam dixerunt. Quidam uerberibus aut in uigiliis insistendo, quatriduum: alii sic, alii uero sic. Pretium autem diei, hoc est [c 1Kb] agapen, duobus uel tribus pauperibus. Alii totum psalterium, id est, in estate, in hieme uero, et in uerno uel autumno quinquaginta psalmos. Quidam duodecim plagas uel percussiones, uel plus minus, uel discernat tempora. Quidam in labore alieno, uel inflectendo quadraginta bis desinat,  quadraginta ter desinat, 120 sexies desinat, et addetur 10, secundo 20, superiori 30, si labor non sit.




ANNO DOMINI DCCXXXI.
S. GREGORIUS II, ROMANUS PONTIFEX.





NOTITIA HISTORICA IN S. GREGORIUM PAPAM II.


 [a 12Kb] Gregorius [1 1Kb] II natione Romanus, ex patre Marcello,  sedit [2 1Kb] annos XuI, menses octo, dies uiginti. [3 1Kb] Fuit autem temporibus Anastasii, Theodosii, Leonis atque Constantini Augustorum. Hic a parua  etate in patriarchio nutritus [4 1Kb] sub sancte memorie  domno Sergio papa, subdiaconus atque [5 1Kb] sacellarius factus, bibliothece [6 1Kb] illi est cura commissa, deinde ad diaconatus ordinem prouectus est. Et cum uiro  sancto Constantino pontifice ad regiam profectus est urbem [1 1Kb] atque a Iustiniano principe inquisitus, [a 1Kb] de quibusdam capitulis optima responsione unamquamque  soluit questionem. Erat enim uir castus, diuine Scripture eruditus, facundus loquela et constans animo, ecclesiasticarum rerum defensor, et [2 1Kb] contrariis  fortissimus impugnator. [1 1Kb] Hic exordio pontificatus sui [a 1Kb] calcarias decoqui iussit, et a [2 1Kb] porta sancti Laurentii inchoans huius ciuitatis muros restaurare decreuerat, et aliquam partem faciens,  emergentibus incongruis uariisque tumultibus prepeditus est.

[b 4Kb] Huius temporibus [c 3Kb] Ioannes Constantinopolitanus antistes synodicam [3 1Kb] ei misit, atque ad eum rescriptis  idem usus est pontifex. Hic [1 1Kb] maximam partem basilice beati [2 1Kb] Pauli apostoli, que ceciderat, allatis de Calabria trabibus cooperuit, et altare a nouo fecit, et ciborium argenteum, quod fuerat ruina quassatum [3 1Kb] . Sancti Laurentii pariter ecclesiam foris muros sitam, que trabibus confractis  ruine iam erat uicina, reparauit, atque aquam fistolis compaginatis post multum tempus in eamdem ecclesiam reduxit, diuersasque [4 1Kb] ecclesias in ruinis positas innouauit, quas per ordinem dicere longum est. [a 13Kb] Hic in Germania per Bonifacium episcopum uerbum salutis predicauit, et gentem illam sedentem  in tenebris doctrina lucis conuertit [1 1Kb] ad Christum. Hic monasteria, que [2 1Kb] secus basilicam sancti Pauli erant, ad solitudinem deducta innouauit, atque ordinatis  seruis Dei monachis congregationem post longum tempus constituit, ut [3 1Kb] ibidem die, noctuque Deo redderent laudes. Hic [4 1Kb] gerocomium, quod [5 1Kb] post  absidem sancte Dei Genitricis ad presepe situm est, monasterium instituit. Atque monasterium sancti Andree apostoli, quod Barbare nuncupatur, ad nimiam deductum desertionem, [1 1Kb] in quo nec unus [2 1Kb] habebatur monachus, [3 1Kb] ascitis monachis, ordinauit, ut utraque monasteria ad sanctam Dei Genitricem singulis diebus atque noctibus Deo laudes canerent.

Eo tempore [a 3Kb] Luitprandus rex donationem patrimonii Alpium [4 1Kb] Cotziarum, quam Aripertus rex fecerat, hicque repetierat, admonitione tanti uiri uel increpatione redditam confirmauit. [5 1Kb] Huius temporibus. signum in luna factum est indictione 14, et uisa est cruentata usque ad mediam noctem. Eo itaque tempore [6 1Kb] Teudo dux gentis [7 1Kb] Baioariorum [8 1Kb] ad apostoli beati Petri limina primus de gente eadem  occurrit, orationis uoto. Huius temporibus [b 2Kb] Anastasius  imperator classem nauium preparatam in partibus Alexandrie direxit contra a Deo [9 1Kb] destructos Agarenos, qui, ad aliud uersi consilium, antequam peruenissent ad destinatum locum, ab itinere medio ad regiam regressi sunt urbem, Theodosium orthodoxum inquirentes imperatorem elegerunt, atque coactum in solio imperii confirmauerunt. Anastasius itaque cum ciuibus uel quibus potuit de exercitu munitam ciuitatem Niceam perrexit, illic cum classe, in qua Theodosius fuerat imperator, dimicauit, et fere septem millia exercitus sunt interempta. Cuius Anastasii superata pars uerbum iam immunitatis [10 1Kb] expetiit. Datoque sibi sacramento clericus factus atque presbyter est consecratus. Protinus etiam ut ingressus est memoratus Theodosius regiam  urbem, [c 4Kb] imaginem illam uenerandam, in qua  sancte erant sex synodi depicte, et a Philippico nec dicendo fuerat deposita, [1 1Kb] in pristino erexit [2 1Kb] loco, ita ut huius fidei feruore omnis ab Ecclesia cessaret questio.

Eo autem tempore fluuius qui appellatur Tiberis, alueum suum egressus, sese per campestria dedit, intumuit etiam inundatione aquarum multarum, et per portam que Flaminia dicitur [3 1Kb] ingressus est. Transcendit interea aliquibus in locis, et muros urbis, atque ultra basilicam sancti Marci per plateas se extendit, ita ut in uia Lata ad unam et semis staturam aqua eiusdem fluminis excreuisset, atque a porta beati Petri apostoli usque ad pontem Miluium aque se distenderent, et iuxta remissa [4 1Kb] in ipsius fluminis alueum se dedit. Domos itaque euertit,  agros dissipauit, eradicans arbusta et segetes. Nam nec serere ipso potuit tempore pars maxima Romanorum. Pro hoc imminebat tribulatio magna. Per dies autem septem aque Romam tenebant peruasam.  A Domno itaque papa litanie crebro flebant. Cumque in oratione et litaniis persisteret, post octauum iam diem misertus Deus aquam amouit, et fluuius ad proprium regressus est alueum per [5 1Kb] decimam quintam indictionem.

[a 2Kb] Cumanum etiam castrum ipso fuerat tempore a Longobardis pacis dolo peruasum. Quo audito omnes sunt redditi [6 1Kb] tristes. Adhortans etiam sanctissimus pontifex, et commonens Longobardos, ut redderent; qui si non acquiescerent, in iram se diuinam incidere pro dolo quem fecerant suis scriptis [7 1Kb] detestabatur, nam et munera eis dare, ut restituerent, uoluit multa. Sed illi turgida mente neque monitis audire, nec reddere sunt passi. Unde nimis idem sanctus indoluit pontifex, seseque spei contulit  diuine, atque in munitione ducis Neapolitani, et populi uacans, ducatum ei qualiter agerent quotidie scribendo [8 1Kb] presentabat. Cuius mandato obedientes, consilio inito, menia ipsius castri, [9 1Kb] uirtute sub nocturno  ingressi sunt silentio. Ioannes scilicet dux [a 2Kb] cum Theodimo subdiacono, et [1 1Kb] rectore, atque exercitu, [b 1Kb] et Longobardos pene trecentos cum eorum [2 1Kb] castaldione interfecerunt, uiuos etiam amplius quingentos comprehendentes, captos Neapolim duxerunt. Sic castrum recipere potuerunt. Pro cuius redemptione septuaginta auri libras ipse sanctissimus papa, sicut promiserat antea, dedit.

Hic Ierusalem Ecclesiam sanctam, que multo fuerat [3 1Kb] detecta tempore, et circumquaque porticus uetustate quassatas trabibus deductis cooperuit ac reparauit. Ambonem etiam marmoreum in eadem  ecclesia fecit, eamque diuersis ditauit linteis, atque ministeriis. [c 3Kb] Eodem tempore [d 1Kb] nefanda Agarenorum [4 1Kb] gens cum iam Hispaniarum prouinciam per decem tenerent annos peruasam, undecimo anno Rhodanum conabantur fluuium transire ad Francias occupandum, ubi Eudo preerat. Qui facta Francorum generali [5 1Kb] motione contra Saracenos, eos circumdantes interfecerunt, trecenta enim septuaginta quinque millia uno sunt die interfecti, [6 1Kb] ut eiusdem Eudonis Francorum ducis missa pontifici epistola continebat. Mille tantum quingentos ex Francis fuisse mortuos in eodem [7 1Kb] bello dixerunt. Adiiciens quod [e 18Kb] anno  premisso in benedictionem a predicto uiro eis [1 1Kb] directis tribus spongiis, quibus ad usum mense pontificis apponuntur [a 9Kb] , [2 1Kb] in hora qua bellum committebatur, idem Eudo Aquitanie princeps populo suo per  modicas partes tribuens ad sumendum [3 1Kb] eis, nec unus uulneratus est, nec mortuus ex his qui participati sunt. [4 1Kb] Eo quoque tempore in Campanie partibus combustum triticum, hordeum, seu legumina  quasi pluuia in loco quodam e celo missa sunt. [a 15Kb] Hic quadragesimali tempore, ut in quinta feria [1 1Kb] ieiunium, atque missarum celebritas fieret, in Ecclesiis, quod non agebatur, instituit. Oratorium [2 1Kb] sane  in patriarchio in nomine beati Petri apostoli [3 1Kb] diuersis ornatum metallis a nouo [4 1Kb] refecit, [5 1Kb] et circumquaque altaris parietes deargentauit, ac depinxit duodecim apostolos, qui pens. libras centum et octoginta.  [a 14Kb] Illis interea diebus Constantinopolis biennium est a [1 1Kb] nec dicendis Agarenis obsessa. Sed Deo eis contrario maxima illic eorum parte fame ac bello interempta confusi recesserunt [b 3Kb] Leone Principe. [2 1Kb] Nam et eiusdem ciuitatis populum trecenta dictum est millia [3 1Kb] diuersi sexus et etatis fuisse necessitate uastatum pestilentie.

[4 1Kb] Eo namque tempore moribus certe honesta et nomine pontificis mater ab hac uita subtracta est. Post cuius obitum Gregorius domum propiam in honorem  sancte Christi martyris Agathe additis a fundamento cenaculis, uel que [5 1Kb] monasterii erant necessaria a nouo construxit. Predia [6 1Kb] illic urbana, uel rustica pro monachorum obtulit necessitate. [7 1Kb] Fecit autem in eadem ecclesia beate Agathe ciborium ex argento, quod pens. libras septingentas et uiginti. Arcus argent. sex pens. sing. lib. quindecim. [c 9Kb] Canistra decem, pens. sing. lib. duodecim, et alia dona multa largitus est. Eo tempore castrum est Narnie a Longobardis peruasum. Rex uero  [a 1Kb] Longobardorum Luitprandus, generali motione facta, Rauennam progressus est, atque illam obsedit per dies aliquot, et castrum peruadens classes captas abstulit plures, et opes abstulit innumeras. Post aliquot [1 1Kb] dies Basilius dux, Iordanes chartularius, et Ioannes subdiaconus, cognomento Lurion, consilium inierunt, [b 1Kb] ut pontificem interficerent, quibus assensum Marinus imperialis spatharius, qui Romanum ducatum tenebat, a regia missus urbe, imperatore mandante, hoc probauit; sed tempus inuenire non potuerunt, qui Dei iudicio dissolutus et contractus est, et sic a Roma recessit. Postmodum Paulus patricius et exarchus missus in Italiam est, qui denuo, ut hoc scelus perficerent, meditabantur. Quorum consilium Romanis patefactum est,  qui [2 1Kb] morte cuncti Iordanem interfecerunt et Ioannem Lurionem. Basilius uero monachus factus, in  loco quodam retrusus uitam finiuit. [3 1Kb] Paulus uero exarchus imperatoris iussione eumdem pontificem conabatur interficere, eoque censum in prouincia ponere prepediebat, et cogitaret suis opibus Ecclesias denudare, sicut in ceteris actum est locis, atque alium in eius ordinaret loco. Post hunc Spatharius cum iussionibus missus est alter, ut pontifex a sua sede amoueretur. Denuo Paulus patricius ad perficiendum tale scelus, quos seducere potuit ex [4 1Kb] Rauenna, cum suo comite, atque ex castris aliquos, misit. Sed motis Romanis, atque undique Longobardis pro defensione pontificis in Salario ponte Spoletini, atque hinc inde duces Longobardorum circumdantes Romanorum fines, hoc prepedierunt.

[c 6Kb] Iussionibus itaque postmodum missis, decreuerat  [5 1Kb] imperator ut nulla imago cuiuslibet sancti, aut martyris, aut angeli, ubicunque haberetur, [6 1Kb] maledicta  enim omnia asserebat, et si acquiesceret in hoc pontifex, gratiam imperatoris haberet; si et hoc fieri prepediret, a suo gradu [1 1Kb] decideret. [a 1Kb] Respiciens ergo pius uir profanam principis iussionem, iam contra imperatorem quasi contra hostem se armauit, renuens heresim eius, scribens ubique cauere se Christianos, [2 1Kb] eo quod orta fuisset impietas talis. Igitur permoti omnes Pentapolenses, atque [b 1Kb] uenetiarum exercitus, contra imperatoris iussionem restiterunt, dicentes nunquam se in eiusdem pontificis condescendere nece, sed pro eius magis defensione uiriliter decertare. Ita ut anathemati Paulum exarchum, [3 1Kb] uel qui eum direxerat, eiusque consentaneos submittunt, spernentes ordinationem eius, sibi omnes ubique in Italia [4 1Kb] duces [c 1Kb] elegerunt, atque sic de  pontificis deque sua immunitate cuncti studebant. Cognita uero imperatoris nequitia, omnis Italia consilium iniit, ut sibi eligerent imperatorem, et Constantinopolim ducerent. Sed compescuit tale consilium pontifex, sperans conuersionem principis. Ipsis interea diebus Exhilaratus dux [5 1Kb] Neapolis deceptus diabolica instigatione [6 1Kb] cum filio suo Adriano Campanie partes tenuit, seducens populum, ut obedirent imperatori, et occiderent pontificem. Tunc Romani omnes eum secuti comprehenderunt, et cum filio suo [7 1Kb] interfecerunt. [8 1Kb] Post hunc et Petrum ducem [9 1Kb] dicentem contra pontificem imperatori scripsisse turbauerunt.

 Igitur dissensione facta in partibus Rauenne, alii consentientes [10 1Kb] impietati imperatoris, alii cum pontifice et fidelibus se tenentes, [11 1Kb] intra eos contentione mota, Paulum patricium occiderunt. Longobardis uero Aemilie castra [12 1Kb] Ferorianus, [13 1Kb] Montebelli, uerablum cum suis oppidis Buxo, et [14 1Kb] Pernitecta, Pentapolis quoque et Auximana ciuitas se tradiderunt. Post aliquod uero tempus Eutychium patricium eunuchum, [15 1Kb] qui dudum exarchus fuerat, Neapolim misit imperator, ut illud, quod exarchus Paulus, spatharii quoque, et ceteri malorum consiliatores, facere nequiuerunt, perficeret ille, sed nec sic [16 1Kb] innuente Deo, latuit miserabilis dolus, sed clarum cunctis pessimum consilium, [17 1Kb] quia Christi uiolare conabantur Ecclesias, et perdere cunctos, atque diripere  [18 1Kb] omnium bona. Cumque mitteret hominem proprium Romam cum scriptis suis, in quibus continebatur, ut pontifex occideretur cum optimatibus Rome, agnita crudelissima [19 1Kb] insania, protinus ipsum patricium missum occidere uoluerunt, nisi defensio pontificis nimia prepedisset. uerum eumdem anathematizauerunt Eutychium exarchum, [20 1Kb] sese magni cum paruis constringentes sacramento nunquam pontificem Christiane fidei zelotem, et Ecclesiarum defensorem se permittere noceri, aut amoueri, sed mori pro illius salute essent omnes parati. Munera tunc hinc inde ducibus Longobardorum et Regi [21 1Kb] pollicentes plurima, ut a iuuamine desisterent pontificis  per suos legatos patricius ille suadebat. Qui [1 1Kb] rescripsit detestandam uiri dolositatem despicientes. una se quasi fratres fidei catena constrinxerunt, Romani atque Longobardi, desiderantes cuncti mortem pro defensione pontificis sustinere gloriosam, nunquam illum passuri perferre molestiam, pro fide uera et Christianorum [2 1Kb] certamen salute. His ita se habentibus, elegit maius presidium [3 1Kb] pater ille distribuere pauperibus largissima manu, que reperiebat, incumbens orationibus, et ieiuniis, et litaniis Deum quotidie deprecabatur. Et spe ita manebat semper fultus plusquam hominum, gratias tamen uoluntati populo referens pro mentis proposito, blando omnes sermone, ut bonis in Deum proficerent actibus, et in fide persisterent, rogabat.  Sed ne desisterent ab amore, uel fide Romani imperii, admonebat. Sic cunctorum corda molliebat, et dolores continuos mitigabat.

Eodem tempore per [4 1Kb] XI indict. dolo a Longobardis peruasum est [5 1Kb] Sueriense castellum, quod per [6 1Kb] centum quadraginta dies ab eisdem Longobardis possessum est. Sed pontificis multis continuis scriptis atque commonitionibus ad regem missis, quamuis multis datis muneribus [7 1Kb] , saltim omnibus suis nudatum opibus castrum, donationem beatissimis apostolis Petro et Paulo antefatam emittens, Longobardorum rex restituit atque donauit. [8 1Kb] Eo autem tempore, indictione XII, mense ianuario, per decem  et amplius dies stella, que [9 1Kb] antifer uocitatur, cum radiis in celo apparuit in [10 1Kb] Occiduo, cuius radii partes Aquilonis respiciebant, et usque ad medium celum se extendebant. Eo uero tempore, sepius dicti Eutychius patricius et Luitprandus rex inierunt consilium nefarium, ut, congregatis exercitibus, rex subiiceret duces Spoletanum et Beneuentanum, et exarchus Romam, et que pridem de pontificis persona iussus fuerat impleret. Qui rex Spoletum ueniens, susceptis ab utrisque ducibus sacramentis atque obsidibus, [11 1Kb] cum tota sua cohorte in Neronis campum secessit. Ad quem egressus pontifex, eique presentatus, studuit, ut potuit, Regis mollire animum communione pia, ita ut se prosterneret eius pedibus, et promitteret se nulli inferre  lesionem; atque sic ad tantam compunctionem piis monitis flexus est, [12 1Kb] ut que fuerat indutus exueret, [a 34Kb] et ante corpus apostoli poneret, [13 1Kb] mantum [14 1Kb] armilausiam, balteum, spatam, atque ensem deauratum, nec non coronam auream, et crucem argenteam. [15 1Kb] Post orationem factam obsecrauit pontificem, ut memoratum exarchum ad pacis concordiam suscipere dignaretur, ut et factum est. Et sic recessit rege declinante a malis quibus inierat consiliis cum exarcho.

Igitur exarcho Rome moranti, uenit in partibus Tuscie in castrum [16 1Kb] Manturiense quidam seductor, [b 3Kb] Tiberius nomine, cui cognomen erat Petasius, qui  sibi regnum Romani imperii usurpare conabatur. Leuiores quoque decipiens ita ut Manturianenses, Lunenses, atque [1 1Kb] Bledani ei sacramenta prestitissent. Exarchus uero hec audiens, turbatus est, quem sanctissimus papa confortans, et cum eo proceres Ecclesie mittens atque exercitus, profecti sunt. Qui  uenientes in Manturianensi castello ibidem Petasius interemptus est. Cuius abscissum caput Constantinopolim ad principem missum est, et nec sic Romanis plenam gratiam largitus est imperator.

[a 39Kb] Nam post hec claruit eiusdem imperatoris malitia, pro qua persequebatur pontificem, ita ut compelleret  omnes Constantinopolim habitantes, tam uirtute [1 1Kb] quamque blandimentis, ut deponerent, ubicunque  haberentur, imagines tam Saluatoris quamque eius Genitricis sancte, uel omnium sanctorum,  easque in medio ciuitatis, quod dicere crudele est, igni cremarent, et omnes dealbarent depictas ecclesias.  Et quia plerique ex eiusdem ciuitatis populo tale scelus fieri prepediebant, aliquanti capite truncati,  alii [1 1Kb] partem corporis excisi, penam pertulerunt. [2 1Kb] Pro qua causa etiam Germanum sancte Constantinopolitane  Ecclesie antistitem, eo quod ei consensum prebere noluisset, pontificatu priuauit [3 1Kb] isdem  imperator, sibique complicem Anastasium presbyterum in eius loco [1 1Kb] constituit. Qui missa Romam  synodica dum tali heresi eum consentientem reperiret, uir sanctus non censuit eum fratrem, aut  consacerdotem, solito uocari, sed, [a 9Kb] rescriptis commonitoriis,  nisi ad catholicam conuerteretur fidem,  etiam extorrem a sacerdotali officio esse mandauit. [a 1Kb] Imperatori quoque suadens salutaria, ut a tali exsecrabili miseria declinaret, scriptis commonuit.

Hic fecit calicem aureum precipuum diuersis ornatum lapidibus pretiosis, pens. lib. 30; similiter et patenam auream, pens. lib. 28 et semis. Hic dimisit omni clero, monasteriis, diaconie et mansionariis solidos duo millia centum sexaginta, et ad luminaria  beati Petri apostoli solidos mille. Hic fecit ordinationes quinque, quatuor per mensem Septemb. et unam mens. Iun., presbyteros triginta quinque, diaconos quatuor, episcopos per diuersa loca centum quinquaginta. Qui etiam sepultus est ad beatum Petrum apostolum sub die III Idus Februarii, indictione 14, [1 1Kb] [b 1Kb] Leone et Constantino imperatoribus. Et cessauit episcopatus dies quinque, mensem unum.





FABRICII NOTITIA IN S. GREGORIUM PAPAM II.

 Gregorius II, Marcelli filius, ex bibliothece pontificie prefecto et diacono papa ab anno 715, 28 April., ad 731, 13 Februar., de quo preter alios Gregorius Polydorus, Augustinianus Pistoriensis, in suo Gregoriano, siue libro de quatuordecim Gregoriis, Romanis pontificibus, tredecim episcopis et uno presbytero, Florent. 1598, et Acta Sanctor., tom. II Februar., pag. 692. Eius si scripta exstarent, inquit Baronius ad an. 731, num. 1, resque ab eo geste diligentius  scriptis mandate essent, Gregorio Magno haud minorem existimares. Preter Epistolas aliaque scripsisse fertur Responsionum librum unum ad Leonem Isaurum imp. et alium ad episcopum Constantinopolitanum Ioannem. Ab hoc Gregorio in Germaniam missi sanctus Corbinianus et sanctus Bonifacius ad Christi doctrinam propagandam. Etiam, Beda teste, pref. ad regem Ceolulphum, Nothelmus Ecclesie Londinensis presbyter, Gregorio permittente, sancte Ecclesie  Romane scrinium perscrutatus, Epistolas Gregorii I aliorumque pontificum in Angliam historie inserendas pertulit. Per errorem hic Gregorius a Grecis, ut a Cedreno, et in inscriptione epistolarum duarum ad Leonem Isaurum pro cultu imaginum datas, apud Baronium ad annum 726, num. 27 seq., Gregorius Dialogus appellatur, quod Gregorio primo competit, eique tributum est cognomen propter compositum ab eo notissimum illum de quo supra pag. 84 dialogum, sicut Ioannes Climax a Grecis consueuit cognominari propter librum cui titulus hic ab eo impositus fuit Climax, siue Scala paradisi. Epistolas illas ad Leonem duas Grece et Latine preter Baronium exhibent Binius et alii conciliorum editores ante acta synodi septime; et in actione quarta eiusdem  synodi epistolam ad Germanum Constantinopolitanum. Preterea ab iisdem synodorum collectoribus  Latine, qua lingua Gregorius scripsit, offeruntur epistole duodecim huius Gregorii, illisque subiicitur Capitulare ab eodem datum Martiniano  episcopo, Georgio presbytero et Dorotheo subdiacono ablegatis in Baioariam ad uisitandas Ecclesias. Non desunt qui aliquas ex his epistolis referunt ad Gregorium III, de quo mox, sicut et epistolam ad Austrobertum archiepiscopum uiennensem, quam Ludouicus Iacobus pag. 89 notauit uulgatam a Ioanne a Bosco in bibliotheca Floriacensi, et a Ioanne Lieureo in Antiquitatibus uiennensibus, pag. 181. Similiter liturgiam siue missam, quam inter Gregorii I memoraui scripta, Gregorio II tribuere alii non dubitant, ut prestantissimus Caueus  . Responsiones Gregorii, quibus Iustiniani imp. questiones de quibusdam capitulis traditur dissoluisse, hodie desiderantur. Canones quosdam penitentiales, quos ego in Ms. codice Lucensi nactus sum, a canonibus Gregorii  III plane diuersos, Gregorio huic II ambigens tamen attribui, et in Conciliorum Supplemento, tom. I, pag. 538, euulgaui. Adieci ex Wilkinsio Conc. Brit. tom. I, pag. 81, epistolam Gregorii ad episcopos Anglie, qua Dorobernensi episcopo totius Anglie primus honor asseritur.





SANCTI GREGORII II ROMANI PONTIFICIS EPISTOLAE ET CANONES.




EPISTOLA PRIMA. GREGORII PAPAE II AD BONIFACIUM PRESBYTERUM. Potestatem illi facit ut fidei mysterium incredulis gentibus annuntiet.


Gregorius seruus seruorum Dei Bonifacio religioso presbytero.

Exigit manifestata nobis religiosi propositi tui pie in Christo flagrantis intentio, et approbata sincerissime fidei tue perlata relatio, ut ad dispensationem uerbi diuini, cuius per gratiam Dei curam gerimus, te comministro- utamur. Experientes proinde te ab infantia sacras litteras didicisse, profectusque indolem ad augmentum crediti celitus talenti prospectu diuini amoris extendere, uidelicet gratiam cognitionis  celestis oraculi in laborem salutifere predicationis, ad innotescendum gentibus incredulis mysterium fidei, instanti conatu expendere; colletamur fidei tue, et adiutores effici cupimus gratie prerogate. Igitur quia premissi conatus pium affectum usque ad apostolice sedis modesta preuisione perduxisti consultum, ut membrum ex membro proprii corporis caput requirens, motum mentis probares, capitisque arbitrio te humiliter submittens, et eius directione iusto tramite properans solidari, compaginis  plenitudo existas; ideo in nomine indiuisibilis Trinitatis, per inconcussam auctoritatem beati Petri apostolorum principis, cuius doctrine magisterii dispensatione fungimur, et locum sacre sedis administramus, modestiam tue religionis instituimus, atque precipimus, ut in uerbo Dei, quo igne salutifero, quem Dominus mittere uenit in terram, enitere uideris, ad gentes quascunque infidelitatis errore detentas properare Deo annuente potueris, mysterium regni Dei per insinuationem nominis Christi Domini Dei nostri ueritatis suasione designes, et per spiritum uirtutis [Edit. Rom., ueritatis], et dilectionis, ac sobrietatis, predicationem utriusque Testamenti mentibus indoctis consona ratione transfundas. Disciplinam denique sacramenti, quam ad initiandos  Deo preuio credituros tenere studes, ex formula officiorum sancte nostre sedis apostolice, instructionis tue gratia prelibata, uolumus ut intendas. Quod uero actionis suscepte tibi deesse perspexeris, nobis ut uolueris [ualueris] intimare curabis. Bene uale. Data Idibus Maii, imperante domino piissimo Augusto Leone a Deo coronato magno imperatore, anno tertio imperii eius, indictione undecima [secunda].


 Indiculus sacramenti quod Bonifacius Rome, cum episcopus ordinaretur, edidit, et manu sua scriptum obtulit.

In nomine Domini Dei et Saluatoris nostri Iesu Christi. Imperante domno Leone, a Deo coronato, magno imperatore, anno 6, post consulatum [a 1Kb] eius anno 6, sed et Constantino magno imperatore eius filio anno 4, indictione 6. Promitto ego Bonifacius, Dei gratia episcopus, tibi beato Petro apostolorum principi, uicarioque tuo beato Gregorio pape, et successoribus eius, per Patrem, et Filium, et Spiritum sanctum, Trinitatem inseparabilem, et hoc sacratissimum corpus tuum, me omnem fidem et puritatem sancte fidei catholice exhibere, et in unitate eiusdem fidei Deo operante persistere, in qua omnis Christianorum salus sine dubio esse comprobatur, nullo modo  me contra unitatem communis et uniuersalis Ecclesie suadente quopiam consentire, sed, ut dixi, fidem et puritatem meam atque concursum tibi, et utilitatibus Ecclesie tue, cui a Domino Deo potestas ligandi soluendique data est, et predicto uicario tuo, atque successoribus eius per omnia exhibere. Sed et si cognouero antistites contra instituta antiqua sanctorum Patrum conuersari, cum eis nullam habere communionem aut coniunctionem; sed magis, si ualuero  prohibere, prohibebo; sin minus, fideliter statim domno meo apostolico renuntiabo. Quod si, quod absit, contra huius promissionis mee seriem aliquid facere quolibet modo, seu ingenio uel occasione tentauero, reus inueniar in eterno iudicio; ultionem Ananie et Sapphire incurram, qui uobis etiam de rebus propriis fraudem facere, uel falsum dicere presumpserunt. Hunc autem indiculum sacramenti ego Bonifacius exiguus episcopus manu propria scripsi, atque ponens supra sacratissimum corpus beati Petri, ita, ut prescriptum est, Deo teste et iudice, prestiti sacramentum, quod et seruare promitto.



[b 1Kb] EPISTOLA II. GREGORII PAPAE II AD CAROLUM DUCEM, MAIOREM DOMUS REGIAE FRANCORUM. Commendat Bonifacium, ut illi faueat in suscepto ministerio.


Domino glorioso filio [c 21Kb] Carolo duci Gregorius papa.

Comperientes te, in Christo dilectissime, religiose mentis affectum gerere in multis opportunitatibus, debito salutis premisso, notum facimus Deo dilecte tue dignitati, presentem fratrem Bonifacium, fide et moribus approbatum a nobis episcopum consecratum,  atque institutionibus sancte sedis apostolice, cui Deo auctore presidemus, Ecclesie generali sollicitudine informatum, ad predicandum plebibus  Germanie gentis, ac diuersis in orientali Rheni fluminis parte consistentibus, gentilitatis errore detentis, uel adhuc ignorantie obscuritatibus prepeditis, necessario  destinare. Pro quibus eum gloriose beneuolentie tue omnimodo commendamus, ut eum in omnibus necessitatibus adiuuetis, et contra quoslibet aduersarios, quibus in Domino preualetis, instantissime defendatis; certissime retinentes, Deo uos exhibere quecunque huic promptissimo impenderitis fauore, qui, sanctis apostolis suis ad lucem gentium destinatis, a suscipientibus eos se suscipiendum predixit, quorum institutionibus per nos informatus predictus antistes in sortes predicationis procedit.



EPISTOLA III. GREGORII PAPAE II AD EPISCOPOS ET ALIOS OMNIUM ORDINUM, TUM CLERICOS, TUM LAICOS. Commendat eumdem Bonifacium, et quas ad res missus sit exponit.

 Gregorius episcopus seruus seruorum Dei uniuersis reuerentissimis et sanctissimis fratribus cepiscopis, religiosis presbyteris, seu diaconibus, gloriosis ducibus, magnificis castaldis, comitibus etiam, uel cunctis Christianis Deum timentibus.

Sollicitudinem nimiam gerentes pro speculatione nobis credita, quia in umbra mortis aliquas gentes in Germanie partibus, uel plaga orientali Rheni fluminis, antiquo hoste suadente errare, et quasi sub religione Christiana idolorum culture seruire cognouimus; aliquos uero, qui nec Dei cognitionem habentes, nec baptismatis sacri unda sunt loti, sed comparatione brutorum animalium pagani factorem suum non recognoscunt; necessarium duximus, pro utrorumque illuminatione, ad predicandum recte  fidei uerbum, harum litterarum portitorem Bonifacium, reuerendissimum fratrem et cepiscopum nostrum, ad easdem partes dirigere, ut et illis predicando uerbum salutis uitam prouideat sempiternam, et si quos forte ubicunque [Edit. Rom. uel ubicunque] a recte fidei tramite deuiasse cognouerit, aut astutia suasos diabolica erroneos repererit, corrigat, atque sui euocatione ad portum restituat salutis, eosque ex apostolice sedis huius doctrina informet, et in eadem catholica fide permanere instituat. Cui etiam hortamur, ob amorem Domini nostri Iesu Christi, et apostolorum eius reuerentiam, ut in omnibus solatia exhibeatis [solatiari nisibus totis debeatis], eumque in nomine Iesu Christi recipiatis, ut scriptum est de suis discipulis: Qui uos recipit me  recipit ; prouidentes insuper necessaria itineris eius, comitesque tribuentes, cibum etiam ac potum, uel si quid eguerit largientes, ut uno labore et socia uoluntate, opus sibi creditum pietatis et  negotium salutis annuente Deo perficiatur, atque premia laboris percipere mereamini, deque conuersione errantium merces uobis ascribatur in celis. Si quis itaque huic Dei famulo, ad illuminationem gentium ab hac apostolica et catholica Dei Ecclesia destinato, assensum uel concursum prebuerit, exorantibus apostolorum principibus, consortia mereatur sanctorum martyrum Christi Iesu. Si quis uero , quod non optamus, aduersari eius laboribus conatus fuerit [auersando, eius prepedire conatus fuerit laborem], aut contrarius exstiterit ministerio illi credito, successorumque eius in eumdem laborem intrantium, ex sententia diuina anathematis uinculo percellatur, et perpetue damnationis subiaceat. Data Kalendis Decembris, imperante domino  piissimo Augusto Leone, imperii eius anno 7, sed et Constantini imperatoris eius filii anno 4, indictione 6.



EPISTOLA Iu. GREGORII PAPAE II AD CLERUM, ORDINEM, ET PLEBEM, CUI BONIFACIUS ORDINATUS FUERAT EPISCOPUS. Gregorius episcopus seruus seruorum Dei, clero, ordini, et plebi consistenti Thuringi, dilectissimis filiis in Domino salutem.

[a 1Kb] Probabilibus desideriis nichil tarditatis prestantes fratrem iam et cepiscopum nostrum Bonifacium uobis ordinauimus sacerdotem. Cui dedimus in mandatis, ne unquam ordinationes presumat illicitas, ne bigamum, aut qui uirginem non est sortitus uxorem, neque illitteratum, uel in qualibet corporis  parte uitiatum, aut ex penitente, uel curie, aut cuilibet conditioni obnoxium, notatumque, ad sacros ordines permittat accedere; sed si quos huiusmodi forte repererit, non audeat promouere. Afros passim ad ecclesiasticos ordines [procedentes] pretendentes nulla ratione suscipiat, quia aliqui eorum Manichei, aliqui rebaptizati sepius sunt probati. Ministeria atque ornatum [ornamenta] ecclesie, uel quidquid illud est in patrimonio eiusdem, non minuere studeat, sed augere. De reditu uero Ecclesie, uel oblatione fidelium, quatuor faciat portiones, quarum unam sibi ipse retineat, alteram clericis pro officiorum sedulitate distribuat, tertiam pauperibus et peregrinis, quartam ecclesiasticis fabricis nouerit reseruandam, de quibus diuino erit iudicio redditurus  rationem. Ordinationes uero presbyterorum, siue diaconorum, non nisi quarti, septimi et decimi mensis ieiuniis, sed et in ingressu quadragesimali, atque medio, uespere sabbati nouerit celebrandas.  Sacrosancti autem baptismi sacramentum, non nisi in paschali festiuitate et pentecoste nouerit esse prebendum, exceptis iis quibus mortis urgente periculo, ne in eternum pereant, talibus oportet remediis subuenire. Huic ergo sedis nostre precepta seruanti deuotis animis obsequi uos oportet, ut irreprehensibile placitumque fiat corpus Ecclesie, per Christum Dominum nostrum, qui uiuit et regnat cum Deo Patre omnipotente, per [Edit. Rom., et Spiritu sancto per] omnia secula seculorum. Deus incolumes uos custodiat, dilectissimi. Data Kalendis Decembris, imperante domno piissimo Augusto Leone a Deo coronato magno imperatore, anno 7, sed et Constantino magno imperatore eius filio, anno 4, indictione 6.



EPISTOLA u. GREGORII PAPAE II AD OPTIMATES THURINGORUM. Laudat illorum in Christi fide constantiam, hortaturque ut Bonifacio episcopo suo sint obedientes.


uiris magnificis filiis Asulfo, Goddauo, Willerco, Gunthario, Aluoldo [Edit. Rom., Asuleo, Guodelano, Mutereo, Gunthareo, Alualdo], et omnibus Deo dilectis Thuringis fidelibus Christianis, Gregorius papa.

Insinuatam nobis magnifice in Christo fidei uestre constantiam agnoscentes, quod paganis compellentibus uos ad idola colenda, fide plena responderitis, magis uelle feliciter mori, quam fidem semel in Christo acceptam aliquatenus uiolare; nimia exsultatione repleti gratias debitas persoluimus Deo nostro  et redemptori, bonorum omnium largitori, cuius gratia comitante uos ad meliora et potiora optamus proficere, et ad confirmandum fidei uestre propositum sancte sedi apostolice religiosis mentibus adherere, et, prout opus poposcerit sacre religionis, a memorata sancta sede apostolica spirituali omnium fidelium matre solatium querere, sicut decet filios coheredes regni a regali parente. Ministerio quoque presentis fratris karissimi Bonifacii, quem ad uos episcopum consecratum in sorte predicationis destinauimus, apostolicis institutionibus informatum, ad instruendam fidem uestram, in omnibus uolumus et hortamur obedientes ei consentire ad complementum in Domino uestre saluationis.



EPISTOLA uI. GREGORII PAPAE II AD UNIuERSUM POPULUM THURINGORUM. Ut Bonifacio episcopo suo in omnibus obediant, et episcopia atque ecclesias construant.


Gregorius seruus seruorum Dei uniuerso populo Thuringorum.

Dominus iehsu Christus Filius Dei, et Deus uerus, de celis descendit, homo factus est, et pro nobis pati et crucifigi dignatus est, et sepultus tertia die  resurrexit a mortuis, et ascendii in celum; discipulis etiam suis sanctis [Edit. Rom., apostolis ait] ait: Euntes docete omnes gentes, baptizantes eos in nomine Patris, et Filii, et Spiritus sancti; ipse in se credentibus uitam eternam promisit. Cupientes ergo uos in perpetuum nobiscum gaudere, ubi finis gaudii nullus est, nec tribulatio, nec aliqua amaritudo, sed gloria sempiterna; ideo fratrem nostrum sanctissimum Bonifacium episcopum ad uos direximus, ut uos debeat baptizare, et fidem Christi docere, et ab errore ad uiam salutis deducere, ut salutem habeatis et uitam sempiternam. uos ergo ei in omnibus obedite, et sicut patrem uestrum illum honorate, et ad eius doctrinam corda uestra inclinate. Quia illum non pro lucro aliquo temporali conquirendo  direximus, sed pro lucro animarum uestrarum ad uos eum misimus. Diligite ergo Dominum, et in nomine eius baptismum suscipite, quia Dominus Deus noster, quod oculus hominis nunquam uidit, nec in cor hominis ascendit, preparauit diligentibus se. Iam recedite a malis operibus, et agite bene; non adoretis idola, nec immoletis carnes, quia Deus non recipit ista; sed in omnibus secundum quod uos frater noster Bonifacius docuerit, obseruate et agite, et salui eritis, et uos et filii uestri in sempiternum. Facite ergo et domum, ubi debeat ipse pater uester episcopus habitare, et ecclesias ubi orare debeatis, ut Deus indulgeat peccata uestra, et donet uobis uitam sempiternam.



EPISTOLA uII. GREGORII PAPAE II AD UNIuERSUM POPULUM [a 1Kb] ALTSAXONUM. Confirmat illos in fide Christi, quam relicto idolorum cultu amplexi erant.


Gregorius papa uniuerso populo prouincie Altsaxonum [Edit. Rom., Saxonum].

Sapientibus et insipientibus debitor sum, fratres karissimi, uolens uos scire qualem sollicitudinem habeam pro uobis, et pro his qui uerbum exhortationis fidei Iesu Christi Domini nostri susceperunt, et qui adhuc suscepturi sunt, ut consolentur corda uestra instructa in caritate, et in omnes diuitias plenitudinis intellectus, in agnitionem mysterii Dei patris Iesu Christi, ut ait egregius apostolus: In quo sunt omnes thesauri sapientie et scientie absconditi  . Hoc autem dico, quoniam prope est regnum Dei ; et nemo [ut nemo] uos amplius decipiat in sublimitate sermonum, ut in [aut in] quocunque metallo salutem uestram queratis, adorantes idola manufacta, aurea, argentea, erea, lapidea, uel de quacunque materia facta, que falsidico nomine a paganis antiquis dii appellata sunt. In quibus et demones habitare noscuntur, quoniam omnes dii gentium demonia sunt, ut ait Scriptura: Dominus autem  noster celos fecit . Quicunque autem in uobis susceperunt Christum Iesum Dominum nostrum, in ipso ambulent radicati, et superedificati, et confirmati fide, abundantes in gratiarum actione. uidete ne quis uos amplius decipiat per philosophiam et inanem fallaciam . Astutiores enim sunt filii tenebrarum, quam filii lucis. Discedite, filii, ab idolorum cultura; accedite et adorate Dominum Deum, qui fecit celum et terram, mare et omnia que in eis sunt; et uultus uestri non erubescent. Unus enim Dominus hominum, uolucrum, quadrupedum, et piscium, qui est benedictus in secula seculorum. Exspoliate uos ergo ueterem hominem, et induite Christum nouum, deponentes omnem malitiam, iram, indignationem, blasphemiam. Turpem  sermonem nolite de ore uestro producere, et ab idolorum cultura recedite. Iam enim aduesperascit dies seculi, et tempus tenebrarum appropinquat, ideoque nolite esse otiosi, sed potius operamini opus bonum, ut Christus habitet in uobis. Et quodcunque facitis in uerbo, aut in opere, omnia in nomine Domini nostri Iesu Christi facite, gratias agentes Deo et Patri per ipsum , respuentes gentilitatis sectam, scientes uos Dominum habere in celis. Orationi instantes ad ipsum Dominum cor erigite, quoniam magnus est Dominus Deus noster, et laudabilis nimis, et terribilis super omnes deos , qui uult omnes homines saluos fieri, et ad agnitionem ueritatis peruenire . Hoc autem commoneo, fratres, ut quicunque uoluerit ex uobis ad Christum  conuerti, nullo modo eum prohibeatis, neque uim ei faciatis sculptilia adorare, quia ipse Christus Dominus uiuit cum Deo Patre omnipotente in unitate Spiritus sancti per omnia secula seculorum. Amen. Charissimi, fidelis est minister, et conseruus in Domino, frater ac cepiscopus noster Bonifacius, quem misi uobis ad hoc ipsum, ut [Fidelem ministrum, et conseruum misi ad uos Bonifacium fratrem, et cepiscopum meum ad hoc ipsum, ut] cognoscat que circa uos sunt, et consoletur corda uestra cum exhortationis uerbo in Christo Iesu Domino nostro, ut a diabolica liberati fraude mereamini adoptionis filiis aggregari, et ut ab eterna damnatione liberati uitam habeatis eternam.





EPISTOLA uIII. CAROLI MAIORIS DOMUS EPISTOLA GENERALIS. De suscepto in tuitionem ac defensionem episcopo Bonifacio.


Dominis sanctis et apostolicis in Christo patribus episcopis, ducibus, comitibus, uicariis, domesticis, seu omnibus agentibus iunioribus nostris, seu missis decurrentibus, et amicis nostris, illustris uir Carolus maior domus bene cupiens uester.

Cognoscatis qualiter apostolicus uir, in Christo pater Bonifacius episcopus ad nos uenit et nobis suggessit quod sub nostro mundeburdo uel defensione eum recipere deberemus. Quod ita gratanti animo nos fecisse cognoscite. Proinde ergo taliter ei manu nostra roboratam dare uisi sumus, ut ubicunque  ambulare uisus fuerit, cum nostro amore, uel sub nostro mundeburdo et defensione, quietus uel conseruatus esse debeat; ea ratione, ut iustitiam reddat, et iustitiam faciat et accipiat. Et si aliqua causatio uel necessitas ei aduenerit, que per legem definiri non potuerit, usque ante nos quietus et conseruatus esse debeat, tam ipse, quam qui per ipsum reclamare se et sperare uidentur. Ut ei nemo aliquam contrarietatem uel damnationem aduersus eum facere presumat, sed omni tempore sub nostro mundeburdo uel defensione quietus uel conseruatus residere debeat. Et ut certius credatur, manu propria subter firmauimus et de annulo nostro sigillauimus.



EPISTOLA IX. GREGORII PAPAE II AD BONIFACIUM EPISCOPUM Gratulatur de infidelium conuersione, hortaturque ut in cepto uerbi ministerio constanter insistat.


Reuerentissimo et sanctissimo fratri Bonifacio cepiscopo Gregorius seruus seruorum Dei.

Credite speculationis sollicitudine permoti, euangelica quoque institutione, qua Christus ait: Obsecrate Dominum messis ut iniiciat operarios in messem suam , tuam proinde reuerendam fraternitatem ad imitationem apostolorum  in partibus Hesperiarum [Hessorum] ad illuminationem Germanice gentis in umbra mortis sedentis dirigere preuidimus, lucrum ut inde apportare  deberes, quasi seruus ille de negotio talenti, sicut scriptum est, fidus in futuro auctori asserit Deo fecisse . Quod quia ex obedientie munere ministerium uerbi cernimus adolere, et predicationis preconio populum infidelem, ut innotuisti, audiuimus conuerti, Domini potentie gratias referentes, ut ipse, a quo bonum procedit, et ad agnitionem uult omnes uenire ueritatis, tibi optamus ut cooperetur, et a tenebris ad lucem populum illum sue potentie inspiratione reducat. Hinc enim uobis merces copiosa credimus quod ab omnipotente Deo ascribatur in celis. Bonum enim certamen, si perseueraueris, possis cum Apostolo dicere: Certaui, cursum consummaui, fidem seruaui . Sed ut coronam percipias laboris insiste;  pollicetur enim Deus perseuerantibus in finem salutem. Nec te mine terreant, nec deiiciant terrores, sed fixam in Deo tenens fiduciam ueritatis uerbum denuntia. Erit enim ex adiutorio diuino protectio [Edit. Rom., perfectio], tantum sit bonum in uoluntate opus. Igitur quantos ab errore conuerteris, syllabarum tuarum recensito textu cognouimus, leti uberes Deo gratias agentes de lucro animarum exsultamus. Porro pro episcopo illo qui nunc usque desidia quadam in eadem gente predicationis uerbum disseminare neglexerat, et nunc sibi partem quasi in parochiam defendit, Carolo excellentissimo filio nostro patricio [Deest patricio], ut eum compescat suadentes, paternis litteris scripsimus, et credimus  quod hoc uitari [uetari] precipiat, ipse uero opportune, importune, predicare que sunt salutis non desinas. Igitur Thuringis et Germanie populo ea que ad anime respiciunt utilitatem et salutem scribere non omisimus, admonentes inter alia, ut construant episcopia et ecclesias. Ipse enim, qui non uult mortem peccatoris, sed magis ut conuertatur et uiuat , erit omnibus daturus incrementum. Deus te incolumen custodiat. Data pridie Nonas Decembris, imperante domino piissimo Augusto Leone, a Deo coronato, magno imperatore, anno 8, post consulatum eius anno 8, sed et Constantino magno imperante eius filio, anno 5, indictione 8.



EPISTOLA X. GREGORII SANCTISSIMI PAPAE ROMANI AD SANCTISSIMUM GERMANUM, QUI FUERAT PATRIARCHA CONSTANTINOPOLEOS.


Qualis et que delectatio meam sic letificare animam nouit, sicut gratificus nuntius super tuo nomine, quod reuerendum reuera mihi et magnificandum decenter est, o sanctificate et diuinitus acte? Hoc enim et nunc ego per honorabiles litteras tuas euangelizatus exultaui, et pre nimio gaudio, spiritu letificatus sum. Deinde in celum extendens oculum, gratiarum dominatori omnium Deo retuli actiones, qui taliter etiam modo uoluit, et fine tenus uobis cooperatur, et omnia uestra in lucem educit. Hoc enim et orandum mihi est noctu et interdiu, et nunquam aliquando hoc desiderium deserendum esse in Christo confidens pronuntiabo. Testimonium  autem perhibet sermoni meo, o superlaudabilis et a Deo dilecte, etiam tue per omnem horam beneuolentie recordatio: quam habitatricem habens in labiis, et dolorem uerbi ferre non ualens, illico ad affatum per litteras properaui. Est enim debitum mihi, et debitis cunctis insignius, te fratrem meum et propugnatorem Ecclesie salutare ac alloqui, et luctaminum tuorum collaudare materias. Etiamsi quis dicat et ualde conuenienter clamet potius ea impietatis precursor, qui nunc passus est, bona actione malam actionem tuis commutaturus felicitatibus. Nam arbitrabatur secundum illum qui desursum cecidit fremere simul et preualere aduersus pietatem, sed impeditur celitus spe fraudatus; et audiebat quidem ab Ecclesia ea que et Pharao prius  Aegyptius tyrannus, Moyse de illo canente: Dixit inimicus, Persequens comprehendam, partibor spolia, replebo animam meam . Sed et audiebat que et ipse diabolus, et cum prophetica illi prenuntiaretur maledictio: Propterea destruet te Deus in finem, euellet te, et emigrabit te de tabernaculo tuo; et radicem tuam de terra uiuentium . Ita et ille preter spem conatibus qui in spe erant frustratus periit, superno agone uestro et robore apostate eneruata impugnatione aduersus Deum, deorsum effecta, et ad nouissimum propemodum expulsa exitium Christum impugnantis ferocitate, ita ut super eo Scriptura ueraciter impleatur, que dicit: Arcus fortium superatus est, et infirmi accincti sunt  robore ; pro eo quod nulla est ad infirmum Dei firmitas abominationis eorum qui Deum impugnant, et pugnare pro Deo mundum contra insensatos asserit [scriptum est]. Quomodo ergo non cum Deo pugnans, o tu sanctissime, aduersus eos qui sine Deo et contra Deum sunt, commoueris? Qui uidelicet inueniunt eum qui inuisibiliter oppugnatur, imo ut uerius dicamus, simul pugnat, et hostes in fugam uertit , ac ubi sic cepisti prelium, ut Deus ipse tibi monstrauit? preesse precipiens in castris regni Christi gloriosum uere ac insigne labarum, id est, uiuificam crucem, magnum contra mortem magnitudinis sue tropheum, in quo mundi quadrifarie terminos circumscripsit, lineamentis distinguens. Deinde et sanctam imaginem  omnium domine ac uere Dei matris, cuius uultum diuites plebis deprecabuntur. Etenim sancta est, quemadmodum Patribus uidetur, que taliter a uobis pie honorata tribuit uicissitudines. Nam imaginis honor ad principalem transit, secundum Basilium magnum. Et pietate est plena uenerabilium imaginum causa, sicut dicit Chrysostomus: Ego et cera perfusam amaui picturam pietate refertam; uidi enim in imagine angelum cuneos barbarorum persequentem, et Dauid ueritatem dicentem: Domine, in ciuitate tua imaginem eorum ad nichilum rediges . Et nequaquam Ecclesia errauit, licet ita fuerit estimatum. Indulgeat Deus, et neque secundum gentilem consequentiam est traditio  et intentio rei secundum quid probatur, et  nequaquam considerantur que perficiuntur. Nam neque in Paneade ciuitate hemorrhoisse pie mote in recordationem facti in se miraculi repudiabatur, cum orta esset herba circa pedes statue, que ab ea in nomine Domini Iesu Christi erecta est; et extranea erat, incognitaque specie, positaque omnibus in uariorum languorum remedium condescensione et bonitate Dei et Saluatoris nostri. Imo legalis, ut iam [ita] dicamus, huiusmodi est in Deo erectio, licet figuris magis signanda [Gr., figuris expressior], et umbre preferenda sit gratia et ueritas. Unde maximam salutis causam sanctorum cetus Dei consilio hoc capitulum tradidit [Gr., h. cap. Ecclesie trad.] in uniuersorum uultibus, et colorum operationibus uenerabilem et sanctum characterem secundum humanitatem  eius, qui tollit peccatum mundi, erigamus, per eum humilitatis celsitudinem Dei uerbi considerantes, et ad memoriam conuersationis in carne facte, tam uidelicet passionis eius et salutaris mortis, quam redemptionis, que hinc mundo effecta est, manu quodammodo ducti, et nulla est hinc a diuinis dissonantia. Si enim prophetice prelocutiones terminum minime perceperunt, ne scribantur res ad ostensionem eorum que adhuc facta non sunt, id est, si non est incarnatus Dominus, non formetur sancta imago eius secundum carnem. Si non est natus in Bethlehem  ex gloriosa uirgine Dei genitrice, neque magi munera obtulerunt, neque pastoribus supra stetit angelus,  neque multitudo celestis exercitus nato hymnum obtulit , si non in ulnis genitricis ut infantulus ferebatur, qui portat uniuersa, et lactis alimoniam pertulit, qui dat escam omni carni, nec hoc figuretur. Si non a sene suspiciebatur, qui uite tenet principatum et mortis, et omnium Dominus per eum agnitus simul et predicatus, et ut dimissionem concederet postulatus, si non in Aegyptum causa dispensationis pergebat super nubem leuem, omni scilicet lumine illustratam matrem ac sanctitate robustam, qui in excelso sedet, et redit ex Aegypto, et habitat Nazareth, ne figurentur coloribus. Si non mortuos suscitauit, et erexit paralyticos, et leprosis prebuit purgationem, et cecos illuminauit, deinde et expressam fecit linguam mutorum, et  bases claudorum firmauit, et expulit demones, nisi aperuit aures surdorum, et omnia operatus est gloriosa, et in Deo signa perfecit, ne pingantur; et nisi passionem uoluntarie suscepit, et infernum spoliauit, et surgens in celum ascendit, qui uenturus est iudicare uiuos et mortuos, neque figurent Scripture uel historie, que ista enarrant, tam per litteras quam per colores [Gr., nec scribantur, nec figurentur]. At si hec omnia facta sunt, et magnum est pietatis mysterium, utinam esset possibile ut celum et terra et mare, animantia quoque omnia et uirgulta, et quidquid aliud est, enarrent illa et per uoces et per litteras, et per picturas. Eorum enim que non sunt formatio idolica pictura nominatur, que et pagane fabulationis pema finxit, eorum  que nunquam fuerunt per essentiam facturam desipienter asseuerans. Et certe nulla est condescensio Ecclesie Christi cum idolis: absit. Neque enim uitulas adorauimus, neque uitulum in Choreb fudimus, neque a nobis creatura Deus estimata est, sed neque rursus sculptili procidimus, et Beelphegor initiati sumus, neque natorum occisores aut sacrificatores fuimus, aut occulta mysteria celebrauimus, neque filios nostros et filias immolauimus unquam demonibus, ut in nos ea que a Salomone idolorum cultoribus dicta sunt assumantur. Nunquid a nobis infecta est terra in sanguinibus uel imaginem in templo fecimus, quadriforme habentem idolum, et hanc adorauimus ? Nunquid abominationem repentium et pecorum supra murum templi  depinximus? Aut iterum nos Ezechiel uidit plangentes Adonidem, et incensum Soli offerentes , de quibus dicit Apostolus: Seruierunt creature potius quam Creatori . Putasne statuimus imagines duarum fornicariarum in Aegypto, Oola scilicet et Ooliab, et eas adorauimus ? An rursus a nobis sacrificia Bel in Babylone , et Dagon in Palestina oblata sunt ? uel aliis diis gentium procidimus? Non sunt hec, non sunt; calumnietur nullus, quoniam in nullo eorum que consistunt et facta sunt, nomen quod est super omne nomen populus Christi usque hodie, preter sanctam uiuificam Trinitatem, coluit, uel seruiuit [Gr. latria adorauit]: absit. Nam modus  idololatrie manifestus est. Christianis autem Dei cultoribus omnium dominator est adorandus. Porro si quis, Iudaico more ad accusationem motus, que olim contra idolorum cultores dicta sunt diffamauerit, et idololatriam Ecclesie nostre ascripserit ex uenerabilium imaginum deifico et mirabili ad meliora ducatu, nichil aliud arbitremur, quam ut canis latret, et in funda procul abiectus audit sicut Iudeus: Utinam et Isrel per uisibilia uisus esset Deo adorationem offerre, et per typica memor esset creantis, et non uitulum retineret ac muscas super tabulas testamenti! Utinam sanctum altare magis desiderasset, et non uitulas Samarie! Utinam attendisset Aaron uirgam, et non Astartem! Bonum quippe simul et iustum esset ei petram salutare que  imbres diuinitus dedit, et non Baal. Utinam ad uirgam Moysi magis intuitus esset, et urnam auream, arcam, propitiatorium, petalum, ephod, mensam, tabernaculum interius et exterius, que omnia in gloriam Dei patrata, licet manu facta, sancta tamen appellabantur sanctorum, deinde et cherubim sculptiles, quorum memoriam faciens Apostolus ait: Cherubim glorie adumbrantia propitiatorium , quibus et diuinam uehi gloriam a Scriptura docemur! Si his intendisset, non utique idolis procidisset. Omne namque opus quod in nomine Domini fit, pretiosum et sanctum est. Et quid opus est epistolam in longum extendere? et maxime ad uirum Deo placitum, et uas electum a Deo, gratiam  adeptum spiritus, et in profunda diuinorum dogmatum ualentem prospicere, atque Deo ductore considerare summam scientie altitudinem. uerum hinc ad propositum redeamus, propugnatricis tue, o sanctissime et omnium Christianorum domine, magnificationes, et qualis ipse ostensus fueris in cunctis ab illa directus et saluatus, et contra inimicos confortatus, admirantes. Illi uero qui ex multo iam tempore contra eam debacchati sunt, tanto inuenerunt resistentem, quanto inuenerunt sibi contradicentem. Et hoc mirum non est. Si enim Betulia per manum Iudith mulieris Isrelitidis saluabatur, cuius opus Holofernis peremptio fuit , et hanc saluatricem Isrel qui per idem tempus fuerunt predicauerunt, quomodo non oporteret  amplius tuam amplissimam sanctitatem tali propugnatrice usam aggredi fidei hostes et uictoria coronare subiectos? Sed eiusdem supplicationibus et omnium sanctorum potens in prelio Deus noster, fortis et longanimus, qui deduxit te super Ioseph ut ouem, custodiat te sanctissime in annos prolixos, uniuerse Christiane bene operantem conuersationi, et sacro canoni obtemperare cunctos docentem et incitantem, et custodire depositum quod a patribus suscepimus; conuertentem eos qui ad modicum quid non intellexerunt, o iugé gaudium nostrum, et communis utilitas et refectio, sanctissime et omnibus Christianis amabilis.

Tarasius sanctissimus patriarcha dixit: Petrum [b 13Kb]  diuinum apostolum emulatus, tuba cecinit nobis a Roma ueritatem etiam Pater iste beatus.

Theodorus [Gr. Theodosius] reuerendissimus monachus et notarius legit.



EPISTOLA XI. GREGORII PAPAE II AD URSUM DUCEM uENETIARUM PRO RAuENNA A LONGOBARDIS DEFENDENDA.

Gregorius episcopus seruus seruorum Dei dilecto filio Urso duci uenetiarum.

Quia, peccato faciente, Rauennatum ciuitas, que caput exstat omnium; a nec dicenda gente Longobardorum capta est, et filius noster eximius dominus exarchus apud uenetias  moratur; debeat nobilitas tua ei adherere, et cum eo nostra uice pariter decertare, ut ad pristinum statum sancte  reipublice in imperiali seruitio dominorum filiorum nostrorum Leonis et Constantini magnorum imperatorum ipsa reuocetur Rauennatum ciuitas, ut zelo et amore sancte fidei nostre in statu reipublice et imperiali seruitio firmi persistere, Domino cooperante, ualeamus. Deus te incolumem custodiat, dilectissime fili.



EPISTOLA XII. [a 1Kb] GREGORII PAPAE II AD LEONEM ISAURUM IMPERATOREM. De sacris imaginibus.

Litteras uestre a Deo custodite maiestatis ac fraternitatis per augustalem spatharocandidatum missas accepimus, imperante te indictione quarta decima; ipsius etiam 14 et 15, et 1, et 2, et 3, et 4, et 5, et 6, et 7, et 8, et 9, indictionum acceptas  epistolas tuas, in sancta ecclesia repositas in limine confessionis sancti et gloriosi ac principis apostolorum Petri diligenter seruamus, ubi et Christi amantium  predecessorum tuorum, qui pie imperarunt, sunt littere. Et in decem syllabis recte ac pie, utque imperatorem Christianorum decet obseruaturum te ac custoditurum integre omnes sanctorum Patrum nostrorum et doctorum admonitiones promisisti. Illud autem in primis precipuum est, quod littere tue, et non aliene, sigillis imperatoris obsignate diligenter sunt, et accurate intus subscriptiones per cinnabarin propria manu tua, ut mos est imperatoribus subscribere, recteque admodum ac religiose confessionem inculpate et orthodoxe fidei nostre edidisti, sed et scripsisti eum qui soluit ac dissoluit [rescindit et destruit] terminos Patrum, exsecrandum esse. Cumque isthec accepissemus, gratiarum actionis hymnos Deo offerebamus, quod a Deo tibi  plane donatum esset imperium. Et cum recte curreres, quis auribus tuis insonuit, et cor peruertit uelut arcum prauum , et in ea que a tergo sunt respexisti? Decem annos Dei benignitate recte ambulasti, neque sacrarum imaginum mentionem fecisti; nunc autem eas dicis idolorum locum implere, atque illos qui eas uenerantur idololatras esse; teque ad eas euertendas penitusque delendas conuertisti, neque iudicium Dei reformidasti, cum scandala in hominum corda, non fidelium modo, sed et infidelium, ingruerent. Atqui denuntiat tibi Christus, ut ne unum de pusillis scandalizes, et ob exiguum scandalum in ignem eternum immissum iri ; at tu mundum totum scandalizasti, ut qui mortem nolis subire, atque infelicem rationem  reddere? Scripsisti autem non esse manufacta ueneranda, nec ullam effigiem ad similitudinem effictam, sicut dixit Deus , neque in celo, neque  in terra, et demonstra mihi quis tradiderit ueneranda et adoranda esse manufacta, tum ego Dei esse mandatum fatebor. Quare uero, tanquam imperator et caput Christianorum, sapientes non percontatus es, qui experientia pollent et ab ipsis edoceri potuisses propter que manufacta Deus hec dixerit, priusquam confunderes et commisceres humiles populos atque conturbares? uerumtamen tu sanctos Patres nostros ac doctores reiecisti ac repudiasti, et foras amandasti, quibus manu propria scriptisque tuis te pariturum eosque secuturum promisisti. Scriptura nostra, lux et salus nostra, sancti ac Deo pleni Patres et doctores nostri sunt, et hoc sex in Christo synodi nobis tradiderunt, et tu eorum testimonia non accipis. Necesse habemus crassa tibi et  indocta scribere, ut indoctus es et crassus, sed reuera tamen uirtutem ac ueritatem Dei in se continent. Per Deum te obtestamur ut arrogantiam deponas et superbiam, qua circumfluis, multaque cum humilitate sincere nobis aures accommodes. Flectat animum tuum Deus ad ueritatem sermonum suorum efficacitate. Propter idololatras enim, qui terram promissionis occupabant, uerba faciebat, qui animalia aurea, et argentea ligneaque, et omnem creaturam adorabant, et uolantes aues omnes, ac dicebant: Isti sunt dii nostri, et alius Deus non est. Propter hec manufacta diaboli noxia et exercenda dicebat Deus, ne ea adoraremus. Nam quia sunt manufacta quedam ad ministerium et gloriam Dei, cum peculiarem populum suum Hebreorum sanctificatum  introducere uellet, prout ante Deus Abraham, Isaac et Iacob promiserat se terram illis promissionis daturum, et possessores ac heredes possessionum idololatrarum illos [Isrelitas] redditurum, ac gentes illas concisurum, penitusque deleturum, quia terram et erem iniquitate sua, quam perpetrauerant, contaminarant, predicebat Deus, ac premuniebat populum suum, ne in eorum adorationes prolaberentur. In populo Isrelitico uiros duos selegit Deus, ac benedixit eos et sanctificauit, ut opera manufacta fabricarentur, uerum ad gloriam et ministerium Dei, in monumentum generationum ipsorum ; Bezeleel inquam et Eliab [Ooliab] [a 24Kb] ex prima tribu Dan. Dixit Moysi Deus: Precide tabulas duas lapideas , et affer  mihi; cumque precidisset, aduexit, et digito suo decem et uiuifica et immortalia uerba scripsit Deus. Deinde, fac cherubim et seraphim, inquit Deus, et fac mensam, ac deaurato intus et foris, et arcam fac  de lignis imputribilibus, et impone testimonia tua in arcam in memoriale generationum uestrarum , hoc est, tabulas, urnam, uirgam, manna. Suntne hec figure ac simulacra manufacta, an non? uerumtamen ad gloriam et ministerium Dei. Moyses ille magnus timore correptus cum figuram uellet et simulacrum intueri, ne forte erraret, orabat Deum dicens: Ostende mihi teipsum manifesto, ut uideam te ; et respondit Deus: Si uideris me, morieris; sed ascende per foramen petre, et uidebis posteriora mea. Ostendit ei Deus in uisione mysterium a seculis absconditum et a generationibus. uerum nostrarum generationum etate in nouissimis temporibus manifestum seipsum et posteriora simul et anteriora perfecte nobis  ostendit. Cum uero genus hominum in perpetuum perire uidisset Deus, figmenti sui misertus, Filium suum ante secula genitum misit, et de celis descendens, in uentrem uirginis Marie ingressus est, cum in eius utero uerum lumen eluxisset; et seminis loco lumen factum est caro; et Iordane fluuio baptizatus est, et nos quoque baptizauit. Indiciorum nobis pignora dare cepit ne fallamur, et Hierosolymam ingressus, in cenaculo sancte et gloriose Sion in mystica cena sacrum nobis corpus suum apposuit, et pretioso nos sanguine suo potauit. Illic et pedes nostros lauit, et cum ipso bibimus et comedimus, et ipsum manus nostre contrectauerunt, et familiaris noster est factus, et manifestata nobis est ueritas, et error et caligo qua circumfusi eramus  aufugit, et e medio sublata est; atque in omnem terram exiuit sonus eius, et in fines orbis terre uerba eius. Ceperunt ab uniuerso terrarum orbe homines uelut aquile aduolantes Hierosolymam uenire, prout in Euangeliis dixit Dominus: Ubi fuerit corpus, illic congregabuntur et aquile . Christus autem cadauer, aquile in sublime uolantes religiosi sunt homines et Christi amantes. Qui Dominum cum uidissent, prout uiderant, spectandum ipsum proponentes depinxerunt; cum Iacobum fratrem Domini uidissent, prout uiderant, spectandum ipsum proponentes depinxerunt; cum Stephanum protomartyrem uidissent, prout uiderant, spectandum ipsum proponentes depinxerunt; et ut uno uerbo dicam, cum  facies martyrum, qui sanguinem pro Christo fuderant, uidissent, depinxerunt; et his conspectis deinceps in toto terrarum orbe homines, diaboli adorationibus derelictis, has exhibuerunt [b 109Kb] non latria, sed habitudine. Num tibi iustum uidetur, imperator, has  imagines uenerari, an erroris diabolici? Cum Hierosolymis ageret Christus, Augarus, qui tum temporis dominabatur et rex erat urbis Edessenorum, cum Christi miracula inaudiisset, epistolam scripsit ad Christum; qui manu sua responsum et sacram gloriosamque faciem suam ad eum misit. Itaque ad illam non manufactam imaginem mitte ac uide: congregantur illic Orientis turbe populorum et orant; et alie multe sunt tales manufacte, quas Christi amantes peregrinantium cetus conseruant, qui ad spectacula eiusmodi confluunt, que quotidie ueneraris et circumspicis [F. uenerabaris et contemnis? ex Gr.]. Cur tandem Patrem Domini Iesu Christi non oculis subiicimus ac pingimus? quoniam quis sit non nouimus, Deique natura spectanda proponi non potest ac  pingi. Quod si eum intuiti essemus ac nouissemus prout Filium eius, illum quoque spectandum proponere potuissemus ac pingere, ut et illius imaginem idolum appellares. Obtestamur te tanquam fratres in Christo, ingredere rursum ad ueritatem, unde exiuisti; excute spiritus elatos, et pertinaciam tolle, atque ad omnes scribe quoquouersum, eosque quibus offendiculo fuisti erige, quousque excecasti, tametsi pre nimia tua stupiditate illud pro nichilo habes. Nouit caritas Christi, quando templum sancti principis apostolorum Petri ingredimur, et sancti pictam imaginem contemplamur, compunctione percellimur, et instar imbris pluente celo lacryme nostre funduntur. Christus uisum cecis restituit; tu eos qui recte uidebant excecasti, et obstaculo illis fuisti,  tametsi pro nichilo istud habes; et imperitos reddidisti, rectumque hominum cursum interrupisti, ac precibus ipsos priuasti, et uigiliarum loco atque assiduitatis et studii erga Deum, in somnum et dormitationem et incuriam humiles populos deuoluisti ac precipites egisti [et capite truncasti]. Et dicis nos lapides et parietes ac tabellas adorare. Non ita est, ut dicis, imperator, sed ut memoria nostra excitetur, et ut stolida es imperita crassaque mens nostra erigatur, et in altum prouehatur per eos quorum hec nomina, et quorum appellationes, et quorum he sunt imagines, et non tanquam deos, ut tu inquis, absit, non enim spem in illis habemus. [a 58Kb] Ac si quidem imago sit Domini, dicimus: Domine Iesu Christe Fili Dei succurre et salua nos; sin autem sancte matris  eius, dicimus: Sancta Dei genitrix, Domini mater, intercede apud Filium tuum uerum Deum nostrum, ut saluas faciat animas nostras; sin uero martyris: Sancte Stephane, qui pro Christo sanguinem tuum iudisti, qui ut protomartyr loquendi confidentiam habes, intercede pro nobis. Et de quouis martyre,  qui passus est martyrium, ita dicimus, tales per illos preces offerimus; nec ita est uti dicis, imperator, quasi deos martyres appellemus. Auerte cogitationes tuas malas, te obtestor; et libera animam tuam a scandalis et exsecrationibus quibus ab uniuerso mundo incesseris, quandoquidem uel a puerulis paruis illuderis. Obito scholas eorum qui elementis imbuuntur, et dic: Ego sum euersor et persecutor imaginum, et confestim tabellas suas in caput tuum proiicient, quodque a sapientibus minime doceri potuisti, ab insipientibus edocebere. Sic ad nos scripsisti: Ozias rex Iudeorum post annos octingentos serpentem eneum e templo eiecit ; [b 1Kb] ego uero post annos octingentos idola ex ecclesiis eieci. uere et Ozias frater erat tuus, et eadem erat  qua tu pertinacia preditus, illiusque temporis sacerdotibus uim afferebat, ut tu facis. Illum siquidem serpentem sanctificatus Dauid una cum arca sancta in templum inuexit . Quod enim illud erat, nisi consecratum a Deo eramentum, propter eos qui tum egri erant et a serpentibus lesi? ut populis demonstraretur is qui primo figmento a Deo formato Adamo et Eue peccatum suggesserat, ipsum in medelam peccatorum constituit. At tu, prout gloriaris, post annos demum octingentos benedictionem ex ecclesiis eiecisti, ac martyrum sanctificationem; et sicuti recte initio confessus es, data opera, non ex aliqua necessitate; postremo autem manu propria subscribens, in caput tuum ipsorum exsecrationem detorsisti. uoluimus et nos, utpote  qui facultatem et potestatem atque auctoritatem a sancto Petro principe apostolorum habemus, tibi penam irrogare; sed quoniam in teipsum exsecrationem ingessisti, tibi habeto illam cum consiliariis tuis, quos complecteris. Qualem, queso, edificationem et cursum eorum qui recte currebant interrupisti? Nouit caritas Christi. Nos ipsi cum ecclesiam ingredimur, et miraculorum Domini Iesu Christi picturas contemplamur, et sancte matris eius Dominum Deumque nostrum lactentem in ulnis habentis, angelosque circumstantes ac ter sanctum hymnum canentes, non sine compunctione regredimur. Ecquis enim non compungitur et luget similiter  et uasa lauacri, et sacerdotes in orbem circumstantes,  et mysticam cenam, et cecorum illuminationem, et Lazari exsuscitationem, et leprosi ac paralytici curationem, recubitus in herba, cophinos, sportas et reliquias, montis Thabor transfigurationem, crucifixionem Christi, sepulturam eius et resurrectionem, sanctam ascensionem, et Spiritus sancti descensum? Quis picturam Abrahe cernens, et gladium pueri  ceruicibus imminentem, non compungitur et collacrymatur? et in uniuersum omnes Domini passiones? Expediret tibi, imperator, duobus propositis, ut hereticus potius quam persecutor et euersor historiarum et picturarum, imaginum et passionum Domini, appellareris. Atqui malum est minimeque commodum te hereticum appellari, uerum tibi ego referam quam ob causam. Hereticus notus dicitur, quando paucis est notus, et non multis, et difficilia sunt offendicula, sententieque intricate, neque diiudicati facile possunt, itemque qui doctrinam spargunt, et qui humilitate prediti non sunt, ob imperitiam atque cecitatem ipsorum statim labuntur, neque tanti criminis illi sunt, quanti tu, damnandi. Tu ea que cognita sunt et spectata ut lumen aperte insectatus es,  et ecclesias Dei denudasti: quas sancti Patres conuestierant et ornarant, tu spoliasti atque denudasti; tametsi talem habebas pontificem, dominum, inquam, Germanum fratrem nostrum et comministrum. Huius debebas tanquam Patris ac doctoris et tanquam senioris, multaque rerum, cum ecclesiasticarum, tum ciuilium experientia pollentis, consiliis obtemperare. Annum etenim agit hodie uir ille nonagesimum quintum, singulis patriarchis et imperatoribus inseruiens, perpetuoque fuit occupatus, quod utrisque rebus gerendis mirifice utilis et aptus esset. Illum igitur omittens lateri tuo [a 143Kb] improbum illum Ephesium Apsimari filium, eiusque similes audisti. Cum enim dominus Germanus, quique tum temporis patriarcha erat dominus Georgius, suggessissent persuasissentque  Constantino Constantis filio, Iustiniani Patri, ut Romam ad nos scriberet, sic interposito iureiurando scripsit ad nos, et nobiscum egit, ut ad uniuersalem synodum congregandum uiros utiles mitteremus; neque cum illis, inquit, tanquam imperator sedebo, aut imperiose loquar, sed tanquam unus ex illis, et prout statuerint pontifices, ego exsequar, et eos qui recte loquuntur admittemus, eosque qui male loquuntur expellemus et exsiliis relegabimus. Si pater meus quidpiam ex intemerata puraque fide peruerterit, ego primus illum anathematizabo. Tum nos Deo bene uolente misimus, et cum pace  sexta synodus celebrata est. Scis, imperator, sancte Ecclesie dogmata non imperatorum esse, sed pontificum, que tuto debent dogmatizari. Idcirco Ecclesiis prepositi sunt pontifices a reipublice negotiis abstinentes; et imperatores ergo similiter ab ecclesiasticis abstineant, et que sibi commissa sunt capessant. Consilium autem Christi amantium imperatorum et piorum pontificum uirtus est una, quando cum pace atque caritate res administrantur. Scripsisti ut concilium uniuersale cogeretur, et nobis inutilis ea res uisa est. Tu persecutor es imaginum, et hostis contumeliosus et euersor: cessa, nobis hoc largire ut taceas, tum mundus pace perfruetur, et scandala cessabunt. Finge nos te audisse, et ex uniuerso terrarum orbe pontifices congregatos esse, senatumque  ac consilium sedisse: ubi est Christi amator ac pius imperator, qui de more in senatu sedere debet, et eos qui recte loquuntur munerari, eosque qui aliena a ueritate blaterant amandare, cum tu, imperator, uacilles ac barbaros imiteris? Non animaduertis hunc tuum conatum, quo aduersus imagines insurrexisti, facinus esse turbulentum et insolens et superbum? Cum Ecclesie Dei alta pace fruerentur, tu pugnas et odia et scandala suscitasti. Cessa et quiesce, tum synodo minime opus erit. Scribe ad omnes, et in quascunque regiones orbis terrarum, quibus offendiculo fuisti, Germanum patriarcham Constantinopolitanum et Gregorium papam Romanum circa imagines peccasse, et nos ab hac cura quietum te prestabimus, ne peccatum aut lapsus ullus sit tuus,  utpote qui a Deo potestatem et celestia et terrena soluendi acceperimus. Testis est Deus, quascunque misisti ad nos epistolas, auribus cordibusque regum Occidentis obtulimus, pacem illorum tibi ac beneuolentiam conciliantes, teque laudantes ac mirifice efferentes, prout te antea conuersantem intuebamur. [b 1Kb] Idcirco etiam laurata tua receperunt, ut reges a regibus honore affici conuenit; idque cum nondum inceptum hoc conatumque tuum, quo aduersus imagines insurrexisti, audiuissent. Cum uero didicerunt, certioresque sunt facti, [c 41Kb] te Iouinum spatharocandidatum ad Chalcopratia misisse ad euertendum  et confringendum Saluatorem, qui appellatur Antiphonete, ubi et miracula multa fiunt, inuente sunt illic mulieres zelo succense, et illarum emule que unguenta ferebant, que spatharocandidatum orarunt: Ne, obsecramus, ne hoc facias, aiebant. Ille uero preces earum non admittens, erecta scala conscendit; cumque ter securi faciem imaginis Saluatoris percussisset, hoc uidentes mulieres, et iniquum illud facinus non ferentes, attracta scala fustibus concisum illic necarunt. Tum tu mali emulator, missis satellitibus, mulieres nescio quot illic occidisti, astantibus utilibus uiris Romanis, et ex Francia, ex uandalis, ex Mauritania, ex Gotthia, et, ut generatim dicam, ex toto interiori Occidente. Cum autem aduenissent, et in suis regionibus singuli iuuenilia  tua pueriliaque facta narrassent, tunc proiecta laurata tua conculcarunt, et faciem tuam conciderunt, ac delectu habito Longobardi et Sarmate, ceterique qui ad Septentrionem habitant, miseram Decapolim incursionibus infestarunt, ipsamque metropolim Rauennam occuparunt, et eiectis magistratibus tuis, proprios constituere magistratus; et uicinas nobis sedes regias, ipsamque Romam sic tractare statuerunt, cum tu nos defendere minime possis. Et hec ob imprudentiam ac stultitiam sustinuisti. At enim eos perterrefacis, aisque: Romam mittam, et imaginem sancti Petri confringam; sed et Gregorium illinc pontificem uinctum adduci curabo, [a 52Kb] sicut Martinum Constantinus [Constantius, Constans] adduci iussit. Scire autem  debes ac pro certo habere, pontifices qui pro tempore Rome exstiterint, conciliande pacis causa sedere tanquam parietem integerrimum, septumque medianum Orientis et Occidentis, ac pacis arbitros et moderatores esse, quique ante fuerunt imperatores in hoc componende pacis certamine desudarunt. Quod si nobis insolenter insultes, et minas intentes, non est nobis necesse tecum in certamen descendere: ad quatuor et uiginti stadia secedet in regionem Campanie Romanus pontifex; tum tu uade, [b 44Kb] uentos persequere. Predecessor noster Martinus pontifex ad pacem cohortans sedebat; idcirco malignus  ille Constantinus [Constantius, Constans] de fide sancte Trinitatis male sentiens, et hereticis pontificibus proscriptis astipulans, Sergio et Paulo et Pyrrho, missis satellitibus rapuit illum, et Byzantium tyrannica uiolentia abduxit, multisque malis obsessum in exsilium amandauit. Quin etiam Maximo monacho et huius discipulo Anastasio mala multa exhibuit, et Lazicam in exsilium misit. At Constantinus [Constantius] qui eos relegarat, interfectus, et in peccato suo mortuus est. Nezeuxius enim qui tum comes obsequii eius erat, ab episcopis Sicilie certior factus hereticum eum esse, ipsum intus in templo trucidauit, et in peccato suo interiit. Beatum uero esse Martinum testatur ciuitas Chersonis, in quam relegatus est, et Bosphori totusque Septentrio  et incole Septentrionis, qui ad monumentum eius accurrunt, et curationes accipiunt. Atque utinam Dei munere nobis contingat, ut per Martini uiam incedamus, tametsi ob plebis utilitatem uiuere uolumus et superuiuere, quandoquidem Occidens uniuersus ad humilitatem nostram conuertit oculos, ac licet tales non simus nos, illi tamen magnopere nobis confidunt, et in eum, cuius denuntias te imaginem euersurum atque deleturum, sancti scilicet Petri, quem omnia Occidentis regna uelut deum terrestrem habent. Quod si hoc uelis experiri, plane parati sunt Occidentales ulcisci etiam Orientales, quos iniuriis affecisti. uerumtamen per Dominum te obsecramus, a iuuenilibus ac puerilibus factis auertere. Scis Romam ulcisci imperium tuum non posse, nisi forte  solam urbem propter adiacens illi mare ac nauigia; ut enim ante diximus, si ad quatuor et uiginti stadia Roma fuerit egressus papa, nichil tuas minas extimescit. Unum est quod nos male habet, quod agrestes et barbari mansueti fiant, et tu mansuetus contra agrestis et ferus. Totus Occidens sancto principi apostolorum fide fructus offert. Quod si quospiam ad euertendam imaginem miseris sancti Petri, uide, protestamur tibi, innocentes sumus a sanguine quem fusuri sunt; uerum in ceruices tuas et in caput tuum ista recident. Nuper siquidem ab interiori Occidente preces illius quem Septetum appellant accepimus,  qui uultum expetit nostrum Dei gratia, ut ad impartiendum ei sanctum baptisma illuc proficiscamur; ac ne socordie negligentieque nostre ratio nobis reddenda sit, ad iter nos accingimus. Deus autem timorem suum in cor tuum immittat, et te ad ueritatem conuertat ab iis que in mundum perperam inuexisti, tuasque litteras quamprimum accipiam, que nobis tuam annuntient conuersionem. At is qui de celis descendit Deus, et in uterum sacre uirginis Dei genitricis propter nostram salutem intrauit, inhabitet in corde tuo, citoque abigat eos qui te inhabitant, et scandala inuehunt; pacemque cunctorum Christianorum Ecclesiis largiatur in secula seculorum. Amen.



EPISTOLA XIII. GREGORII PAPAE II AD LEONEM ISAURUM IMPERATOREM. Secunda [a 1Kb] de sacris imaginibus.


Accepimus uestri a Deo conseruati imperii atque in Christo fraternitatis litteras per Rufinum legatum uestrum delatas; meque prorsus uite mee teduit, quod sententiam non mutaris, sed in eisdem malis perseueres, nec ea que Christi sunt sapias, ut sanctos ac celebres miraculorum effectores Patres nostros ac doctores secteris et imiteris. Neque uero simpliciter doctores peregrinos profero, sed eos tantum qui ex urbe ac regione tua prodierunt. Num sapientiores sunt Gregorio miraculorum effectore, Gregorio Nysseno, Gregorio theologo, Basilio Cappadocie, et Ioanne Chrysostomo? ne infinita millia sanctorum illis similium ac Deo plenorum Patrum doctorumque  nostrorum commemorem. Sed obsecutus es peruicaci animo tuo ac domesticis perturbationibus, et scripsisti: »Imperator sum et sacerdos.« Enimuero qui ante te fuerunt imperatores hoc opere ac sermone demonstrarunt, qui condiderunt et curam gesserunt ecclesiarum, una cum pontificibus cupiditate zeloque incensi, recteque fidei ueritatem peruestigantes, Constantinus magnus, Theodosius magnus, ualentinianus magnus, et Constantinus Iustiniani pater, qui sexte synodo interfuit: imperatores isti religiose imperarunt, et cum pontificibus uno consilio ac sententia synodos congregantes, atque ueritatem dogmatum perquirentes, sanctas ecclesias constituerunt et ornarunt. Hi sunt sacerdotes et imperatores, qui id opere demonstrarunt; tu uero ex quo imperium occupasti,  definitiones Patrum perpetuo non custodisti; sed cum sanctas ecclesias fimbriatis aureis uestibus conuestitas et uariegatas inuenisses, eas ornatu priuasti atque uastasti. Quid enim nostre sunt ecclesie? nonne res manufacte, lapides, ligna, palee, lutum et calx? uerum picturis, historiisque miraculorum a sanctis editorum, et Christi passionum, ac sancte gloriose Matris ipsius, sanctorumque apostolorum exornate sunt, et in historias ac picturas homines facultates suas insumunt; et uiri ac mulieres pueros paruulos nuper baptizatos in ulnis suis tenentes, itemque florentes etate iuuenes et ex gentibus diuersis profectos, indicatis digito historiis  eos edificant, eorumque mentes et corda sursum ad Deum erigunt. At tu ab his abstinere iussos humiles populos in otiosis sermonibus, nugis, citharis, crepitaculis, tibiis et tricis occupasti, et pro gratiarum actione ac celebratione ad fabulas illos traduxisti; hereditatem cum illis habeto, et cum iis qui inutilia fabulantur, et inscitias blaterant. Audi humilitatem nostram, imperator; cessa, et sanctam Ecclesiam sequere, prout inuenisti atque accepisti; non sunt imperatorum dogmata, sed pontificum, quoniam Christi sensum nos habemus . Alia est ecclesiasticarum constitutionum institutio, et alius sensus secularium: in administrationibus seculi militarem ac ineptum quem habes sensum et crassum in spiritualibus dogmatum administrationibus  habere non potes. Et ecce tibi palatii et ecclesiarum scribo discrimen, imperatorum et pontificum; agnosce illud, et saluare, nec contentiosus esto. Si quis a te regia indumenta, purpuram, diadema capitis, trabeam abstulerit, et obsequii ordines, futurum est ut ab hominibus turpis, deformis et abiectus habearis, quem in statum ecclesias redegisti; quod enim ipse non habes sanctas ecclesias ornatus priuasti, deformesque reddidisti. Nam quemadmodum pontifex introspiciendi in palatium potestatem non habet, ac dignitates regias deferendi, sic neque imperator in ecclesias introspiciendi, et electiones in clero peragendi, neque consecrandi, uel symbola sanctorum sacramentorum [Hard., mysteriorum] administrandi, sed neque participandi absque opera  sacerdotis; sed unusquisque nostrum in qua uocatione uocatus est a Deo, in ea maneat . uides, imperator, pontificum et imperatorum discrimen? Si quispiam te offenderit, domum eius publicas et spolias, solam illi uitam relinquens, tandemque illum etiam uel suspendio necas, uel capite truncas, uel relegas, eumque longe a liberis et ab omnibus cognatis et amicis suis amandas. Pontifices non ita; sed ubi peccarit quis, et confessus fuerit, suspendii uel amputationis capitis loco euangelium et crucem eius ceruicibus circumponunt, eumque tanquam in carcerem in secretaria, sacrorumque uasorum eraria coniiciunt, in ecclesie diaconia et in catechumena ablegant, ac uisceribus eius ieiunium, oculisque uigilias, et laudationem ori eius  indicunt. Cumque probe [Hard., egregie] castigarint, probeque fame afflixerint, tum pretiosum illi Domini corpus impartiunt, et sancto illum sanguine potant; et cum illum uas electionis restituerint, ac immunem peccati, sic ad Dominum purum insontemque transmittunt. uides, imperator, Ecclesiarum imperiorumque discrimen? Imperatores qui pie et in Christo uixerunt, Ecclesiarum pontificibus obedire minime recusarunt, nec eos uexarunt; tu uero, imperator, cum transgressus fueris, ac peruersus euaseris, et manu propria subscripseris, teipsum subiiciens, et confessus fueris eum qui terminos Patrum tollit exsecrabilem esse, in hoc proprio iudicio condemnatus  es, ac Spiritum sanctum a te alienasti. Persequeris nos, ac tyrannice uexas militari carnalique manu. Nos inermes ac nudi, qui terrenos et carnales exercitus non habemus, inuocamus principem exercitus omnis creature sedentem in celis, Christum, qui est super omnes exercitus supernarum uirtutum, ut immittat tibi demonem, sicut ait apostolus: Tradere huiusmodi Satane in interitum carnis, ut spiritus saluus sit . uides, imperator, quo impudentie atque inhumanitatis teipsum prouexeris? animam tuam in barathra et prerupta loca precipitem egisti, quod humiliari nolueris, duramque ceruicem tuam submittere. Nam ubi, preclara commonitione adhibita et doctrina, pontifices Deo exhibuerint imperatores irreprehensibiles et mundos a peccatis ac  delictis, magnam apud eum laudem et gloriam obtinent in sanctam resurrectionem magnam, quo tempore res nostras occultas, opera nostra in lucem prolaturus est in confusionem nostram coram angelis suis. Tum uero futurum est ut nos humiles erubescemus, quod te propter inobedientiam tuam lucrati non fuerimus, cum illi qui ante nos fuerunt pontifices eos qui suis temporibus imperarunt Deo obtulerint: quod nobis humilibus pudorem incutiet, qui temporum nostrorum imperatorem non offeramus gloriosum et celebrem, sed ignominiosum et adulterinum [Hard., infamia notatum]. Ecce nunc quoque te hortamur, penitentiam age, et conuertere, atque ad ueritatem ingredere; sicut inuenisti et accepisti, custodi. Honore affice et glorifica sanctos et gloriosos  Patres nostros ac doctores, qui cecitatem a cordibus oculisque nostris secundum Deum dispulerunt, iisque uisum restituerunt. At enim scripsisti: »Qui fit ut in sex conciliis de imaginibus nichil sit dictum?« Enimuero, imperator, ne de pane quidem et aqua dictum est quidquam, sitne comedendum, an non comedendum, bibendum, an non bibendum, quandoquidem hec antiquitus et a principio ad uite humane conseruationem habes tradita: sic etiam imagines tradite fuerant, ipsique pontifices imagines ad concilia deferebant; nec ullus ex Christi amantibus ac religiosis hominibus iter peragens, absque imaginibus peregrinationes obibat, utpote qui uirtute prediti atque apud Deum probi essent. Hortamur te, ut sis pontifex et imperator, prout ante scripsisti. Quod  si te pudeat hoc tibi ipsi tanquam imperatori tribuere, ad regiones omnes quibus scandalo fuisti scribe, Gregorium papam Romanum circa imagines errare, itemque Germanum Constantinopolitanum patriarcham, et nos culpam peccati recipimus, utpote qui potestatem a Domino acceperimus et auctoritatem terrena celestiaque soluendi ac ligandi; teque  ab hac cura quietum prestabimus: neque uoluisti, neque uis; nos, ut rationem Christo Domino reddituri, monita atque documenta tibi adhibuimus, prout a Domino edocti sumus; at tu refugisti, atque obedire nobis humilibus recusasti, simulque Germano presuli, et sanctis atque gloriosis miraculorum effectoribus et doctoribus Patribus nostris, et secutus es peruersos prauosque dogmatum magistros, qui a ueritate aberrant. Habeto partem cum illis: nos, prout ante scripsimus tibi, uiam ingredimur Dei benignitate in extremas Occidentis regiones uersus illos qui sanctum baptisma efflagitant. Cum enim illuc episcopos misissem, et sancte Ecclesie nostre clericos, nondum adducti sunt ut capita sua inclinarent et baptizarentur eorum principes, quod exoptent, ut  eorum sim susceptor. Hac de causa nos ad uiam Dei benignitate accingimus, ne forte damnationis et incurie nostre rationem reddamus. Det tibi Deus prudentiam ac penitentiam, ut ad ueritatem conuertaris, a qua desciuisti; rursusque restituat humilibus populis in unum pastorem Christum, et in unum ouile orthodoxarum Ecclesiarum ac presulum, et pacem Dominus Deus noster prebeat uniuerso terrarum orbi nunc et semper et in secula seculorum. Amen.



EPISTOLA XIu. GREGORII PAPAE II AD BONIFACIUM EPISCOPUM. Respondet ad uarias eius interrogationes et consulta.

Reuerentissimo ac sanctissimo fratri Bonifacio cepiscopo Gregorius seruus seruorum Dei.

 [a 1Kb] Desiderabilem mihi a te missus Denual religiosus presbyter attulit nuntium, cum te sospitem narrauit, et in ministerio, pro quo missus es, fauente Deo, proficere nunciauit. Detulit etiam a te missas litteras, ubi indicasti, quod ager dominicus, qui incultus iacebat, et spinarum aculeis ex infidelitate riguerat, uomere tue doctrine exarante, semen uerbi suscepit, et fertilem messem protulit fidelitatis. In iisdem litteris quedam subnexuisti capitula, sciscitando qualiter teneat uel doceat hec sancta apostolica Romana Ecclesia. Bene satis [Ed. Rom., nosti satis], quia beatus Petrus apostolus et apostolatus [Rom. om. et apost.] et episcopatus principium exstitit, et consulenti tibi de statu Ecclesie, non ex nobis quasi ex nobis, sed eius gratia,  qui aperit os mutorum, et linguas infantium facit disertas, qualiter tenere debeas apostolici uigoris doctrinam dicimus.

I. Igitur in primis legebatur in quota progenie propinquorum matrimonium copulatur. Dicimus quod oportuerat quidem, quandiu se agnoscunt affinitate propinquos, ad huius copule non accedere societatem.  Sed quia temperantia magis, et presertim in tam barbara gente, plus placet quam districtio censure, concedendum est ut post quartam generationem iungantur.

II. Nam quod proposuisti [Rom., posuisti], quod si mulier infirmitate correpta non ualuerit debitum uiro reddere, quid eius faciat iugalis? Bonum esset si sic permaneret, ut abstinentie uacaret. Sed quia hoc magnorum est, ille qui se non poterit continere, nubat magis; non tamen subsidii opem subtrahat ab illa quam infirmitas prepedit, et non detestabilis culpa excludit. 

III. De presbytero uero, si quilibet sacerdos a populo fuerit accusatus, si certi non fuerint testes qui criminis illati approbent ueritatem, iusiurandum  erit in medio, et illum testem proferat de innocentie sue puritate, cui nuda et aperta sunt omnia; sicque maneat in proprio gradu. 

Iu. Nam de homine qui a pontifice confirmatus fuerit, denuo illi talis reiteratio prohibenda est. 

u. In missarum solemniis illud obseruandum est, quod Dominus noster iehsu Christus sanctis suis tribuit discipulis. Accepit namque calicem dicens [Rem., et dedit eis dic.]: Hic est calix Noui Testamenti in meo sanguine , hoc facite quotiescunque sumetis [Rom., sumitis] . Unde congruum non est duos uel tres calices in altario ponere cum missarum solemnia celebrantur.

 uI. De immolatitiis autem escis consuluisti, si a fidelibus superductum fuerit uiuifice crucis signum, edi liceret, an non. Illud sufficit respondere quod beatus Paulus apostolus dicit: Si quis dixerit quia hoc immolatitium est, nolite edere propter eum qui indicauit, et propter conscientiam .

uII. Addidisti adhuc quod si pater uel mater filium uel filiam intra septa monasterii in infantie annis sub regulari tradiderint disciplina, utrum liceat eis, postquam pubertatis impleuerint annos, egredi, et matrimonio copulari. Hoc omnino deuitamus, quia nefas est ut oblatis a parentibus Deo filiis uoluptatis frena laxentur. 

uIII. Enimuero quosdam absque interrogatione Symboli ab adulteris et indignis presbyteris fassus es  baptizatos. In his tua dilectio teneat antiquum morem Ecclesie, quia quisquis in nomine Patris, et Filii, et Spiritus sancti baptizatus est, rebaptizari eum minime licet. Non enim in nomine baptizantis, sed in nomine Trinitatis, huius gratie donum percipitur. Et tenentur quod Apostolus ait: Unus Deus, una fides, unum baptisma . Doctrinam uero spiritualem talibus studiosius ut impertias demandamus.

IX. De paruulis uero qui a parentibus subtracti sunt, et an baptizati sint an non ignorant, quia interrogasti, hos ut baptizare debeas, secundum Patrum traditionem, si non fuerit qui testificetur, ratio poscit. 

 X. Leprosis autem, si fideles Christiani fuerint, dominici corporis et sanguinis participatio tribuatur; cum sanis autem conuiuia celebrare prohibeantur [Rom., negentur].

XI. Adiecisti etiam quod si pestifer morbus aut mortalitas in ecclesia uel monasteriis irrepserit, hi quos nondum tetigit an debeant a loco fugere, euitantes periculum. Quod ualde fatuum uidetur; non enim ualet quisquam Dei effugere manus.

XII. In fine epistola continebat, quod sunt quidam presbyteri, seu episcopi, multis uitiis irretiti, quorum uita in seipsis sacerdotium maculat, si tibi liceret cum eis edere aut loqui, nisi cerciti fuerint. Dicimus ut hos ex apostolica auctoritate redarguendo admoneas, et ad munditiam ecclesiastice discipline  reducas. Et si quidem obedierint, saluabunt animas suas, et ipse mercedem lucratus es. uerumtamen collocutionem et mensam communem cum eis agere non recuses. Plerumque enim contingit ut quos correctio discipline tardos facit ad percipiendam ueritatis normam, conuiuiorum sedulitas et admonitio blanda ad uiam perducat iustitie. Idipsum autem et in illis proceribus qui tibi adiutorium prestant obseruare debebis. Hec ergo, frater carissime, ex apostolice sedis uigore scripta sufficiant. De reliquo, Dei imploramus clementiam, ut qui te illis in regionibus uice nostra ex apostolica auctoritate pergere [Rom., peragere] fecit, et in opacam siluam lumina ueritatis per os tuum micare predestinauit, opitulationis sue misericordissimum tribuat incrementum,  quatenus de fructu operis et ipse ualeas premia percipere, et ueniam peccatorum inuenire. Deus te incolumem custodiat, reuerentissime frater. Data decimo Calendas Decembris, imperante domino piissimo Augusto Leone, a Deo coronato, magno imperatore, anno decimo imperii eius; sed et Constantino magno imperatore, regni eius anno septimo, indictione decima.



EPISTOLA Xu. GREGORII PAPAE II AD SERENUM FOROIULIENSEM EPISCOPUM. De Gradensi Ecclesia non inuadenda.

Gregorius seruus seruorum Dei dilecto fratri Sereno.

Tanto munere quisque ditatur, quantum in sublimitate  positus de se, ex mandato Domini redemptoris, humiliter sentit; etenim pastoralis dignitas singulariter ex humilitate ornatur. Spernendos quippe apostolica lectio arguit elatos: Quid habes, quod non accepisti? Et si accepisti, quid gloriaris, quasi non acceperis ? Nam dum ad cumulum tui honoris, precibus eximii filii nostri regis flexi, [a 1Kb] plurimum Ecclesia pro rectitudine fidei, per quam te tuamque Ecclesiam amplecti cognouimus, prouocati, pallium tibi direximus, interdicentes, et inter cetera prohibentes, ne unquam aliena iura inuaderes, aut temeritatis ausu usurpares iurisdictionem cuiuspiam, sed his esse contentus que usque hactenus possedisti. Nunc uero  Gradensis  patriarche niteris inuadere iura, atque ex iis que possedit omne usque usurpare. Ne ergo in quoquam existas temerator, ex auctoritate apostolica precipimus, ne ullo modo terminos ab eo possessos accedas [Fort. excedas], sed de his habeto que modo usque possedisti; nec amplius quam in finibus gentis Longobardorum existentibus gressum tendere presumas, ut non iniuste suscepisse te gratiam collatam pallii ex presumptione ostendas, et de apostolici uigore consilii, si inobediens fueris comprobatus, ultione dignus iudiceris.



EPISTOLA XuI. GREGORII PAPAE II AD DONATUM GRADENSEM PATRIARCHAM EIUSQUE SUBDITOS Significat de inuadendis alienis prouinciis Foroiuliensi episcopo interdictum esse.


Gregorius seruus seruorum Dei dilectis filiis Donato patriarche, et episcopis, atque Marcello duci, et plebi uenetie et Istrie.

Quanquam ex ministerio quod ex miseratione diuina gerimus quidquid prouide deliberatum peragere absque obstaculo conueniat, uerum ne frustra iudicium egisse uideremur, illa cupimus prosequi que non ad lesionem cuiusdam, sed potius ad immunitatem respiciant, illa sategere unde non ex potestate concessa supplicia, sed premia sperentur. Conuenit enim ut cum alterius uotis paremus, alterius iura non fraudentur. Quia igitur, missa relatione ad nos, a Deo saluata communitas uestra petiit contra Foroiuliensem antistitem agentes, quod cupiebat inuadere  ditionem Gradensis patriarche, sed ut nunquam excedere terminum uel iura inuadere aliena, sed ea que hactenus possedit se esse contentum, cui ut ecclesiam in presenti non attentet ex auctoritate apostolica interdiximus; eique consensum ad hanc esse conditionem, dilectissimi, sciatis; cui denique ne presumat excedere precipimus. Ne ergo iniuria quadam aut dissidio locum gens eorum insidiando  inuadat, peruigiles cauete, potius solliciti de uestra post diuinum presidium cogitare salute, quia illud non occasione agitur, sed ubi possunt Deo eis non resistente uirtuti obtemperare nitantur, optantes de reliquo in amore Domini nostri Iesu Christi pollere, et ab omni immunes aduersitate manere. Bene ualete.



EPISTOLA XuII. GREGORII PAPAE II AD EPISCOPOS ANGLIAE. Tatwinum Dorobernensem archiepiscopum totius Anglie primatem agnoscit, et mandat agnosci.


Gregorius episcopus, seruus seruorum Dei, episcopis Anglie salutem et apostolicam benedictionem.

Dei omnipotentis immense pietatis magnitudinem collaudamus, qui sue maiestatis gloriam sic dilatare dignatus est, ut in omnem terram exierit iam sonus predicatorum suorum, et in fines orbis terre uerba eorum. Cuius ineffabili pietatis gratia sicut noscimur procreati, ita quoque sumus adoptati, sancte regenerationis portantes mysterium in spem glorie filiorum Dei, per Iesum Christum Dominum nostrum.  Reuerentie itaque uestre, fratres karissimi, dicato colletantes collegio, hortamur ut in fide stabiles et in opere efficaces inueniamini, honore inuicem preuenientes, et alter alterius onera portantes, quia sic adimplebitis legem Christi; caritatem continuam habentes in dilectione Dei et proximi, sine qua impossibile est Deo placere. Fratris nostri Tatwini, qui beate memorie Augustini predicatoris uestri cathedre pontificatus subrogatus est, aduentus nos admodum letificauit, quia uirum religionis et magne probitatis sub ipso tempore, quo apud nos stetit, eum cognouimus. Proinde, eius auditis petitionibus, antecessorum eius iura dignitatis perquiri in sacro scrinio fecimus, et inuenientes eum iusta postulauisse, sacrum pallium cum uenerabili dalmatice usu  ei apostolica auctoritate tradidimus, annuentes quoque iura dignitatis omnia que predecessores sui a tempore beate memorie Augustini cognoscuntur habuisse. Sicut ergo sancti Patris nostri Gregorii Romani pontificis decretum prefato Augustino, syncello suo, predicatori uestro, omnes episcopos Anglie subiecit; sic nos, Deo auctore et beato Petro apostolorum principe, licet indigni eius uicem gerentes, tibi, Tatwine, Dorouernie ciuitatis archiepiscopo, tuisque sucessoribus legitimis omnes Ecclesias Britannie, earumque rectores subiicimus; apostolica auctoritate precipientes ut omnis homo totius Anglice regionis tuis canonicis iussionibus obediat, et te sciat esse speculatorem, atque primatem totius insule, cui uices nostras per omnia in regione illa  gerendas commisimus. Tuam autem Ecclesiam Dorouernie constitutam ut propriam et primam sobolem regionis uestre in Christo specialiter sub tuitione manus nostre tenemus, quam uolumus in pacis tranquillitate et religione uigere, eiusque iura et dignitatis priuilegia in perpetuum immutilata seruari, quia prima et mater est aliarum omnium, primitus in uestra regione constituta in honore sancti Saluatoris Domini nostri Iesu Christi. Scriptum est enim: Non est sanctus ut est Dominus, et ubi caput est uegetum, reliqua membra ualidius uegetantur. uos itaque, fratres, hec apostolice auctoritatis mandata cum alacritate et subiectionis reuerentia audite, et suscipite, et cum prefato fratre nostro archiepiscopo uestro in messe Dei laborate, scientes uos inde mercedem  bonam habituros. Si autem quis hec perturbare uoluerit, nostre definitionis statuta diuellere contenderit ac uiolare, sciat se contra ipsum mundi Saluatorem et beatri Petri auctoritatem niti, et ideo, nisi resipuerit, eterne damnationis sententiam incurrere. Deus uos incolumes custodiat, dilectissimi fratres.



EPISTOLA XuIII. GREGORII PAPAE II AD STEPHANUM PRESBYTERUM.

Gregorius Stephano presbytero atque aliis duabus successiuis personis.

Quoties illa a nobis tribui sperantur que rationi incunctanter conueniant, animo nos decet libenti concedere,  et petentium desideriis congruum impertire suffragium. Ideoque quia postulasti a nobis quatenus fundum Campanum cum domo sua et uinea posita uia Flaminia XIu plus minus millibus ab hac urbe Roma, quod tenuit per emunitionem Sergius presbyter, et uestararius noster, qui fundus exstitit ex corpore patrimonii Tuscie iuris sancte Romane, cui Deo auctore deseruimus, Ecclesie, hunc uobis emissa preceptione ad tenendum concedere deberemus. Inclinati itaque precibus uestris per huius precepti seriem supradictum fundum cum domo et uinea, et omnibus ei pertinentibus, in integro, a presenti 8 indictione diebus uite uestre uobis concedimus detinendum, ita sane ut a uobis singulis quibusque indictionibus, pensionis nomine, rationibus  ecclesiasticis III auri solidi, difficultate postposita, persoluantur, omnemque qua indigent meliorationem ac defensionem predictus fundus, et uinea, seu domus, indifferenter a uobis sine dubio procurantibus efficiantur; nullaque postea ad dandum annue pensionis a uobis mora proueniat, sed ultro actionariis sancte nostre Ecclesie a predicto tempore persoluatur. Nam si aliter, quod absit a uobis, prouenerit de suprascripta melioratione, defensione, et annua pensione, statuimus fore inualidam hanc nostram preceptionem. Post obitum uero uestrum memoratus fundus ad ius sancte nostre Ecclesie, cuius est proprietas, in integro reuertatur. Dat. Id. Aprilis, indict. 8.



EPISTOLA XIX. uEL PRIuILEGIUM GREGORII PAPAE II AD BASINUM ABBATEM. Gregorius II papa, petente Basino abbate, Monasterio sancti Maximini Treuerensis immunitatem, et alia priuilegia largitur, anno 729.


Gregorius, seruus seruorum Dei, Basino uenerabili abbati monasterii sancti Ioannis apostoli et euangeliste, atque sanctissimi confessoris Christi Maximini, cuius corpus ibidem quiescit, tibi, tuisque successoribus, salutem et apostolicam benedictionem.

Si semper sunt concedenda que piis desideriis congruunt, tanto propensius ea que pro diuini cultus religione postulantur, alacri deuotione, et omni occasione remota, beniuola intentione continuo sunt  largienda et perficienda.

Petisti ergo nos, uti monasterio tuo, quod in suburbio Treuerorum in honore sancti Ioannis euangeliste constructum esse dignoscitur, ubi prenominatus Christi confessor quiescit, ob confirmandam fratribus ibidem Deo seruientibus, monastice tranquillitatis normam, sancte apostolice nostre, cui auctore Deo deseruimus, Ecclesie priuilegium concederemus.

Nosque pie petitioni tue assensum accommodare curauimus, decernentes, apostolice auctoritatis precepto, uti congregatio Deo ibi religiose seruiens, sicut per precedentia tempora a regibus eidem cenobio concessum est, liberam deinceps habeat potestatem  creandi inter se quem secundum Deum elegerint sibi abbatem, nec aliqua cuiuslibet dignitatis persona infra predictum monasterium, nisi a te, alioue abbate tuo successore, uocatus, quidquam pro suo libitu ordinare uel temere exercere presumat.

Preterea apostolica nostra auctoritate omnimodis interdicimus ne cui unquam Ecclesie, uel sedi, comcambio, aut alio aliquo ingenio, subdatur, sed tali libertate, et immunitate, quali cetera regalia loca utuntur, inoffense et perpetualiter gaudeat.

Ipse uero locus monasterii sub mundiburnio regum ut permaneat, nullique unquam persone beneficiarius aut inuadendus pateat, sed ad usus tranquillitatemque monachorum, ibi sub regula sancti Benedicti  Deo militantium, quietus permaneat.

Constituimus etiam et ex hac paterna dilectione, tibi tuisque successoribus concedimus, ut ad mysteria sacra, in precipuis festiuitatibus, mitra, dalmatica, sandalis utaris; fraternitatem tuam commonentes ut cum augmento honoris augeatur et in te diuini uirtus amoris.

Prohibemus et ex auctoritate beati Petri, cuius uice, licet indigni, in hac apostolica sede fungimur, et funditus interdicimus, ut nullus dux, nullus comes, nulla prorsus persona ecclesiastica, siue mundana, in possessione, uel allodio sancti Maximini, montem, siue rupem capere, uel munitionem aliquam in eis facere presumat, nisi forte abbas eiusdem monasterii, propter metum paganorum, uel  propter incursionem malignorum hominum, ad tempus, donec tranquillitas pacis redeat, se suosque ibi intermuniat.

Ad cumulum quoque uel augmentum monastice tranquillitatis adiicimus, ne qua cuiuslibet dignitatis persona magnum uel minimum alienare, uel imminuere, de rebus Ecclesie presumat, tam de his, que per te modo, uel per alios eidem monasterio concessa sunt, quam ex his, que ceteri fideles pro remedio animarum suarum deinceps collaturi sum.

Si quis uero, quod absit, ausu nefario presumpserit ea que a nobis ad laudem Dei pro stabilitate iam dicti uenerabilis monasterii statuta sunt infringere, aut in quodam uiolare, sciat se sub diuini iudicii testificatione, per interuentum beati Petri apostoli,  anathematis uinculo inextricabiliter innodatum, et a regno Dei alienandum, et cum diabolo, et eius sequacibus, atrocissimis penis concremandum.

Qui uero pio intuitu et respectu diuini timoris obseruator huius nostre preceptionis apostolice exstiterit, eterne benedictionis gratiam a Domino consequi mereatur.

Data . . . . . .

Scriptum per manum Benedicti Scriniarii sancte Romane Ecclesie, in mense Ianuario, indictione 12 in Dei nomine.



CANONES PeNITENTIALES.


Que hic primus omnium promulgo decreta seu canones penitentiales, an Gregorio II tribuenda sint, hereo ambiguus. Ut canones eiusmodi ab eo ederentur etas quidem illa ferebat. Tunc enim penitentiales canones passim omnes pontifices, episcopi, et priuati etiam quidam, dederunt. Gregorius III suos edidit, suos Theodorus Londinensis episcopus, suos sanctus Bonifacius Moguntinus, suos denique Beda, priuate licet auctoritatis presbyter. Quare a Gregorio papa II non abhorrent, cui tribuere uidetur auctor ms. illius Codicis bibliothece canonicorum sancti Martini Lucensium, unde hec accepi. Nam in eo monitu quem canonibus hisce aliisque pluribus scriptor Codicis premisit, daturum se profitetur decreta Siricii, Innocentii, Zosimi, Bonifacii, Celestini, Hilarii, Simplicii, Felicis, Gelasii, Anastasii, Symmachi, Hormisde, Gregorii iunioris , statimque subiungit que hic promo decreta;  tum ad decreta Siricii, ceterorumque, ordine seruato, manum admouet, nec ullum aliud in toto libro apparet Gregorii II decretum. Hec pro Gregorio, sed uicissim ne huic ascribam uetant Gregorii III successoris in periuros decreta, in quibus quedam statuuntur his canonibus plane consona; hec uero prescribere se ait Gregorius III secundum antiquam definitionem. Non ergo illa decessor eius Gregorius II statuit. Forte igitur que profero ipsa sunt uetera illa decreta quorum Gregorius III in excerptis suis, can. 7, meminit.

Si quis iurauerit, uII annis peniteat, III ex his in pane et aqua, et nunquam iuret.

Si quis uero coactus, id est uiolenter pro qualibet necessitate aut nesciens periurauerit, III annis peniteat in pane et aqua.

Si quis laicus pro cupiditate periurauerit, totas res  suas det pauperibus, et tundatur, in monasterio seruiat diebus uite sue.

Si quis alium duxit in periurium ignorantem, uII annis peniteat. Qui uero suscitatur  quod in periurio ducitur, et tamen iurat, u annis peniteat.



CAPITULARE A GREGORIO PAPA II DATUM MARTINIANO EPISCOPO, GEORGIO PRESBYTERO, ETC., IN BAuARIAM ABLEGATIS. In nomine Domini incipit capitulare a Gregorio papa Rome urbis datum reuerendissimo fratri nostro [a 1Kb] Martiniano episcopo, seu [Leg. et] Georgio presbytero sancte sedis apostolice, atque Dorotheo subdiacono predicte sedis, euntibus cum Domini auxilio in Baioariam.

I. Ut, datis nostris scriptis, ita ut cum duce prouincie deliberetis, quatenus conuentus aggregetur  sacerdotum, et iudicum, atque uniuersorum gentis eiusdem primariorum, et ex quesitis [Leg. exquisitis] sacerdotibus, atque ministris, quorum canonicam approbaueritis exstitisse promotionem, ac recte fidei tenere, aut recipere rationem, his sacrificandi, et ministrandi, siue etiam psallendi ex figura, et traditione sancte apostolice, et Romane sedis ecclesie ordine, tradetis [Leg. tradatis] potestatem. Quorum uero non claruerit recta fides credulitatis, aut approbata solemnitas canonice ordinationis, illis per  omnia prohibeatur licentia ministrationis ut subrogentur canonice probabiles successores.

II. Ut loco [Leg. loca] singularum ecclesiarum preuidentes [Leg. prouidentes], quomodo unusquisque sacerdos, seu minister, erga ecclesiam debeat conseruare, uel qualiter sacra missarum solemnia, siue cetera diurnarum atque nocturnarum horarum officia, siue etiam lectionem sacrorum Noui atque ueteris Testamenti, ordinabilia predicamenta studeat obseruare secundum traditum apostolice sedis antiquitatis ordinem, disponetis [Leg. disponatis].

III. Ut, consideratis locorum spatiis, iuxta gehennationem uniuscuiusque ducis episcopia disponatis, et subiacentia singulis sedibus terminetis. Et si tres, aut quatuor, uel maioris numeri, uise fuerint constitute  sedes, reseruato precipue sedis loco pro archiepiscopo resedendo, adhibito trium episcoporum conuentu, probabiles fide ac boni testimonii, et eruditos sana doctrina, uiros ordinetis antistites ex auctoritate beati Petri apostoli, et in subsequentis uigoris tradita dispensatione locis eos [Leg. eis] creditis collocantes.

Iu. Ut, preuiso PP. [Leg. propter] archiepiscopum loco, si talem reperire poteritis uirum qui possit doctrinis salutiferis et operum exemplis instruere sibi subditos sacerdotes, ac regere prudentissime clerum, ac plebem, et amplificare congrue creditas oues; aut, datis litteris uestris, eum ad nos dirigatis, aut nobiscum uenire faciatis. Si certe talem inuenire  non poteritis, hoc aut per uos aut per uestras litteras innotescatis, quatenus de hac sacra premissa sede preuidentes [Leg. prouidentes], utilem cum Dei auxilio dirigamus.

u. Ut, ordinatis episcopis, unicuique illorum hoc detis ex figura [b 1Kb] nec ordines in mandatis, ne unquam ordinationes presumat illicitas, ne digamum, aut qui uirginem non est sortitus uxorem, neque illitteratum, uel in qualibet parte corporis uitiatum, aut expenitentem, uel cuilibet conditioni obnoxium, atque notatum, ad sacros ordines permittat accedere. Sed si quos huiusmodi forte repererit, non audeat promouere. Afros passim ad ecclesiasticos ordines pretendentes nulla ratione suscipiat, quia plerique illorum Manichei rebaptizati [Leg. et rebaptizati]  sepius sunt probati. Ministeria atque ornatum ecclesie, uel quidquid est uel fuerit in patrimonium eiusdem, non minuere studeat, sed augere. De reditu uero Ecclesie, uel oblationibus fidelium, quatuor faciat portiones: quarum unam sibi retineat, alteram clericis pro suorum officiorum sedulitate distribuat, tertiam pauperibus et peregrinis, quartam ecclesiasticis fabricis nouerit reseruandam, de quibus diuino erit redditurus iudicio rationem. Ordinationes uero presbyterorum, seu diaconorum,  non nisi quarti, septimi, et decimi mensium ieiuniis, [Leg. et in] sed in ingressu quadragesimali, atque uespere Sabbati, nouerit celebrandas. Sacrosancti autem baptismi sacramentum non nisi in paschali festiuitate et Pentecoste nouerit esse prebendum, exceptis his quibus mortis urgente periculo, ne in eternum pereant, talibus oportet remediis subuenire. Cui de reliquo sedis apostolice premisse Romani [Leg. Romane] precepta seruanti cuncta subiacet religio, et uniuersa generalitas populorum Christiani nominis renotata [Leg. renouata] signaculo ad obsequendum commoneatur, corde promptissimo, ut irreprehensibile placitum fiat corpus Ecclesie per Christum Dominum nostrum.

uI. Ut ita nubentibus uel nupturis ordinem ex  auctoritate apostolica detis, ut nec continentie causa indicentibus [Leg. iudicetur] damnabilis copule [Leg. copula] nuptialis, nec per licentiam nubendi presumatur occasio fornicandi. Sed sicut masculum et feminam Deus in ipso exordio mundi precepit coniungi, ut sint duo in carne una , ita, iuxta doctrinam apostolicam, Unusquisque uir suam uxorem habeat . Et non licere [Leg. liceat] in inuicem fraudare, nisi ex consensu ad tempus, ut uacent orationi, dicente de hoc ipso Apostolo: Alligatus es uxori, noli querere solutionem ; id est, superstite coniuge, ad alteram femine concupitam [Leg. alterius femine concubitum] non uelle transire, quia eodem doctore gentium astruente: Qui fornicatur, in corpus suum peccat  , hoc est, in uxore [Leg. uxorem] propria, cum qua unum corpus est, cui fraudando per amplexus illicitos semetipsum sub peccati reatu obiurgat [Leg. obstringit]. Unde, nec reputandum est recte coniugium, quod duorum excesserit numerum, quia nisi in duobus non geritur iugum. Ipsum quoque unius uiri et uxoris coniugium doceatur in proximitate sanguinis non esse penitus presumendum, id est, ne quis uxorem patris, aut patrui, aut fratris, siue sororem suam, aut sororem patris, uel matris, siue filiam sororis sue, seu etiam filiam patris [Leg. sororis patris] aut matris audeat sibi coniugio copulare, aut in adulterio sociare. Quod si quis aut per coniugatem copiam [Leg. copulam], aut adulterandi temerantiam ausus fuerit perpetrare, nouerit se incesti facinoris contaminatione obnoxium esse, atque  ob hoc indignum fieri sacra communione corporis et  sanguinis Domini nostri Iesu Christi, sine cuius perceptione nemo poterit saluari. Nuptiis quoque ipsis preferenda fidelium uirginum et continentium docetur integritas.

uII. Ut nichil in perceptione ciborum iudicetur immundum, nisi quod fuerit idolis immolatum, quia, iuxta quod magisterio apostolico docetur, Omnis creatura Dei bona, et nichil reiiciendum, quod cum gratiarum actione percipitur .

uIII. Ut somnia, et auguria, quia, iuxta diuina oracula, uana sunt, non attendenda penitus doceantur.

IX. Ut incantationes, et fastidiationes [An fatidictiones?] siue diuerse obseruationes dierum Kalendarum, quas error tradidit paganorum, prohibeantur, sicut maleficia, et magorum prestigia, seu etiam  sortilegium, ac diuinantium obseruatio exsecranda.

X. Ut dominicis diebus doceantur non licere omnino ieiunare, propter resurrectionis dominice sacramentum, neque in festiuitatibus dominicis Natiuitatis, aut [a 1Kb] Apparitionis, siue Ascensionis.

XI. In omnibus ita Christi caritas teneatur, quatenus, secundum statuta sacrorum canonum, oblationes dissidentium, priusquam reconcilientur, nullo modo in ecclesia recipiantur.

XII. Ut penitentie remediis nemo se non egere putet, pro quotidianis humane fragilitatis excessibus, sine quibus in hac uita esse non possumus.

XIII. Ut de spe resurrectionis future ita instituantur, ut eodem ordine, eademque forma, qua ipse  Dominus resurrexit a mortuis, omnes homines resurrecturos esse non dubitent in eodem corpore in quo sumus, et uiuimus, non naturam aut sexum mutantes, sed tantum fragilitatem et uitia deponentes. Ipsum quoque Satanam, cum angelis suis, atque cultoribus, eterno incendio concremandum, neque, secundum quorumdam sacrilegam disputationem, ad pristinam, id est, angelicam dignitatem, unde decidit, reducendum, iuxta quod Dominus in Euangelio se predixit dicturum reprobis stantibus a sinistris in futuro iudicio: Discedite a me, maledicti, in ignem eternum, qui preparatus est diabolo et angelis eius . Bene ualete. Datum Idibus Martii, imperante domino Augusto Anastasio, a Deo coronato, magno imperatore, anno tertio pontificatus eius, etc. [Leg. anno primo, aut anno secundo imperii eius, siue patriciatus eius: Gregorius enim non pontificatus,  sed imperii annos adscribere consueuit.]




ANNO DOMINI DCCXXXIX.
S. WILIBRORDUS, ULTRAIECTINUS EPISCOPUS.





NOTITIAE HISTORICAE IN S. WILLIBRORDUM.



I.



Willibrordus, natione Saxo-Britannus, primus fuit Traiectensium antistes, qui dignitatem adeptus Clementis nomen assumpsit. Pueritia huic exacta inter uiros pietate insignes, quorum assidua consuetudine iuuenis et optimus euasit, et in studiis bonarum artium ita paucis annis profecit, ut equales suos rerum scientia infinitis partibus anteierit. Postea sacris initiatus, trige-imo etatis anno proficiscitur in Germaniam, ubi sua predicatione multos mortales ad unius Dei cultum pertraxit; sed et aliis perlustratis regionibus, dogma Christianum longe lateque propagauit. Per hec atque alia pietatis opera Ecclesie Traiectensi prefectus, Christi nomen suorum animis  inserendo, longe optimum egit antistitem. Quod hodie est in ea urbe diui Martini celebre templum idem consecrauit; potitusque est dignitate annis ferme XL.



II.


Anno a Natiuitate Saluatoris Domini ac Dei nostri Iesu Christi sexcentesimo nonagesimo, Willibrordus  presbyter, ex Britannia clarissima insula  ad inferam Germaniam  ueniens, a Sergio Romano pontifice, petente piissimo Francorum principe Pippino, Ultraiectinus archiepiscopus Rome natali diue Cecilie die ordinatus est, accepto Clementis nomine. Hinc ad arcem Orientalium Francorum Ultraiectum rediens, a Pippino illic episcopalis cathedre locum accepit, et templum non admodum magnum in S. Crucis honorem edificauit, in quo etiam primum Christiani lauacri fontem sacrauit. Postea eo loci quo diui Thome apostoli templum a Danis Normannisque euersum fuerat, non procul ab arce Wiltaburgo ,  templum aliud edificandum curauit, et centum cenobitas integre uite, ut diuino cultui insisterent assidui, congregauit; uoluitque hoc templum primum et caput sue esse dieceseos. Tandem, cum magna uite sanctitate quadraginta annis Ultraiectine Ecclesie prefuisset, uita functus, diuorum numero adscriptus est.





DIPLOMATA AD S. WILLIBRORDUM uEL AB EO COLLATA.





I.  Charta qua Hedenus, uir inluster, Willibrordo episcopo dona confert [a 1Kb] .


In Christi nomine. Dum in presenti uita quisque conuersari uidetur, et hanc caducam uitam morte finiendam uigilanti mente perspexerit, cogitare debet quatenus anime sue in futuro apud Deum mercedem et refrigerium, dum ipse uiuit, conquirat.  Idcirco ego Hedenus, uir illuster, una cum coniuge mea clarissima Theodrada, aliquid de rebus nostris pro amore Christi et remissione peccatorum nostrorum, et mercede futura, Deo et domno Patri nostro in Christo Willibrordo episcopo dare disposuimus, quod et ita fecimus, id est, curtem nostram in loco nuncupante Arnestali super fluuio Huitteio, cum omni integritate sua, id est casis, curtidis, campis,  pratis, pascuis, siluis, aquis aquarumque decursibus, mobili et immobili, mancipiis et iumentis, uaccariis, pastoribus, porcariis, et quicquid ad ipsam pertinere uidetur a die presenti, totum ad integrum in tuam potestatem, domine Pater uenerande, trado atque transfundo, ut habeas, teneas et possideas, et cui uolueris in Dei nomine dimittas. Et in castello Mulenberge donamus tibi tres casatas cum mancipiis, una cum omni peculiari eorum, et centum diurnales,  id est iugera, de terra aratoria, propter aquam et ligna trahenda. Et in curte nostra alia nuncupante Monhore, donamus tibi uII hobas, et uII casatas, et CCC diurnales de terra, et tertiam partem de silua ad eamdem curtem pertinentem, et prata ad L carradas secandas, et porcarios duos cum L porcis, et uaccarios duos cum XII uaccis. Has casatas ibidem manentes cum omni peculio uel laboratu eorum  quod habent uel habere noscuntur, totum tibi ad integrum trado. Has res omnes superius intimatas tibi domno et Patri in Christo nostro damus, donatumque esse perennis temporibus uolumus, ut habeas, tuisque habendum derelinquas, uel quidquid exinde facere uolueris liberam et firmissimam in omnibus habeas potestatem. Si quis uero, quod futurum esse non credo, nos ipsi, quod absit, aut aliquis de heredibus aut proheredibus nostris contra hanc donationis nostre cartulam uenire tentauerit, et eam infringere uoluerit, et tibi de istis iam rebus aliquid quasi hereditario iure auferre conauerit, primitus iram omnipotentis Dei incurrat, et sanctorum angelorum, et a liminibus Ecclesie Dei uel communione sanctorum extraneus efficiatur, et  lepram Giezi uel percussionem Ananie et Saphire consequatur, partemque habeat cum Iuda Scariothe qui Dominum tradidit, et insuper inferat tibi, una cum cogente fisco, auri libras u, argenti pondo Xu, et nec sic quidem quod repetit euendicare ualeat, sed frustrata eius uanitate, hec carta perennis temporibus firma et immobilis permaneat, astipulatione subnixa. Actum publice in castello uirteburh, sub die Kalendas Maias, anno X regni domni Childeberti gloriosi regis [a 1Kb] . Ego Laurentius, indignus presbyter, iubente domino Hedeno duce, uiro illustri, hanc donationis cartulam scripsi et in Dei nomine subscripsi. Ego Hedenus hanc donationis cartam a me factam et ante me lectam, propria manu firmaui e subscripsi cum Theodrada. Ego Thuringus, filius  Hedeni, donationem patris mei firmaui. Rocchus. Doda.





II. Charta qua Irmina abbatissa Willibrordo episcopo concedit quidquid possidet in uilla Stancheim [b 1Kb] .

Domino sancto et in Christo apostolico Patri Willibrordo episcopo, Irmina, in Christo Deo sacrata abbatissa donatrix. Quidquid unusquisque homo de rebus suis ad loca sanctorum et seruorum Dei spontanea uoluntate condonauerit, hoc sibi apud Deum mercedis premium credit recipere in futuro. Idcirco ego Irmina dono uobis ad monasterium uestrum Epternaco, quod nos a nouo construximus, situm super fluuio Sura, in honore sancte Trinitate uel  sanctorum, donatumque in perpetuum esse uolo ad possidendum, hoc est quantumcumque a die presenti in uilla Stancheim, sita super fluuio Sura, mea possessio uel donatio est, tam domibus quam edificiis, mansis, mancipiis, uineis, pratis, pascuis, syluis, aquis aquarumque decursibus, sub ea conditione, ut quicquid a die presenti uos uel pars monasterii exinde facere uoluerit, liberam et firmissimam in omnibus habeatis potestatem faciendi, et nullius repetitionem ex hoc habere uereamini. Si quis uero, quod fieri non credimus, tam ego quam aliquis de heredibus aut coheredibus meis, uel quelibet opposita persona, contra hanc nostre donationis cartulam uenire conatus fuerit, aut eam irrumpere uoluerit, primitus iram Dei omnipotentis incurrat, et  insuper inferat fisco auri libram unam, argenti pondo duo, nec sic quod repetit ullatenus possit euindicare, manente nichilominus firmitate.

Actum Treueri, uIII Idus Maias, anno X Childeberti regis.---Ego Huncio, in Christi nomine presbyter, rogante domna Irmina abbatissa, hanc cartulam donationis perscripsi, et ipsa subter manu propria cum testibus firmauit.---Ego Irmina relegi et subscripsi.---Basinus episcopus.---Radobertus.--- Dagoinus.---Leodoinus presbyter.---Gaucebertus.--- Caribertus.---Magnobertus.---Quitario.---Trasebertus. ---Waltarius diaconus.---Bobo. [c 1Kb]





III. Charta qua Aengilbaldus Willibrordo episcopo concedit quidquid sibi competit in uilla Waderlo [d 1Kb] .


Domino uere sancto et apostolico patri Willibrordo episcopo, Aengilbaldus filius Hildiboldi quondam, donator, salutem in Domino. Dum quisque in presenti seculo conuersare uidetur, cogitare necesse est qualiter animam suam de peccato et pena eterna liberare debeat. Idcirco, ego Aengilbaldus, pro salute anime mee uel requie sempiterna, trado tibi, Willibrordo episcopo, terram in loco uel uilla nuncupata Waderlo, super fluuium Dutmala, cum omnibus qui ibidem hereditario iure uel laboratu legitime possidere uisus sum, totum a die presenti tibi trado atque in tuam potestatem transfundo, id est, tam terras aratorias cum campis, pratis, pascuis,  aquis aquarumque decursibus, mobilibus et immobilibus, et siluam ad eumdem locum pertinentem, et uIII casatas cum hominibus et mancipiis, et cum omni peculio suo. Hec omnia a die presenti tibi dono, donatumque perennis temporibus esse uolo, ut habeas, teneas atque possideas, tuisque ad habendum derelinquas, et quicquid exinde facere uolueris, liberam atque firmissimam in omnibus habeas potestatem. Si quis uero, quod futurum esse non credo, heredum uel proheredum meorum, uel quelibet opposita persona, contra hanc donationis cartulam uenire tentauerit, et eam infringere conauerit, primitus iram Dei omnipotentis incurrat et sanctorum angelorum, et a liminibus Ecclesie alienetur, partemque habeat cum Iuda, et ultionem Ananie  et Zaphire, uel lepra Giezi percutiatur, et inferat fisci iuribus auri libram unam, argenti pondo X, nec sic quod repetit euindicare ualeat, sed firma et immobilis hec donatio perennis temporibus permaneat stipulatione subnixa.

Actum publice in loco Bittinum, coram testibus, anno X regni domni nostri Childeberti gloriosissimi regis, sub die Calendas Octobris.---Ego Aengilbaldus hanc cartulam relegi et confirmaui.---Onsbaldus, ---Eburumes,---Edilhardes,---Robertes,---Tolebaldes, ---Etrele,---Eutlinde,---Bertlinde, subscripserunt. ---Ego Elduynus presbyter, rogante Aengilbaldo uiro illustri, scripsi et subscripsi, signumque crucis adfixi +.





Iu. Charta qua Pipinus et Plectrudis, uxor eius, concedunt Epternacensi monasterio medietatem ipsius Epternaci [a 1Kb] .


Ego in Dei nomine, inluster uir Pipinus, filius Ansgisili quondam, nec non illustris matrona mea Plectrudis, filia Hugoberti quondam, cogitantes casum humane fragilitatis qualiter peccata nostra possumus abluere, et donante Domino ad eterna gaudia peruenire; idcirco, ob honorem Domini nostri Iesu Christi, donamus donatumque in perpetuum esse uolumus ad monasterium quod est in honore sanctissime Trinitatis et Apostolorum Petri et Pauli, et sancti Ioannis Baptiste, in loco cognomento Epternaco, in pago Bedensi, super fluuio Sura, in re proprietatis nostre edificatum, ubi decernimus  et constituimus uirum strenuum et Dei cultorem apostolicum dominum Willibrordum episcopum, una cum turma monachorum sub sua congregatione  uita sancta et regulari degere et conuersari, hoc est, medietatem de ipso Epternaco, quam Theotarius quondam dux ibidem tenuit, et postea filius suus Theodardus quondam nobis tradidit, preter illam quam Ermina in ipso Epternaco tenuit, quantumcunque in ipsa medietate nostra in ipso Epternaco, a presenti die, nostra uidetur esse possessio uel donatio, cum terris, cum domibus, edificiis, accolabus, mancipiis, litis [b 1Kb] , syluis, campis, pratis, pascuis, aquis aquarumque decursibus, mobilibus et immobilibus, farinariis, pecoribus utriusque sexus, quantum in ipsa medietate, in ipso Epternaco presenti tempore possidemus, cum omni integritate de iure et donatione nostra, in iure et donatione predicti monasterii, uel rectoribus suis seu successoribus  et omni congregationi ibidem consistenti, tradimus atque delegamus perpetualiter in Dei nomine ad possidendum, ut ibidem in tempore pro mercede nostra proficiat in augmentis, ea ratione ut ipsum monasterium in nostra uel heredum nostrorum donatione uel defensione inantea semper permaneat. Et illud nobis placuit inserendum, si fuerit ullus de heredibus nostris, uel propinquis nostris, seu quelibet ulla extranea aut opposita persona, que contra hanc donationem, quam nos plena et integra donatione pro anime nostre remedio fieri et affirmare rogauimus, uenire aut agere tentauerit, et ipsa charta ad relegendum ei ostensa fuerit, et se ex hoc compescere noluerit, primitus iram Dei incurrat, et a liminibus sanctorum efficiatur extraneus, et inferat  partibus ipsius monasterii, uel cui litem intulerit, tantum et aliud tantum, quantum res eo ipso tempore emeliorate ualuerint, et inferat, una cum socio fisco, auri libras decem, argenti pondo uiginti coactus exsoluat, et quod repetit euindicare non ualeat, sed presens donatio ad instar testamenti cum stipulatione adnixa omni tempore firma stabilitate capiat firmitatem.

Actum Gaimundas [c 1Kb] , publice, sub die tertia Idus Maias, anno duodecimo regni domini nostri Childeberti gloriosissimi regis. Pipinus et coniux eius Plectrudis. ---Drogo.---Cuchobertus episcopus.--- Garebaldus episcopus.---Bernarius episcopus.--- Constantinus episcopus.---Iosephus.---Wintharius  episcopus.---Chariganto.---Agione.---Grodobaldus. ---Cardimus.---Remedius.---Raimingus, iussus a Pipino et Plectrude, scripsi et Harduino.





u Charta qua Pipinus, filius Ansgisili, monasterium Epternacense sub sua defensione suscipit, et fratribus ibi congregatis concedit ut, defuncto Willibrordo, sibi ex semetipsis constituant abbatem [a 1Kb] .


Semper humana fragilitas casus ineuitabiles debet perpendere, ut quandoquidem repentina superuenerit transpositio, non habeat in nobis quod puniat, sed inueniat quod coronet, iuxta mandatum Domini: Date et dabitur uobis; et illud: Facite eleemosynam, et omnia munda sunt uobis. Idcirco ego in Dei nomine illuster uir Pippinus, filius Ansgisili quondam, nec non et illustris matrona mea Plectrudis, filia Hugoberti quondam, cogitantes casum humane fragilitatis, qualiter peccata nostra possemus abluere,  et Deo donante ad eterna gaudia pertingere, concedimus domino Patri nostro uiro apostolico Willibrordo episcopo, de monasterio Epternaco, sito in pago Bedensi, super fluuio Sura, quod ipse, donante Deo, edificauit in rebus proprietatis nostre, et unde ipse beatus Willibrordus testamentum confirmauit, ut sub nostra defensione haberemus ac heredum nostrorum. Unde placuit nobis ut apostolico Patri nostro Willibrordo ipsum monasterium confirmaremus: quod ita et fecimus, eo modo, ut ibidem fratres peregrinos, uel alios Deum timentes, congregent, ut ibidem secundum ordinem sanctum degere et conuersari debeant. Et illud itidem nobis placuit inserendum, ut, cum ipse beatus Willibrordus de hac luce migrauerit, ipsi fratres quem ex semetipsis  elegerint, sibi constituant abbatem, ea ratione ut heredibus nostris in omnibus fidelis appareat, et ibidem secundum ordinem sanctum degat, et sub nostro mundiburdio uel defensione persistat. Et si quis Deum timens, tam de parte nostra quam et de reliquis hominibus, de suis rebus ad ipsum monasterium condonare et confirmare deliberauerit, uel quidquid ibidem, Deo inspirante, de collatis bonis obuenerit, Deo propitio, eis proficiat in augmentis. Si quis uero, quod minime credimus esse futurum, si fuerit ullus de heredibus aut propinquis nostris, seu quelibet extranea aut opposita persona, que contra hanc nostram confirmationem, quam nos pro diuino intuitu, uel anime nostre remedio, fieri aut firmare rogauimus, uenire uoluerit aut infringere, et ista carta  ei ostensa fuerit ad relegendum, et se ex hoc compescere noluerit, imprimitus ire Dei omnipotentis  incurrat offensam, et a liminibus sanctorum efficiatur extraneus et insuper inferat partibus eiusdem loci, et fratribus tunc tempore ibidem seruientibus, aut cui litem intulerit, tantum et aliud tantum quantum res ipse eo tempore emeliorate ualuerint, et insuper inferat, cum socio fisco, auri libras X, argenti pondo XX, coactus exsoluat, et quod repetit euindicare non ualeat, sed presens confirmatio, ad instar testamenti, constipulatione adnixa, omni tempore firma stabilitate capiat firmitatem.

Actum Gaimundas publice, sub die III Idus Maias, anno XII regni domni nostri Childeberti gloriosi regis. Pippinus et Plectrudis.---Drgo. Chugobertus, Gerbaldus, Bernarius, Constantinus, Iosephus, episcopi.---Winitharius.---Agione.---Remedius.---Ramingus,  iussus a Pippino et Plectrude scripsi, et Hardoino.





uI. Charta qua Aengelbertus W.  dona confert in Alfheim, loco Toxandrie [b 1Kb] .

In Christi nomine, domno sanctissimo et dilectissimo patri W. episcopo, Aengelbertus filius Gaoberto quondam, donator. Dum leges et iura sinunt, et conuenientia Francorum est ut de facultatibus suis quisque quod facere uoluerit liberam habeat potestatem, et necesse est ut quisque pro incerto huius uite exitu de rebus suis aliquid ad Dei partem committat, ut per hoc indulgentiam facinorum suorum percipiat. Idcirco ego Aengelbertus, pro remedio  anime mee seu retributione eterna, aliquid tibi, domine Pater et pontifex W., de rebus meis donare decreui, quod et ita feci: hoc est, in pago Texandrie, in loco nuncupante Alfheim, quod mihi ex paterno iure legitime prouenit, hoc est casatas XI, cum sala et curticle meo, quem ad presens habere uisus sum, cum mancipiis et omni peculio eorum. Hec omnia tibi a die presenti trado atque transfundo, cum omni integritate uel adiacentiis eorum, hoc est, casis, curticlis, siluis, terris, pratis, pascuis, et aratoria terra, aquis aquarumque decursibus, mobili et immobili, egressu uel ingressu, et watrischafo [c 1Kb] . Hec omnia tibi do, donatumque esse perhennis temporibus uolo: hoc habeas, teneas,  possideas, tuisque ad possidendum relinquas, et quicquid exinde facere uolueris liberam et firmissimam in omnibus habeas potestatem. Si quis uero,  quod futurum esse non credo, ego ipse aut ullus de heredibus aut propinquis nostris, seu quelibet extranea aut oppos ta persona, que contra hanc nostram confirmationem, quam nos pro diuino intuitu uel anime nostre remedio fieri aut firmare rogauimus, uenire uoluerit aut infringere, et ista carta ei ostensa fuerit ad relegendum, et se ex hoc compescere noluerit, imprimitus ire Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras u, argenti pondo X; et nec sic quod repetit euindicare ualeat, sed firma et immobilis hec nostra donatio permaneat, adstipulatione subnixa. Actum publice Tilliburgis, XII Calendas Iunias, anno Xu Childeberti gloriosissimi regis. Et do tibi  in pago Testeuenti super Mosam, loco Birni, casatam unam, cum omni peculio.---Ego uirgilius presbyter scripsi.---Aengelbertus.---Werengatto frater eius.---Paulus presbyter.---Aldrao.---Alduino.---Nargaoto.---Egisgaro.---Nanduiano.





uII. Charta qua Bertilendis, Deo sacrata, Willibrordo episcopo donat quidquid de materna hereditate possidet in Toxandria [a 2Kb] .

In Christi nomine. Domino sanctissimo et uenerabili patri W. episcopo, Bertilindis filia Wigibaldi, consecrata Deo, donatrix. Quisquis ad Dei partes uel ad loca sanctorum aliquid de rebus suis dare uel delegare uoluerit, hoc solemni scriptura firmetur, ut preceptorum serie fides rata atque probata celebretur:  quod et faciendum estimans, et considerans huius uite incertum fragilemque statum, aliquid tibi de rebus meis, domne pater pontifex, pro remedio anime mee, seu orationum tuarum immarcescibili fructu, donandum decreui, quod et ita feci, dans tibi in pago Texandrensi, loco Hoccascaute, super fluuio Dudmala, quod mihi mater mea Oadrada hereditario iure legitime reliquit: hoc est, casatas u, cum sala [b 1Kb] et curticle meo, quod ad presens habere uisa sum, cum mancipiis quinque, et uxoribus et infantibus eorum. Hec omnia tibi a die presenti, pro mercedis mee augmento dono, ac de mea in tuam transfundo potestatem, cum omni peculiari eorum,  hoc est, casis, curticlis, siluis, terris, pratis, pascuis, et aratoria terra, aquis aquarumque decursibus, farinariis, mobili et immobili, cum ingressu et egressu, et watriscafo [c 1Kb] , et uassallos uI, cum tribus puellis, et siluam in loco Hulislaum, et quicquid mihi ibidem legitime prouenit; et in alio loco, dicto Heopurdum, terras, et siluas, et quicquid ex matre mea ibi possidere uisa sum, hoc tibi do, donatumque perennis temporibus uolo. Si quis uero, quod futurum esse non credo, ego ipse aut ullus de heredibus aut propinquis nostris, seu quelibet extranea aut opposita persona, que contra hanc nostram confirmationem, quam nos pro diuino intuitu uel anime nostre remedio fieri aut firmare rogauimus, uenire uoluerit aut infringere, et ista carta ei ostensa fuerit  ad relegendum, et se ex hoc compescere noluerit, inprimitus ire Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras u, argenti pondo X; et nec sic quod repetit euindicare ualeat, sed firma et immobilis hec nostra donatio permaneat adstipulatione subnixa.

Actum publice in loco Cale, Iu Calendas Augusti, anno XuI regni domni nostri Childeberti, gloriosissimi regis, cum testibus Ansbaldo, Folebaldo, Aengelberto, Roberto, Adlefo, Werengato, Nanduino, Wigberto.---Ego Laurentius, presbyter, rogante Bertilende, illustri femina atque Deo consecrata uirgine, scripsi et subscripsi.





uIII. Charta qua Ansbaldus, monachus, W.  episcopo dona confert [d 1Kb] .


In Christi nomine; dilectissimo et sanctissimo patri W. pontifici, Ansbaldus monachus, filius Wigibaldi quondam, donator. Leges et iura sinunt et conuenientia secularium personarum est ut de rebus suis propriis unusquisque quod facere uoluerit liberam habeat potestatem, et hoc solemni scriptura pro temporum serie, firmetur. Quod cum ita est, ego Ansbaldus, perpendens in mente mea fragilitatem presentis uite, cogitaui aliquid de rebus meis tibi pro remedio anime mee seu orationum tuarum lucro dare et delegare, quod et ita facio. Hoc est, quod  tibi dono in loco Heslaos, in pago Texandrie super fluuio Dudmala, totum ad integrum, quod mihi genitor meus Wigibaldus quondam hereditario iure dereliquit, uel quicquid ego ibidem iuste laborare uisus sum; hoc est, casis, curticlis, campis, pratis, pascuis, aquis aquarumque decursibus, cum watriscapo [a 1Kb] , et aratoria terra, mobili cum immobili, cum manentibus ibidem aspicientibus, X seruientes gafergarias [b 1Kb] , hochofinnas, cum ingressu et egressu, cum omnibus adiacentiis, a die presenti tibi ad integrum dono, donatumque perennis temporibus esse uolo: hoc habeas, teneas, possideas, atque defendas, tuisque possidendum derelinquas, uel quicquid exinde facere uolueris liberam potestatem habeas. Si quis uero, quod futurum esse non credo, ego ipse aut ullus  de heredibus aut propinquis nostris, seu quelibet extranea aut opposita persona, que contra hanc nostram confirmationem, quam nos pro diuino intuitu uel anime nostre remedio fieri aut firmare rogauimus, uenire uoluerit aut infringere, et ista carta ei ostensa fuerit ad relegendum, et se ex hoc compescere noluerit, inprimitus ire Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras u, argenti pondo X, et nec sic quod repetit euendicare ualeat, sed firma et immobilis hec nostra donatio permaneat, adstipulatione subnixa.

Actum publice in monasterio Suestra, anno I Dagoberti regis [c 1Kb] , die uIII Calendarum Nouembrium.---Ego Laurentius, indignus presbyter, rogante Ansbaldo  Dei seruo scripsi.





IX. Charta qua Ansbaldus monachus Willibrordo episcopo noua dona confert in pago Toxandrie [d 1Kb] .

In Christi nomine, domno sanctissimo ac beatissimo Patri Willibrordo, Ansbaldus seruorum Dei famulus. Dum quisque in presenti seculo conuersari uidetur, cogitare debet quatenus anime sue consolationem pro eleemosyna sanctorum locorum uel orationum subsidia hic adquirere possit dicente Domino: Date eleemosynam, et ecce omnia munda sunt uobis. Et iterum: Sicut aqua extinguit ignem, ita eleemosyna  extinguit peccatum. Quapropter ego Ansbertus, filius Willibaldi quondam, dono pro remedio anime mee, et pro retributione eterne salutis seu orationum tuarum, tibi domno patri ac pontifici, aliquid de rebus meis propriis in pago Texandrie, loco Diesne, casatas uI cum sala, curticle meo cum uI mancipiis et infantibus eorum. Hos tibi cum omni peculiare suo, cum omni integritate trado, casis, curtilibus, campis, pratis, pascuis, siluis, aquis aquarumque decursibus, et aratoria terra, mobili et immobili, cum egressu, uel ingressu, uel uatriscafo [e 1Kb] . Item, do tibi in pago Texandrie, loco Leuetlaus, super fluuio Dutmala, casatas uII cum sala et curticle meo, cum uIII mancipiis, et uxoribus et infantibus eorum, cum casis, curticlis, campis, pratis, pascuis, siluis,  aquis aquarumque decursibus, et aratoria terra, mobili et immobili, ingressu et egressu. Si quis uero [f 1Kb] , etc.

Actum publice Waderle, Cal. Iunii, anno II Dagoberti regis. Ego Ansbaldus monachus [g 1Kb] hanc chartam a me factam relegi et propria manu subscripsi.





X. Charta qua Aengelbertus W.  donat id quod possidebat in pago Texandrie, in loco Eresloch, et in loco de Osne [h 1Kb] .

In Christi nomine, domno sanctissimo et dilectissimo patri W. episcopo, Aengelbertus, filius Gaoberti quondam, donator. Dum leges et iura sinunt, et conuenientia Francorum est ut de facultatibus suis quisque quod facere uoleurit liberam habeat potestatem,  et necesse est ut quisquis pro incerto huius uite exitu de rebus suis ad Dei partem aliquid committat, ut per hoc indulgentiam facinorum percipiat; idcirco ego Aengelbertus, cum consilio et licentia fratris mei uerengaoti, pro remedio anime sue seu retributione eterna, aliquid tibi, domne Pater et pontifex, de rebus meis donandum decreui, quod et ita feci. Hoc est, in pago Texandrie, in loco Eresloch, quod mihi ex paterno iure legitime prouenit; hoc est casatas tres, cum sala et curticle meo, quod ad presens habere uisus sum; tria mancipia cum uxoribus et infantibus; et, in loco de Osne, casatam  unam et mancipium, cum uxore et infantibus. Hec omnia tibi a die presenti trado atque transfundo, cum omni peculiari et integritate et adiacentiis eorum, hoc est, casis, curticulis, siluis, terris, pratis, pascuis et aratoria terra, aquis aquarumque decursibus, mobili et immobili, egressu et ingressu, et watriscafo; hec omnia tibi do, donatumque esse perennis temporibus uolo. Si quis uero, quod futurum esse non credo, ego ipse aut ullus de heredibus aut propinquis nostris, seu quelibet extranea aut opposita persona, que contra hanc nostram confirmationem quam nos pro diuino intuitu uel anime nostre remedio fieri aut firmare rogauimus, uenire uoluerit aut infringere, et ista carta ei ostensa fuerit ad relegendum, et se ex hoc compescere noluerit, inprimitus  ire Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras u, argenti pondo X, et nec sic quod repetit euindicare ualeat, sed firma et immobilis hec nostra donatio permaneat, adstipulatione subnixa.

Actum publice loco de Osne, cal. Martii, anno II regni domni nostri Dagoberti regis gloriosissimi.--- Ego Aengelbertus hanc cartam a me factam relegi et propria manu firmaui, coram testibus, uerengaoto fratre meo, uolebaldo, Framundo, Aeumlao, Adlefo, Nandino.---Ego Docfa presbyter, rogante illustri uiro Aengelberto hanc cartam scripsi et subscripsi.





XI. Charta qua Pipinus dux, cum matrona sua Plectrude, donat Willibrordo episcopo monasterium Suestrense [a 2Kb] .


Ego in Dei nomine inluster uir Pippinus, filius Ansgisili quondam, et illustris matrona mea Blictrudis, filia Hugoberti, intuitu timoris Dei, et anime nostre remedio cogitantes ut oratorium ac cellulam in honore Saluatoris et sanctorum Petri et Pauli, uel ceterorum apostolorum, et reliquiis sanctorum, mansionile Suestra, situm in pago Mosariorum super fluuiolo Suestra, quod Blictrudis dato pretio ab Alberico et Haderico comparauit, a nouo fundamine edificare deberemus, quod ita et fecimus, et ipsum mansionile ad ipsam cellam delegauimus; placuit  nobis ut apostolico patri Willibrordo episcopo ipsam basilicam tradidissemus, quod ita et fecimus, in eo modo ut ibidem fratres peregrinos uel alios Deum timentes congregare debeat. Et illud nobis inserendum placuit ut, cum ipse Willibrordns de hac luce migrauerit, ipsi fratres quem inter se elegerint sibi constituant abbatem, in ea ratione ut nobis uel filio nostro Grimoaldo et filiis suis, uel filiis Drogonis, nepotibus nostris, in omnibus fidelis appareat, et ibidem secundum ordinem sancte degat, et sub nostro mundiburdio et ipsius Grimoaldi filiorumque suorum et Drogonis, nepotum nostrorum, defensione persistere debeat; et, si quis Deum timentium, tam de parte nostra, quam de reliquis hominibus, de rebus suis eis aliquid condonauerit, Deo propitio, eis proficiat  in augmentis. Si quis uero, quod minime credimus esse futurum, heredum uel proheredum nostrorum, uel quelibet opposita persona, contra hanc donationis cartulam uenire temptauerit et eam infringere conauerit, primitus iram Dei omnipotentis incurrat, et sanctorum angelorum, et a liminibus Ecclesie alienetur, partemque habeat cum Iuda et ultione Ananie et Saphire, uel lepra Giezi percutiatur; insuper inferat fisci iuribus auri libram unam, argenti pondo decem; nec sic quod repetit euindicare ualeat, sed firma et immobilis hec donatio perhennis temporibus permaneat.

Actum Bagoloso uilla publice, die secundo Martii, anno Iu regni domni nostri Dagoberti regis. Et quia nos, propter egritudinem, in ipsa carta scribere  non potuimus, Blittrudem coniugem nostram rogauimus, et potestatem dedimus, ut ipsam firmare ad nostram uicem deberet; quod ita et fecit, et qui subscriberent uel signarent in presenti rogauimus. Blittrudis.---Blendumen abbatissa.---Helmoinus.---Remigius.---Chrodoaldus.---Geraldus, Adalbertus, abbates.---Chammingo comes.---Crodegerus.---Ego Adricarius, iussu domini mei Pippini et Plectrude, hanc donationem scripsi et subscripsi.





XII. Charta qua Hedenus dux Willibrordo apostolico uiro dona confert [b 1Kb] .

Ego in Dei nomine illuster uir Hedenus dux dono  a die presenti, pro Dei timore et mercedis mei augmento, donatumque in perpetuum esse uolo, domno et in Christo Patri Willibrordo in mero quod respicit ad Hamulo castellum, ubi et [Berth., etiam] cogito Dei misericordia, per ipsius apostolici uiri consilium, monasterium construere, in parte occidentali, super fluuio Sala, in pago Saluense, tam campis, quam pratis, pascuis, siluis, aquis, aquarumque decursibus, ipsas res quas pater meus et mater mihi [B., mea] dereliquerunt cum seruis et ancillis uIII, quantumcumque ibi habere uideor, totum et ad integrum trado atque transfundo, ut quicquid inde facere uoluerit, liberam in omnibus habeat potestatem. Si quis uero, quod futurum esse non credo, etc.---Actum publice, Hamulo castello,  anno I Chilperici regis, XIu Calendas Maias. Cato comes. Sigericus comes. Ego illuster uir Hedenus dux donationem [B., hanc donationem] fieri uolui et subscripsi cum Theodrada coniuge mea. Ado, nutricius Hedeni, et Tiringus, filius Hedeni [desunt he quatuor uoces ap. Berth.], Adogoto [B. Adagelo], Hererico. Ego Richisus [Ricarius] clericus rogatus scripsi et subscripsi.





XIII. Charta qua Arnulfus dux, Drogonis ducis filius, donat monasterio Epternacensi quidquid sibi a Patre suo obuenerat in uilla Bollane [a 2Kb] .

In nomine Domini Dei nostri Iesu Christi. Ego Arnulfus dux, filius Drogonis quondam ducis, pro anime mee remedio et eterna retributione, dono per  hanc cartulam testamenti ad monasterium Efternacum [Berthol. Epternacum], quod est constructum in honore sanctorum Petri et Pauli super fluuio Sura, ubi W. [Berth., Willibrordus] episcopus preesse uidetur, in uilla Bollane, hoc est, tam casis, mansis, campis, pratis, siluis, pascuis, aquis aquarumue decursibus, mancipiis ibidem aspicientibus quantumcunque in uilla [B., ipsa uilla] Bollane mihi legibus obuenit, meam portionem in integrum dono atque trado, ut a presenti die ipsam rem monachi  possideant [B., habeant, teneant et possideant] et suis possidendum derelinquant.  Et, ut hoc testamentum [B., testamentum meum] apud locum sanctum firmum et stabile permaneat, manu propria subterscribimus, et testes qui subscriberent uel signarent in presenti rogauimus, stipulatione subnixa.

Actum publice castro Bedense [B., Bedeese], anno I Chilperici [B., domini nostri Chilperici]  regis.





XIu. Charta qua Carolus, Pipini filius, monasterio Epternacensi concedit quidquid habet in Bollumuilla [c 2Kb] .

In Dei nomine, Karolus. Pro Dei intuitu, uel eterna retributione, et pro anime mee remedio, dono ad ecclesias sancti Petri et sancti Pauli cum sociis eorum, uillam que uocatur Bollumuilla siue Bolluntorf, quantumcunque mihi ibidem obuenit de genitore meo Pippino, quod contra allodiones meos recepi, totum ad integrum dono atque transfundo, terris, siluis, campis, pratis, mancipiis, ecclesiis, aquis, aquarumque decursibus, mobilibus et immobilibus, totum ad integrum, quantumcunque mihi  ibidem obuenit, in ea ratione ut ab hac die ipsa ecclesia habeat, teneat, possideat, uel quicquid inde facere uoluerit liberam et firmissimam in omnibus habeat potestatem; et, si ego ipse, aut ullus de heredibus uel pro heredibus meis, uel quelibet opposita persona, contra hanc donationem uel testamentum uenire temptauerit, uel emutare uoluerit, in primis a sancto Petro et sancto Paulo excommunis fiat et sociis eorum, et iram Dei incurrat, et insuper inferat illis ecclesiis et fisco auri libram unam, argenti  pondo duo coactus exsoluat, et quod repetit non euindicet, sed presens donatio omni tempore firma et inuiolata permaneat, stipulatione subnixa.

Actum publice, in uilla que uocatur Fidiacus, die mensis Februarii uigesimo tertio.





Xu. Charta qua Carolus, maiordomus, dona confert monasterio intra muros Traiecti castri constructo [a 2Kb] .

Ego in Dei nomine, illuster uir Carolus, maiordomus, filius Pippini quondam, cogitans casum humane fragilitatis, qualiter peccata possim abluere, et donante Deo ad eterna gaudia peruenire, idcirco donamus a die presenti per hanc paginam testamenti,  et donatum in perpetuum esse uolumus, hoc est ad monasterium, quod est intra muros in Traiecto castro situm, constructum; ubi et apostolicus uir D. et in Christo Pater noster Willebrordus archiepiscopus, sub sancte conuersationis cenobitali ordine custos preesse uidetur, omnem rem in fisci ditionibus, quidquid in ipso Traiecto castro, tam infra muros quam a foris, cum omnibus adiacentiis uel appenditiis, cum illo pascuo Graueningo, uel quicquid ibi fiscus ad presens habere uidetur, omnia et ex omnibus, totum et ad integrum, cum omni re quesita et inquisita, et similiter uilla uel castro nuncupante Fethna, situm in pago Insterlaco, cum omni iure et soliditate sua, omnes adiacentias uel appenditias, quod tam ad ipsam uillam Fethnam castrum,  uel etiam ad iamdictum Traiectum castrum, ut diximus, aspicere uel pertinere uidetur, cum omni integritate eorum, quicquid dici uel nominari potest, hoc est, una cum mansis, terris, casis, domibus, edificiis, accolabus, luitis [b 1Kb] , mancipiis, campis, pratis, pascuis, siluis, aquis aquarumque decursibus, gregis cum pastoribus utriusque generis et sexus, mobilibus et immobilibus, totum et ad integrum, ut diximus, a die presenti, ad ipsum monasterium, uel ad ipsam casam Dei tradimus, atque delegamus, perpetualiter in Dei nomine ad possidendum, ita ut ibidem omni tempore pro nostra mercede proficiat in augmentis. Et quicquid exinde patres ante iamdicti monasterii, uel rectores, pro eorum opportunitate facere decreuerint, liberam et firmissimam in  omnibus habeant potestatem. Si quis uero, quod futurum esse non credimus, siue nos ipsi, uel aliquis de heredibus uel proheredibus, seu quelibet opposita uel extranea persona, qui contra hanc donationem, quam nos pro diuino intuitu et anime nostre remedio, ad instar testamenti fieri et affirmari decreuimus, uenire aut agere, uel eam infringere conauerit, inprimis iram Dei celestis incurrat, a liminibus sanctorum uel consortio Christianorum efficiatur extraneus; insuper inferat, una cum socio fisco nostro, auri libras quinque, argenti etiam pondera decem coactus exsoluat, et quod repetit euindicare non ualeat, sed presens donatio, ad instar testamenti a me facta, omni tempore firma et stabilis permaneat, cum stipulatione subnixa.

 Actum Herestallio, uilla publica, ipso die Kalend. Ianuarii, anno II regnante glorioso domino Theodorico rege. Signum illustris uiri Karoli maioris-domus, qui hanc donationem fieri et affirmari rogauit. Signum Karolomanni filii eius. Signum Gariaonis. Signum Odonis. Signum Baldrici. Signum Abbonis. Signum Engilbaldi.





XuI. Charta qua Carolus, maiordomus, uillam Eliste donat Willibrordo episcopo et basilice  sancti Saluatoris [c 1Kb] .

Ego in Dei nomine inluster uir Karolus, maiordomus, filius Pippini quondam, cogitans casum humane fragilitatis, qualiter peccata abluere possim, et donante Deo ad eterna gaudia peruenire, idcirco  trado a die presenti per hanc paginam testamenti [d 1Kb] , pro redemptione anime mee, donatumque in perpetuum esse uolo, in loco nuncupante Marithaime, ubi castrum fuit, ad basilicam que est constructa in honore Saluatoris Domini nostri Iesu Christi, et beate Marie genitricis Dei, sed et beatorum apostolorum Petri et Pauli, omniumque apostolorum, sanctique Ioannis Baptiste uel ceterorum sanctorum noscitur esse edificata, que est sita in pago Bathua, uillam iuris nostri nuncupatam Eliste, in ipso loco Marithaime, quantumcunque ibi habuit uel possedit Euerhardus, dum ipse infidelis regi apparuit, et in regis Francorum infidelitate foris patria ad infideles se sociauit, et propter hoc omnes res sue in fisco regali fuerunt redacte, quas gloriosus rex Hildebertus  genitori nostro Pippino de suo fisco et ex largitatis sue munere concessit, mihique genitor meus Pippinus iure hereditario in proprietatem concessit supranominatam uillam Eliste, que alio nomine Marithaime uocata, quicquid supradictus Euerhardus ibi possedit, una cum mansis, terris, casis, domibus, syluis, campis, mancipiis utriusque sexus, pratis, pascuis, aquis aquarumque decursibus, mobilibus et immobilibus, totum et ad integrum: hec omnia tradimus ad prefatam ecclesiam, et quicquid Euerhardus habuit in Bathua uel possedit; ea ratione, ut dominus Willebrordus episcopus prefatas res in ius et dominium suum recipiat suorumque successorum, in Dei nomine ad possidendum, ita ut ibidem omni tempore proficiat in augmentum pro remedio  anime mee. Si quis uero, quod futurum esse non credo, contra hanc traditionis chartam, aliquam iniustam interpellationem facere uoluerit, inprimis iram Dei omnipotentis incurrat, et a liminibus sancte Dei Ecclesie efficiatur extraneus, et sit anathematizatus, sitque maledictus eadem maledictione que descendit super Dathan et Abyron, quos terra uiuos absorbuit; et quod repetit euindicare non ualeat; sed presens traditio, ad instar testamenti a nobis facta, omni tempore firma et stabilis permaneat, stipulatione subnixa.

Actum Tulpiaco castro publico, mense Iulio, nona die, anno sexto regnante glorioso rege Francorum Theodorico. Signum Karoli illustris uiri, qui hanc traditionem fecit, et affirmari rogauit. Signum  Saleconis comitis. Signum Folcarii comitis. Signum Bergetesionis comitis. Signum Maginharii comitis. Signum Luidolphi. Signum Odonis. Signum Agilonis. Signum Herigeri comitis. Signum Erkenfridi comitis, qui aduocatus fuit episcopi, et hanc traditionem manu sua cum domino suo suscepit [a 1Kb] .

Aldo clericus, iussus a domino meo Karolo, scripsi et subscripsi hanc testamenti chartam in Dei nomine feliciter. Amen.





XuII. Charta qua Rohingus et uxor eius Bebelina Willibrordo episcopo donant ecclesiam sanctorum Petri et Pauli in Antwerpo [b 1Kb] .

Credimus mercedis lucra conquirere, si aliquid de rebus nostris, pro peccatis nostris redimendis,  sacerdotibus Dei conferimus. Igitur ego in Dei nomine Rohingus et coniux mea Bebelina donamus apostolico domino et Patri nostro Willibrordo episcopo, donatumque in perpetuum esse uolumus, hoc  est, ecclesiam que constructa est infra castrum Antwerpis, super fluuium Scalde, quam dominus Amandus pontifex, in honore sanctorum Petri et Pauli, apostolorum principum, uel ceterorum sanctorum construxit; et nos pro ipsa ecclesia, uel quidquid ibidem aspicere uidetur, uenerabili uiro Firmino, abbati de monasterio Quorcolodora [c 1Kb] , locellum nostrum nuncupatum Tumme in concambio dedimus; et nos postea a die presenti iam dictam ecclesiam, una cum terris, domibus, edificiis, accolabus, mancipiis, mansis, siluis, campis, pratis, pascuis, aquis aquarumque decursibus, adiacentiis, appendiciis ibidem aspicientibus, farinariis, gregibus cum pastoribus, mobilibus et immobilibus, re acquisita et inacquisita, totum et ad integrum quidquid dici uel nominari  potest, tam de dote quam de comparato, uel de qualibet re ad nos noscitur peruenisse, nos a die presenti, suprascripto domino Willibrordo donamus atque tradimus; et illud telonium quod ad partem nostram ibidem uenerat, hoc est, illam tertiam partem, ad integrum ei concessimus atque donauimus, in ea ratione ut ibi thus uel luminaria debeant esse procurata, et presbyteri qui ibi seruiunt pro peccatis nostris Domini misericordiam debeant exorare; et ut ipse suprascriptus dominus Willibrordus ipsam ecclesiam uel quidquid ibidem aspicere uidetur seu ipsum telonium habeat, teneat atque possideat, dandi uel commutandi uel quidquid exinde facere uoluerit, liberam et firmissimam in omnibus habeat potestatem. Si quis uero, quod futurum esse non  credo, heredum uel proheredum meorum, uel quelibet opposita persona, contra hanc donationis chartulam uenire tentauerit et eam infringere conatus fuerit, primitus iram Dei omnipotentis incurrat et sanctorum angelorum, et a liminibus Ecclesie alienetur, partemque habeat cum Iuda, et ultione Ananie et Saphire uel lepra Giezi percutiatur; insuper inferat fisci iuribus auri libras duas, argenti pondo quinque; nec si quid repetit, euindicare ualeat, sed firma et immobilis hec donatio perennibus temporibus permaneat, stipulatione subnixa.

Actum publice est hoc Weimodo, regia uilla [d 1Kb] , cum fecit October dies uiginti, regnante Theodorico rege anno sexto.





XuIII. Testamentum Willibrordi episcopi, quo plurima dona confert Epternacensi monasterio [e 1Kb] .


In Christi nomine. Oportet Christianos uiam ueritatis agnoscere, per quam Creatori suo digne meritis  suis seruire possint, ut oblatio eleemosynarum eorum et deuotio perueniat ad salutem, ipso summo dicente: Date et dabitur uobis, et: Facite eleemosynam, et ecce omnia munda sunt uobis. Idcirco ego in Dei nomine Clemens Willibrordus episcopus, cogitans casum humane fragilitatis, qualiter peccata mea possum abluere, et donante Domino, ad eterna gaudia peruenire, dono a die presenti, donatumque esse perennibus temporibus uolo, hoc est, ad monasterium Epternacum, quod est constructum super fluuio Sura, in pago Bedensi, in nomine Patris; et Filii, et Spiritus sancti, et sanctorum Petri et Pauli apostolorum, et sancti Ioannis Baptiste uel ceterorum sanctorum, ubi ego ipse Clemens Willibrordus custos uel gubernator preesse uideor, et, si  Christo placet, corpus meum ibidem requiescere debet. Hoc est quod dono uel trado ad ipsum sanctum locum Epternacum: omnem rem uel uillas seu mancipia, que mihi ingenui Franci, pro amore eorum et salute, tradiderunt uel condonauerunt. Similiter illas res, quas dominus Pipinus mihi condonauit, uel delegauit, seu matrona sua Plictrudis, siue filius suus dominus noster Carolus, maior-domus; quas res ipsas dominus Carolus, et genitor Pipinus, tam me uiuente, quam de ista uita migrante, pro eorum mercede condonauerunt. Et illas alias res ex parte denomino, uel homines qui mihi eas tradiderunt, uel delegauerunt, id est, ut hec scriptura solenniter, pro temporum serie, confirmare debeat. Et hi sunt homines nominibus his nominati: Rohingus  mihi condonauit uel tradidit ecclesiam aliquam, que est constructa in Antuerpo castello, super fluuio Scalde, in pago Renensium, cum appendiciis suis, uillas denominatas his nominibus, Bacwalde, uinnelincheime, Furgalare, et in ipso castello Antuerpo tertiam partem de illo teloneo. Et Heribaldus clericus mihi condonabat et tradidit ecclesiam aliam in pago Marsum, ubi Mosa intrat in mare, cum appendiciis suis, et mariscum unde berbices nascuntur. Et Angilbaldus mihi condonabat uel tradidit uillam que uocatur Wadradoch, in pago Taxandro, super flumine Duthmala. Et Ansbaldus mihi condonabat uel tradebat omnem portionem suam in uilla que uocatur Busloth, in pago Taxandrio. Et Berethinda,  Deo sacrata femina, mihi condonabat, uel tradebat omnem portionem suam in uilla Bobanschot, in pago Taxandrio. Et Henricus mihi condonabat in uilla que uocatur Pieplo. Et Engelbertus mihi quondam donabat uel tradebat mihi omnem portionem suam in uilla que uocatur Hinesloten, in pago Taxandrio. Item quod Engelbertus mihi condonabat uel tradebat uillam que uocatur Alpheim, in ipso pago Taxandrio. Item Ansbaldus clericus mihi condonabat uel tradebat uillam que uocatur Diosna, in pago Taxandrio, super fluuio Digena. Et Thietbaldus mihi condonabat uel tradebat ecclesiam aliquam que est in uilla Montnahim, que Araride uocatur, cum appendiciis suis. Et illuster uir Hedenus mihi condonabat uel tradebat omnem portionem  suam in uilla que uocatur Aimistadi, super fluuio Wielheo, in pago Turingasnes. Superius nominatas uel scriptas res ego Clemens Willibrordus trado atque transfundo ad illam casam Dei superius nominatam Epternacum, uel al illam sanctam congregationem fratrum ibidem Deo seruientium, ea uero ratione, ut quidquid de iisdem rebus superius nominatis facere decreuerint, in omnibus habeant potestatem faciendi, ut et ibidem omni tempore pro nostra mercede, uel seniore nostro Carolo maiore domus, seu eorum hominum qui mihi suas res tradiderunt, proficiant in augmentis. Et illud placuit nobis inserendum: si fuerit ullus de heredibus uel proheredibus meis, seu quelibet opposita aut extranea persona, seu iudiciaria potestas, que contra hoc testamentum  uel donationem meam quam ego Clemens [a 1Kb] Willibrordus episcopus sana mente plenoque consilio et deuotione integra fieri iussi, uenire aut agere, uel eam infringere uoluerit, et, si ista charta ei ostensa ad relegendum fuerit presentata, se ipse exinde compescere noluerit, inprimis iram Dei omnipotentis incurrat et sanctorum angelorum, et ab omnibus ecclesiis, uel consortio Christianorum efficiatur extraneus, et habeat partem cum Iuda qui Dominum tradidit, et cum Dathan et Abiron quos terra uiuos deglutiuit; et insuper inferat cum socio fisco auri libras decem, argenti pondo quinquaginta coactus exsoluat, et quod repetit euindicare non ualeat. Actum anno uI regnante Theodorico rege.




ANNO DOMINI DCCXLI.
S. GREGORIUS III ROMANUS PONTIFEX.





NOTITIA HISTORICA IN S. GREGORIUM PAPAM III.


 [a 4Kb] Gregorius tertius, natione Syrus, ex Patre Ioanne, [b 1Kb] sedit annos decem, [1 1Kb] menses octo, dies uiginti. uir mitissimus et ualde sapiens, in diuinis Scripturis sufficienter instructus, Greca Latinaque lingua eruditus, psalmos omnes per ordinem memoriter retinens, et in eorum sensibus subtilissima exercitatione limatus. Lingua quoque in lectione polita, exhortator omnium bonorum operum, plebique florentissime salutaria predicans, fidei catholice et apostolice [2 1Kb] immutilate conseruator, perenniter  sua monita, corda fidelium corroborans, orthodoxe fidei emulator, ac defensor fortissimus, paupertatis amator, et [3 1Kb] erga inopes prouisor non solum mentis pietate, sed studii sui labore sollicitus, captiuorum etiam redemptor, orphanorum quoque et uiduarum largitor, necessaria tribuens, amator religiositatis [4 1Kb] in Christiana norma, et religiose uolentibus uiuere, et Dei timorem [5 1Kb] habentibus in suis precordiis [6 1Kb] dilector existens, Deo fauente peruenit ad sacrum ordinem presbyteratus. Quem uiri Romani  seu [1 1Kb] omnes populi a magno usque ad paruum diuina inspiratione permoti, subito eum, dum eius decessor de hoc seculo migrasset, [a 3Kb] dum ante feretrum in obsequio sui antecessoris [2 1Kb] esset intentus, ui abstollentes in pontificatus ordinem elegerunt.

Fuit autem temporibus Leonis et Constantini imperatorum, ea [b 1Kb] persecutione grassante que per ipsos mota est ad depositionem et destructionem sacrarum imaginum Domini nostri Iesu Christi et sancte Dei Genitricis, sanctorum apostolorum, omniumque sanctorum et confessorum, pro quibus [3 1Kb] isdem sanctissimus uir, ut ab hoc resipiscerent ac se remouerent errore, [c 2Kb] commonitoria scripta [4 1Kb] uigore apostolice sedis instituta, quemadmodum et sancte memorie decessor ipsius direxerat, misit  per [5 1Kb] Gregorium presbyterum. Qui humano ductus timore, non eadem scripta imperatori porrexit. Qui reuertens, secum in ciuitatem Romanam reducens ipsi sanctissimo pontifici patefecit, confessus se faciens reum culpe. Quem magna comminatione pontifex ipse uoluit ab ordine sacerdotali priuare. Cui [6 1Kb] residente concilio, sed obsecrante tam concilio  quam optimatibus ut non deponeretur, sed magis isdem presbyter penitentie submitteretur. Cui imposita digna penitentia, iterum secundo eum cum eisdem litteris scriptis ad regiam direxit urbem. Sed nequiter [7 1Kb] augmentata dispositio eorumdem imperatorum eadem uenerabilia scripta in Siciliensi insula retinere fecit, nec ad urbem regiam pertransire permisit. Sed eumdem portitorem pene per annum integrum in exsilium relegauit.

Unde maiori fidei ardore permotus pontifex [d 1Kb] synodale decretum cum sacerdotali conuentu coram sacrosancta confessione sanctissimi corporis beati Petri apostoli residentibus, cum eodem summo et uenerabili papa, et archiepiscopis, id est [8 1Kb] Antonio Gradensi archiepiscopo, Ioanne [9 1Kb] episcopo Rauennate,  cum ceteris episcopis istius Hesperie partis numero [10 1Kb] 93, seu presbyteris sancte huius apostolice sedis, astantibus diaconibus, cum cuncto clero, nobilibus etiam consulibus, et reliquis christianis plebibus astantibus decreuit, ut si quis deinceps antique consuetudinis et apostolice Ecclesie tenentes fidelem usum, contemnens aduersus eamdem uenerationem  sacrarum imaginum, uidelicet Dei, et Domini nostri Iesu Christi, et Genitricis eius semper uirginis immaculate atque gloriose Marie, beatorum apostolorum, et omnium sanctorum depositor, atque destructor, et prophanator, uel blasphemus exstiterit, sit extorris a corpore et sanguine Domini nostri Iesu Christi, uel totius Ecclesie unitate atque compage, quod et subscriptione sua solemniter uniuersi firmarunt. Et [a 2Kb] inter cetera instituta probabilium predecessorum orthodoxorum Pontificum [1 1Kb] annectenda sanxerunt.

Post peractum igitur hoc memoratum superius synodale constitutum, iterum [b 1Kb] misit alia scripta commonitoria pro erigendis sacris imaginibus per Constantinum defensorem, que similiter ut anteriora  detenta sunt. Et portitorem eorum fortissima custodia constrinxerunt pene per annum integrum. Postmodum autem ui auferentes ei scripta, et comminantes ei, post tanti temporis custodiam, cum iniuriis eum remiserunt. Nam et cuncta generalitas istius prouincie Italie similiter pro erigendis imaginibus [2 1Kb] supplicationum scripta unanimiter ad eosdem  principes direxerunt, que et ipsa similiter ut anteriora ablata sunt a Sergio patricio [3 1Kb] extratico ipsius insule Sicilie. Ac fere per octo menses detenti, remissi sunt, similiter cum exprobrationis iniuria portitores. Et iterum faciens domnus papa adhortatorias litteras pro erigendis suprascriptis sacris imaginibus, et orthodoxe fidei firmitate, direxit per Petrum defensorem [4 1Kb] apud regiam urbem, tam Anastasio, inuasori sedis Constantinopolitane, quamque principibus Leoni et Constantino.

[c 3Kb] Hic concessas sibi columnas sex onychinas uolubiles ab Eutychio exarcho, duxit eas in ecclesiam beati Petri apostoli, quas statuit circa presbyterium ante confessionem, tres a dextris, et tres a sinistris iuxta alias antiquas sex [5 1Kb] filio pares, super quas posuit trabes, et uestiuit eas argento mundissimo. [6 1Kb] In  quo sunt expresse ab uno latere effigies Saluatoris et apostolorum, et ab alio latere Dei Genitricis et sanctarum uirginum. Posuitque super eas lilia, et [7 1Kb] pharos argenteos, pens. in unum lib. [8 1Kb] septuaginta. [d 4Kb] Hic fecit oratorium intra eamdem basilicam iuxta arcum principalem [9 1Kb] parte uirorum, in quo  recondidit in honorem Saluatoris sancteque eius Genitricis reliquias, sanctorumque apostolorum uel omnium sanctorum martyrum ac confessorum, perfectorumque iustorum toto in orbe terrarum requiescentium. Quorum festa uigiliarum a monachis trium monasteriorum illic seruientium quotidie per ordinem [1 1Kb] existentia, atque [a 1Kb] natalitiorum missas in eodem loco celebrare [2 1Kb] instituens [3 1Kb] [b 1Kb] in canone misse  hoc adiecit ita a sacerdote dicendum: Quorum solemnitas hodie in conspectu tue maiestatis celebratur Domine Deus noster in toto orbe terrarum.

[c 2Kb] Quam institutionem in eodem oratorio tabulis lapideis conscribere fecit, in quo faciens pergulam contulit dona diuersarum specierum, id est [d 3Kb] gabathas aureas duas, alias [4 1Kb] saxicas numero quinque, cruces [5 1Kb] pendentes numero quatuor. Item  cruces [1 1Kb] similiter numero decem, [a 2Kb] amulas superauratas paria dua pendentes, fibulatoria numero quinque, coronam auream cum cruce pendentem, gemmis ornatam, super altare, patenam, et calicem aureum [2 1Kb] par unum in gemmis, [b 1Kb] aquamanile argenteum par unum. Et imaginem sancte Dei Genitricis diadema aureum habentem cum gemmis, [c 1Kb] et collare aureum cum gemmis pendentibus, inaures habentes hyacinthinas [3 1Kb] sex. [d 2Kb] Et faciem altaris, et  confessionem cum [4 1Kb] regulis uestiuit argento, et in tribus lateribus altaris posuit cruces argenteas tres, pensant. in unum libr. [5 1Kb] triginta sex. Canistra argentea [6 1Kb] duo. Calicem argenteum quotidianum. [e 1Kb] Coronulas argenteas numero quinque, et calicem [7 1Kb] argenteum unum, qui pendet in abside ipsius oratorii, et super eamdem absidem cruces argenteas tres, et cetera, que in ornamento pergule, [8 1Kb] seu ad uestes altaris [9 1Kb] ordinate sunt.

 [a 1Kb] Hic fecit in ecclesia sancte Dei Genitricis ad Presepe, per circuitum super columnas regulare [1 1Kb] candelabrum ad instar ecclesie beati Petri apostoli. Fecit et ibidem in oratorio sancto quod Presepe dicitur imaginem auream Dei Genitricis amplectentem Saluatorem Dominum Deum nostrum, [2 1Kb] cum gemmis diuersis, pens. libras quinque. Hic renouauit tectum sancti Chrysogoni martyris, et cameram, siue parietum picturas, cyborium autem de argento, seu arcus quinque, pens. in unum libras, [3 1Kb] CCXX: ubi obtulit coronas argenteas quatuor, pharacanthara duo, patenam argenteam unam, calicem argenteum unum, seu etiam et uestes altaris, nec non et [b 1Kb] uela serica alba, ornata blatto, circumquaque pendentia.

 [c 3Kb] Construxitque monasterium erga eumdem titulum sanctorum martyrum Stephani, Laurentii, atque Chrysogoni, constituens ibidem abbatem et monachorum congregationem ad persoluendas Deo laudes in eodem titulo diurnis atque nocturnis temporibus ordinatam [4 1Kb] secundum instar officiorum ecclesie beati Petri apostoli, [d 1Kb] segregatam uidelicet a iure potestatis [5 1Kb] presbyteri predicti tituli, in quo monasterio pro sustentatione ibidem idem ipse sanctissimus uir predia, et dona, atque familiam largitus est.  Et diuersi alii fideles et amatores Domini nostri Iesu Christi in eodem monasterio sanctorum Stephani, Laurentii atque Chrysogoni, predia et dona deuotissimi contulerunt. Simili etiam modo renouauit monasterium sanctorum Ioannis euangeliste, Ioannis Baptiste, et sancti Pancratii secus ecclesiam Saluatoris antiquitus [6 1Kb] institutum, quod ab omni ordine [7 1Kb] monachico exstiterat nimia incuria destitutum. In quo predia et dona contulit, et que inuenerat de ipso monasterio alienata, reddito pretio in eumdem locum restituit: ubi et congregationem monachorum et abbatem constituit ad persoluenda [8 1Kb] quotidie sacra officia laudis diuine in basilica Saluatoris Domini nostri Iesu Christi, que Constantiniana nuncupatur iuxta Lateranis, diurnis nocturnisque [9 1Kb] temporibus  ordinata, iuxta instar officiorum ecclesie beati Petri apostoli.

Item imaginem sancte Dei Genitricis antiquam deargentauit, ac inuestiuit argento mundissimo, pens. lib. quinquaginta. Item fecit patenam auream magnam cum diuersis lapidibus, pens. lib. XXuI. Et calicem similiter cum gemmis, pens. lib. [10 1Kb] triginta quatuor. Similiter et Euangelia aurea cum gemmis, pens. lib. quindecim. [e 1Kb] Fecit autem et tectum nouiter simul, et cameram sancti Andree apostoli ad  sanctum Petrum apostolum, quam depinxit, et fecit in eadem basilica imaginem auream in gemmis beati Andree apostoli, pens. lib. octo, [1 1Kb] et intra confessionem uestiuit argento, quod deaurauit auro purissimo. Hic etiam basilicam sancti Calixti pontificis et martyris pene a fundamentis dirutam nouis fabricis cum tecto construxit, ac totam depinxit. Ubi contulit patenam argenteam simul et calicem, et [2 1Kb] uestem altaris.

Item tectum basilice sanctorum Processi et Martiniani a nouo construxit, subposita pila fabricis fortissimis, post eorumdem sanctorum ueneranda corpora ad firmamentum murorum basilice sancte. Item in ecclesia beati Genesii martyris tectum nouiter restaurauit, ubi et altare erexit in nomine Saluatoris Domini nostri Iesu Christi, in quo contulit patenam argenteam,  et calicem, seu coronam argenteam cum delphinis sex, necnon et coronulam auream cum cruce pendentem super altare.

Item in basilica sancte Dei Genitricis, que ad Martyres dicitur, tectum uetusta incuria demolitum, purgari fecit ad purum, et cum calce abundantissima, seu captis plumbeis a nouo restaurauit, et queque per circuitum eiusdem [3 1Kb] tecti fuerant dissipata nouo nitore construxit.

Item basilicam sancte Dei Genitricis, que in Aquiro dicitur, in qua antea diaconia et paruum oratorium  fuit, eam a fundamentis longiorem et latiorem construxit atque depinxit. Item diaconiam sanctorum Sergii et Bachi, sitam ad beatum Petrum apostolum, in qua pridem paruum oratorium erat, a fundamentis ampliori fabrica dilatauit. Et concedens omnia que in usum diaconie existunt, statuit perpetuo tempore pro sustentatione pauperum in diaconie ministerio deseruire.

Item in cemeterio sancte Petronille stationem annuam dari instituit, ubi obtulit coronam auream, calicem et patenam argent., seu alia diuersa ad ornatum ecclesie pertinentia. Item [4 1Kb] [a 2Kb] accubita que sunt ad beatum Petrum in ruinis posita a fundamentis nouiter restaurauit atque depinxit. Item basilicam beati Marci, sitam foris muros huius ciuitatis Romana uia  Appia, eius tectum dirutum a nouo fecit. Item in ecclesia beati Pauli apostoli mutauit trabes numero quinque, atque totum eiusdem basilice tectum ab arcu altaris, usque ad regias resarciuit ac restaurauit. Mutauit autem trabes in sancta Dei Genitrice ad Pre sepe numero quinque. Fecit uero a nouo ecclesiam sanctorum Marcellini et Petri iuxta Lateranis, etiam cemeterium beatorum martyrum Ianuarii, Urbani, Tiburtii, ualeriani et Maximi, [5 1Kb] et eorum tectum in ruinis positum a nouo [6 1Kb] perfecit. [b 12Kb] Huius temporibus plurima pars murorum huius ciuitatis  Romane restaurata est. Alimoniam quoque artificum  et pretium ad emendam calcem de proprio tribuit.

 [a 1Kb] Huius temporibus Galliensium castrum recuperatum est, pro quo quotidie expugnabatur ducatus Romanus a ducatu Spoletino, dans pecunias non paruas Trasimundo duci eorum, ut cessarent bella et questiones, [1 1Kb] potuit causa finire, et in compage sancte reipublice, atque in corpore Christo dilecti exercitus Romani annecti precepit.

Hic fecit uestes de [2 1Kb] altari in ecclesia Saluatoris Dei Genitricis, sanctorum apostolorum Petri et Pauli, atque Andree, [3 1Kb] et ceterorum in diuersis ecclesiis. Nam et in Centumcellensium ciuitate muros dirutos pene a fundamentis fortissime construi fecit, [b 1Kb] et hoc constituit [4 1Kb] ut, secundum constitutum quod a collegio sacerdotum [5 1Kb] coram sacro corpore beati Petri factum est, pro celebrandis solemniis uigiliarum atque missarum  Christi Domini nostri Iesu Christi sancteque  eius Genitricis, sanctorum apostolorum, uel omnium sanctorum martyrum, ac confessorum perfectorumque iustorum in toto orbe terrarum requiescentium, ut in oratorio nomini eorum dedicato, intra ecclesiam beati Petri apostoli sub arcu principali a monachis uigilie celebrarentur, et a presbyteris hebdomadariis missarum solemnia; [c 2Kb] iisdemque institutis disposuit ut in cemeteriis circumquaque positis Rome in die Natalitiorum eorum luminaria ad uigilias faciendas, et oblationes de patriarchio per oblationarium deportarentur ad celebrandas missas, per quem preuiderit pontifex, qui pro tempore fuerit, [6 1Kb] sacerdotem.

Hic fecit ordinationes tres per mensem Decembrem, presbyteros uiginti quatuor, diaconos tres, [d 5Kb] episcopos per diuersa loca numero octuaginta, qui  etiam [a 1Kb] uenerabilem uulcarium partibus Francie in ciuitate uienna dato pallio archiepiscopum constituit. Qui sepultus est in basilica beati Petri apostoli quarto  kalendas Decembris. Et cessauit episcopatus eius dies quatuor.



SANCTI GREGORII III ROMANI PONTIFICIS SCRIPTA QUAE EXSTANT.





EPISTOLAE.




EPISTOLA PRIMA. GREGORII PAPAE III AD BONIFACIUM ARCHIEPISCOPUM. Mittit illi pallium archiepiscopale, docetque quomodo uti eo debeat. Potestatem facit nouos episcopatus instituendi. De quodam presbytero, et de diuersis eius interrogationibus respondet.


Reuerentissimo ac sanctissimo fratri Bonifacio cepiscopo ad illuminationem gentis Germanie, uel circumquaque in umbra mortis morantibus gentitibus in errore constitutis ab hac apostolica sede [Edit. Rom., Dei Ecclesia] directo, Gregorius seruus seruorum Dei.

[a 1Kb] Magna nos habuit gratulatio lectis sanctissime  fraternitatis tue litteris, cum in eis, relecta serie,  fuisset repertum, Domini nostri Iesu Christi gratia plurimos te a gentilitate et errore ad uere fidei agnitionem conuertisse. Quod quia diuina institutione docemur in parabolis cui quinque talenta credita fuerant, alia quinque fuisse lucratum , in talis commercii lucro cum tota plaudimus Ecclesia. Hinc iure tibi sacri pallii direximus munus, quod beati Petri apostoli auctoritate suscipiens induaris, atque inter archiepiscopos unus, Deo auctore, precipimus ut censearis. Qualiter autem eo utaris, ex mandato apostolico informatus agnosce [Rom., agnosces]. Itaque dum missarum solemnia agis, uel episcopum  te contigerit consecrare, illo tantummodo tempore  eo utaris. Quia uero turbas Domini gratia in iisdem partibus ad rectam fidem asseris esse conuersas, ideoque nequire te occurrere omnibus, et que salutis sunt impendere uel intimare, cum iam longe lateque gratia Christi eius fides in illis propagetur [Rom., partibus propagetur]; precipimus  ut iuxta sacrorum canonum statuta, ubi multitudo excreuit fidelium, ex uigore apostolice sedis debeas ordinare episcopos: pia tamen contemplatione, ut non uilescat dignitas episcopatus. Presbyterum namque, quem preterito asseruisti anno ad nos uenisse nostroque iudicio fuisse a suis nefariis absolutum actionibus, credas neque nobis confessionem aliquam fecisse, nec a nobis ut suos expleat libitus absolutum fuisse. Sed si eum errori deditum repereris,  hunc apostolice sedis uigore ut iuxta sanctorum canonum censuram corrigas et emendes precipimus; uel si quos forsan tales inueneris. Ille enim ueniens, Presbyter sum, ait, et commendatitias ad filium nostrum Carolum litteras expetiit. Nullam illi aliam concessimus licentiam: quem uitari, si praue conuersatur, cum reliquis uolumus.

I. Eosdemque, quos a paganis baptizatos esse asseruisti, si ita habetur, ut denuo baptizes in nomine sancte Trinitatis mandamus. .

II. Inter cetera agrestem caballum aliquantos comedere adiunxisti, plerosque et domesticum. Hoc nequaquam fieri deinceps, sanctissime frater, sinas, sed quibus potueris Christo iuuante modis per omnia  compesce, et dignam eis impone penitentiam: immundum est enim atque exsecrabile.

III. Pro obeuntibus quoque consuluisti si liceat offerre [Rom., oblationes offerre].  Sancta sic tenet Ecclesia, ut quisque pro suis mortuis uere Christianis offerat oblationes, atque eorum memoriam faciat presbyter. Et quamuis omnes peccatis subiaceamus, congruit tamen ut sacerdos non nisi [Rom. om. non nisi] pro mortuis catholicis memoriam faciat et intercedat. Non enim pro impiis, quamuis Christiani fuerint, tale quid agere licebit.

Iu. [a 1Kb] Eos etiam qui se dubitant fuisse baptizatos, uel qui a presbytero Ioui mactante et carnes immolatitias uescente baptizati sunt, ut rebaptizentur  precipimus.

u. Progeniem uero suam unumquemque usque ad septimam generationem obseruare decreuimus.

uI. Et si ualueris, [b 1Kb] deuitandum doce, ne cui uxor obierit, amplius quam duabus debeat copulari.

uII. De his uero qui patrem, matrem, fratrem, aut sororem occiderint, dicimus ut toto uite tempore corpus Dominicum non suscipiant, nisi in suo exitu pro uiatico. Abstineant etiam se a carnis comestione, et potu uini, donec aduixerint: ieiunent secunda, quarta et sexta feria, ut sic possint deflentes diluere commissum scelus. 

 uIII. Hoc quoque inter alia crimina agi in partibus illis dixisti, quod quidam ex fidelibus ad immolandum paganis sua uenundent mancipia. Quod ut magnopere corrigere debeas, frater, commonemus, nec sinas fieri ultra: scelus est enim et impietas. Eis ergo qui hec perpetrauerunt, similem homicide indices penitentiam.

IX. At quoties episcopum consecraueris, duo uel tres conueniant tecum episcopi, ut Deo sit gratum quod geritur, et eis conuenientibus, ipsisque presentibus consecres. Hec te, frater carissime, diligenter obseruare uolumus, et studio pietatis ceptum negotium salutis exsequi; ut de lucro apportato ualeas a Domino Deo nostro mercedem percipere in eterna retributione. Priuilegium uero iuxta quod petisti facientes,  his iunctum direximus; optantes te Domini Dei nostri presidio de conuersione errantium Christo Domino plenissimum apportare lucrum. [Rom. atque integrum apportare]. Deus te incolumem custodiat, reuerentissime frater.



EPISTOLA II. GREGORII PAPAE III AD OMNES EPISCOPOS, PRESBYTEROS, ET ABBATES. Commendat Bonifacium in Germaniam redeuntem, ut illum adiuuent, et, si quis illi se adiungere uelit, non prohibeant.

Gregorius [Edit. Rom. add. episcopus] seruus seruorum Dei dilectissimis nobis omnibus episcopis, uenerabilibus presbyteris, religiosis abbatibus, omnium prouinciarum.

 Domino cooperante, et sermonem confirmante, presens sanctissimus uir Bonifacius frater cepiscopus noster, qui uerbum ueritatis a decessore nostro sancte recordationis Gregorio presule in Germanie partes missus fuerat predicare; iam post multum tempus, anhelanti desiderio orationis, ad limina sacra beatorum apostolorum adueniens, se nobis presentare uoluit. Qui etiam completa oratione, ad ceptum laborem, angelo Domini preueniente, a nobis est dimissus [Rom., preueniente a nobis est absolutus]. Cui uestra, obsecro, omnium dilectio, seu reuerentia et religiositas, propter Christi amorem iuuamina impendere dignetur, dum agnoscitis que Dominus noster iehsu Christus promisit dicens: Qui suscipit prophetam in nomine prophete, mercedem  prophete accipiet: et qui suscipit iustum in nomine iusti, mercedem iusti accipiet . Et si forsitan aliquis ex uestris ministris sese ipsi sanctissimo uiro in ministerio exhortationis sancte catholiceque fidei adiungere uoluerit, nullo modo prohibeatis, karissimi: sed magis concursum prebete, et ex uestro ouili adiutores tribuite, qui possint per Dei gratiam sufficienter gentibus ministrare uerbum predicationis, ut omnipotenti Deo animas lucrifaciant, ut et uestra communitas boni operis portionem sortiatur, atque illi mereantur dominicam uocem audire: uos qui reliquistis omnia, et secuti estis me, centuplum  accipietis, et uitam eternam possidebitis . Bene ualete.



EPISTOLA III. GREGORII PAPAE III AD OPTIMATES ET POPULUM PROuINCIARUM GERMANIAE. Redeunte ad illos Bonifacio monet ut ei obediant, atque ut paganicos omnes ritus procul abiiciant.

Gregorius papa uniuersis optimatibus et populo prouinciarum Germanie, Thuringis et [a 1Kb] Hessis, Botharis et Nistresis, Wedrinis et Lognais, Suduodis et Graueldis, et omnibus in orientali plaga constitutis. Quoniam decessor noster sancte recordationis Gregorius presul, nutu diuino motus, ad faciendam Deo plebem perfectam, presentium portitorem litterarum  Bonifacium reuerentissimum fratrem nostrum et cepiscopum ordinans ad uos usque destinauit, eumque regulam et normam apostolice et catholice fidei Romane, cui Deo auctore deseruimus, Ecclesie edocens direxit, et post temporum spatia orationis causa ad limina beatorum apostolorum sese presentauit, et que ad salutem animarum pertinent a nobis poposcit imbui; nos, Deo fauente, ut sacra docet Scriptura, eum edocentes, ad uos, karissimi, remeaturum absoluimus, hortantes uos in Domino, ut digne suscipiatis ab eo uerbum exhortationis, et episcopos uel presbyteros quos ipse ordinauerit per apostolicam sibi datam auctoritatem, in Ecclesie ministerio recipiatis. Et si quos forsan deuiantes inuenerit a recte fidei tramite seu canonica doctrina,  eosque prohibuerit, a uobis nullo modo impediatur, et quod eis impositum fuerit obediendo propter Deum suscipiant. Nam qui temerator exstiterit ad obediendum, sibi ipsi damnationem acquirit. uos autem, karissimi, qui in nomine Christi baptizati estis, Christum induistis, abstinete et prohibete uosmetipsos ab omni cultu paganorum, non tantum uosmetipsos corrigentes, sed et subditos uestros. Diuinos autem et sortilegos, uel sacrificia mortuorum, seu lucorum uel fontium auguria, uel phylacteria, et incantatores, et ueneficos, et maleficos, et obseruationes sacrilegas, que in uestris finibus fieri solebant, omnino respuentes atque abiicientes, tota mentis intentione ad Deum conuertimini, ipsumque timete, adorate, honorificate; Sanctorum memoriis  communicantes , ut ait Apostolus. Si enim fides uestra, secundum Domini nostri dicta , fuerit sicut granum sinapis, dicetis monti huic: Transfer, et transfertur [Rom., transi hinc]. Ipse enim Dominus et Saluator noster in suo sacro eloquio docet: Diliges Dominum Deum tuum ex toto corde tuo, et ex tota anima tua, et ex tota uirtute tua . Et iterum: Qui me confessus fuerit coram hominibus, et ego confitebor eum coram Patre meo qui in celis est . Item et alibi promittit dicens: Quodcunque petieritis Patrem in nomine meo,  fiet uobis ; et: Petite et accipietis; querite et inuenietis; pulsate et aperietur uobis. Omnis enim qui petit accipit, et qui querit inuenit, et pulsanti aperietur . Et uos, karissimi, facite fructus dignos, ut in die aduentus Domini nostri Iesu Christi sidereas mereamini adipisci mansiones. Bene ualete.



EPISTOLA Iu. GREGORII PAPAE III AD EPISCOPOS BAIOARIAE ET ALAMANNIAE. Ut Bonifacium sedis apostolice agentem uices congrue suscipiant, et ad concilia que indixerit conueniant.

Dilectissimis nobis episcopis in prouincia Baioariorum et Alamannia constitutis, [b 1Kb] Wigoni, Luidoni,  Rodulfo, uiuilo seu Adde, Gregorius papa.

Catholica sanctorum Patrum auctoritas iubet ut bis in anno pro salute populi Christiani, seu exhortatione adoptionis filiorum, synodalia debeant celebrari, et causarum canonicarum examinatio prouenire, ut unicuique, prout necessitas uniuscuiusque poposcerit, pia iudicatione subueniatur. Unde secundum Apostoli doctrinam admoneo et hortor uos, karissimi, per misericordiam Dei, ut digne ambuletis ea uocatione qua uocati estis , ut ministerium uestrum perfectum sit coram Domino. Opportunum namque est uos nosse, fratrem et cepiscopum nostrum presentem Bonifacium, nostram agentem uicem, cum digno ac debito honore pro Christi nomine suscipere, et ministerium ecclesiasticum  cum fide catholica secundum morem et normam sancte catholice et apostolice Dei Ecclesie, cui misericordia Dei preueniente preesse uidemur, sicut apostolica auctoritate a nobis destinatus est, ab eo suscipientes dignanter teneatis, et gentilitatis ritum et doctrinam, uel uenientium Britonum, uel falsorum sacerdotum et hereticorum, aut undecunque sint, renuentes ac prohibentes adiiciatis: et ut populum uobis a Deo commissum piis admonitionibus edoceatis, et a sacrificiis mortuorum omnino abstineatis: et iuxta quod fueritis a predicto nostro consacerdote edocti, ita catholicam et apostolicam doctrinam tenentes, Domino Deo et Saluatori nostro placere studeatis, et in quo uobis loco ad celebranda concilia conuenire mandauerit, siue iuxta Danubium, siue in  ciuitate Augusta, uel ubicunque iudicauerit, pro nomine Christi parati esse inueniamini, quatenus cognoscamus per eius mandatum de uestro conuentu, ut in die aduentus Christi Iesu cum fructu boni operis ante eius tribunal assistere mereamini dicentes: Ecce nos, et pueri quos dedisti nobis, Domine , non perdidimus ex eis quemquam, ut et uos dominicam uocem audire mereamini dicentem: uenite benedicti Patris mei, percipite regnum quod uobis paratum est ab origine mundi . Bene ualete.



EPISTOLA u. GREGORII PAPAE III AD CAROLUM MARTELLUM MAIOREM DOMUS REGIAE FRANCIAE. Pro suscipienda sancte Ecclesie Romane defensione aduersus reges Longobardorum, qui illam armis suis uexabant. [2Kb]


Domino excellentissimo filio [a 1Kb] Carolo subregulo Gregorius papa.

Nimia fluctuamus tribulatione, et lacryme die noctuque  ab oculis nostris non deficiunt, quando conspicimus quotidie et undique Ecclesiam sanctam Dei a suis, in quibus spes erat uindicandi, destitui filiis. Propterea coarctati dolore in gemitu et luctu consistimus, dum cernimus id quod modicum remanserat preterito anno pro subsidio et alimento pauperum Christi, seu luminarium concinnatione, in partibus Rauennatum, nunc gladio et igne cuncta consumi a Luitprando et Hilprando regibus Longobardorum. Sed in istis partibus Romanis mittentes plures exercitus similia nobis fecerunt et faciunt, et omnes scalas [Gretser., salas] sancti Petri destruxerunt, et peculia que remanserant abstulerunt. Et nulla nobis abs te, excellentissime fili, refugium facientibus peruenit hactenus consolatio. Sed, ut conspicimus, dum  indultum a uobis eisdem regibus est motiones faciendi, quod eorum falsa suggestio plus quam nostra ueritas apud uos recepta est, et timemus ne tibi respiciat ad peccatum; quando nunc, ubi resident ipsi reges, ad exprobrationem nostram ita proferunt uerba dicentes: Adueniat Carolus, apud quem refugium fecistis, et exercitus Francorum, et si ualent adiuuent uos, et eruant de manu nostra. O quam insanabilis dolor pro his exprobrationibus in nostro retinetur  pectore, dum tales ac tanti filii suam spiritualem matrem, sanctam Dei Ecclesiam, eiusque populum peculiarem non conantur defendere! Potens est, carissime fili, ipse princeps apostolorum, ob a Deo sibi concessam potestatem, suam defendere domum et populum peculiarem, atque de inimicis dare uindictam: sed filiorum fidelium mentes probat. Non credas, fili, falsidicis suggestionibus et suasionibus eorumdem regum. Omnia enim tibi falso suggerunt, scribentes circumuentiones, quod quasi aliquam culpam commissam habeant eis [Lambec., eis eorum] duces, id est Spoletinus et Beneuentanus. Sed omnia mendacia sunt. Non enim pro alio  eosdem duces persequuntur crimine, nisi pro eo quod noluerunt preterito anno de suis  partibus super nos irruere, et, sicut illi fecerunt, res sanctorum apostolorum destruere, et peculiarem populum depredari, ita dicentes ipsi duces: Quia contra Ecclesiam sanctam Dei eiusque populum peculiarem non exercitamus, quoniam et pactum cum eis habemus, et ex ipsa Ecclesia fidem accepimus: ideoque mucro eorum deseuit contra eos. Nam ipsi predicti duces parati fuerunt et sunt secundum antiquam consuetudinem eis obedire; sed illi retinentes iram, pro eo quod superius diximus, per exquisitam occasionem uolentes illos et nos destruere et inuadere; ideo utrosque persequentes uestre bonitati suggerunt falsa, ut et duces illos nobilissimos degradent, et suos ibidem prauos ordinent duces, et multo amplius quotidie, et ex omni parte Dei Ecclesiam  expugnent, et res beati Petri principis apostolorum dissipent, atque populum peculiarem captiuent. Tamen ut rei ueritas uobis penitus declaretur, Christianissime fili, iubeas post ipsorum regum ad propria reuersionem tuum fidelissimum missum, qui non premiis corrumpatur, huc dirigere, ut propriis oculis persecutionem nostram, et Dei Ecclesie humiliationem, et eius rerum desolationem, et peregrinorum lacrymas conspicetur [Al., conspiciat], et tue deuotioni omnia pandat. Sed hortamur tuam bonitatem coram Domino, et eius terribili iudicio, Christianissime fili, ut propter Deum et anime tue salutem subuenias Ecclesie sancti Petri, et eius peculiari populo, eosdemque reges sub nimia celeritate refutes, et a nobis repellas, et iubeas eos ad propria  reuerti. Non despicias deprecationem meam, neque claudas aures a postulatione mea; si [F. sic] non tibi princeps apostolorum claudat celestia regna. Coniuro te per Deum uiuum et uerum, et per ipsas sacratissimas claues confessionis beati Petri, quas uobis ad regnum direximus, ut non preponas amicitiam Longobardorum amori principis apostolorum; sed uelocius sub nimia festinatione sentiamus post Deum tuam consolationem ad nostram defensionem; ut in omnibus  gentibus declaretur uestra fides et bonum nomen: quatenus et nos cum propheta mereamur dicere: Exaudiat te Dominus in die tribulationis, protegat te nomen Dei Iacob . Harum autem litterarum portitor Anchardus uester fidelis, quod oculis suis uidit, et nos ei iniunximus, omnia tue benigne excellentie uiua uoce narrabit. Et petimus bonitatem tuam, coram Deo teste et iudice, ut nimis festinanter lenias dolores, et letabunda nobis celeriter mittas nuntia, ut leto affecti animo die noctuque pro te tuisque fidelibus coram sacris sanctorum principum apostolorum Petri et Pauli confessionibus Domino fundamus preces.



EPISTOLA uI. GREGORII PAPAE III AD CAROLUM MARTELLUM MAIOREM DOMUS REGIAE FRANCORUM. Item pro defensione Ecclesie Romane.


Domino excellentissimo filio Carolo subregulo Gregorius papa.

Ob nimium dolorem cordis et lacrymas iterata uice tue excellentie necessarium duximus scribendum, confidentes te esse amatorem filium beati Petri principis apostolorum et nostrum; et quod pro eius reuerentia nostris obedias mandatis ad defendendam Dei Ecclesiam, et peculiarem populum, qui iam persecutionem et oppressionem gentis Longobardorum sufferre non possumus. Omnia enim luminaria ad honorem ipsius principis apostolorum, et que a uestris parentibus, uel a uobis oblata sunt, ipsi abstulerunt. Et quoniam ad te post Deum confugium  facimus, propterea ipsi Longobardi in opprobrium habent et opprimunt. Unde et Ecclesia sancti Petri denudata est, et in nimiam desolationem redacta. Tamen omnes nostros dolores subtilius in ore posuimus presenti portitori tuo fideli, quos in auribus tue excellentie suggerere debeat. Tu autem, fili, habeas cum ipso principe apostolorum, hic et in futura uita coram omnipotente Deo nostro, sicut pro eius Ecclesia et nostra defensione disposueris et decertaueris sub omni uelocitate: ut cognoscant omnes gentes tuam fidem et puritatem, atque amorem quem habes erga principem apostolorum beatum Petrum, et nos eiusque peculiarem populum zelando et defendendo. Ex hoc enim tibi poteris immortalem et eternam uitam acquirere.



EPISTOLA uII. GREGORII PAPAE III AD BONIFACIUM ARCHIEPISCOPUM. Probat quod Baioariam in quatuor episcopatus diuisit. Aliquot eius questionibus respondet. Concilium iuxta ripam Danubii celebrari iubet.


Reuerentissimo et sanctissimo fratri Bonifacio Gregorius seruus seruorum Dei.

 Doctoris gentium egregii beati apostoli Pauli uox est dicentis: Diligentibus Deum omnia cooperantur in bonum . Agnoscentes itaque in syllabis fraternitatis tue, que innotuisti iam de Germanie gentibus, quas sua pietate Deus noster de potestate paganorum liberauit, et ad centum millia animas in sinu matris Ecclesie, tuo conamine, [a 1Kb] et Caroli principis Francorum, aggregare dignatus est: sed et in Baioariorum prouincia que a te acta sunt agnoscentes, datori omnium bonorum Domino Deo nostro extensis ad celum palmis gratias retulimus, qui ianuam misericordie et pietatis in illis partibus Hesperiis ad cognoscendam uiam salutis ostium misericordie aperuit, et misit angelum suum, qui preparauit uiam tuam ante te. Ipsi gloria in secula  seculorum. Igitur quia indicasti perrexisse te ad gentem Baioariorum, et inuenisse eos extra ordinem ecclesiasticum uiuentes, dum episcopos non habebant in prouincia, nisi unum nomine uiuilo, quem nos ante tempus ordinauimus: et quia cum assensu Otilonis ducis eorumdem Baioariorum, seu optimatum prouincie illius, tres alios ordinasses episcopos, et in quatuor partes prouinciam illam diuisisses, id est in quatuor parochias, ut unusquisque episcopus suam habeat parochiam, bene et satis prudenter peregisti, frater, quoniam apostolicam preceptionem ex nostra uice implesti, et sicut tibi precipimus ita peregisti. Itaque non desinas, frater reuerentissime, docendo eos sanctam catholicam et apostolicam Romane sedis traditionem, ut  illuminentur rudes, et uiam salutis teneant, per quam possint ad eterna premia peruenire. [b 1Kb] Presbyteros uero  quos ibidem reperisti, si incogniti fuerint uiri a quibus sunt ordinati, et dubium est eos episcopos fuisse, an non, qui eos ordinauerunt; si bone actionis et catholici uiri sunt illi presbyteri, et in ministerio Christi omnique lege sancta edocti atque apti, ab episcopo suo benedictionem presbyteratus suscipiant, et consecrentur, et sic ministerio sacro fungantur. [c 1Kb] Illi uero qui baptizati sunt per diuersitatem et declinationem linguarum gentilitatis, tamen quia in nomine * Trinitatis baptizati sunt , oportet eos per manus impositionem et sacri chrismatis unctionem confirmari. Nam uiuilo a nobis episcopus  est ordinatus; et si aliquid excedit extra canonicam regulam, doce et corrige eum iuxta Romane Ecclesie traditionem, quam a nobis accepisti. De concilio uero, ut iuxta ripam Danubii debeas celebrare nostra uice, precipimus fraternitati tue apostolica auctoritate ibidem presentari. Et in quantum  Dominus tibi uires dederit, predicare uerbum salutis ne cesses, ut religio Christiana in nomine Domini crescat et multiplicetur. Nec enim habebis licentiam, frater, pro iure cepti laboris in uno morari loco: sed confirmatis cordibus fratrum et omnium fidelium qui rudes sunt in illis Hesperiis partibus, ubi tibi Dominus aperuerit uiam, salutis uerbum predicare non desistas; et ubi locum inueneris necessarium, secundum canonicam regulam episcopos ordina ex nostra uice, et apostolicam atque catholicam traditionem eos tenere edoce. Ex hoc enim magnum mercedis premium tibi preparabis, quoniam omnipotenti Deo nostro facies plebem perfectam. Non pigeat, dilectissime frater, itinera carpere aspera et diuersa, ut Christiana fides longe  lateque tuo conamine extendatur. Scriptum namque est: Arcta et angusta uia est que ducit ad uitam . Operare itaque, frater, bonum opus quod cepisti, ut in die Christi Dei nostri merearis dicere inter cetum sanctorum probabilium Patrum assistens: Ecce ego et pueri quos dedisti mihi; non perdidi ex eis quemquam . Et iterum: Domine, quinque talenta tradidisti mihi; ecce alia quinque superlucratus sum . Et ut subsequenter merearis uocem Domini audire dicentis: Euge, serue bone et fidelis, qui supra pauca fuisti fidelis, supra multa te constituam: intra in gaudium Domini tui . Deus te incolumem custodiat, reuerentissime frater. Data Iu Kalendas Nouembris, imperante domno piissimo Augusto Leone, imperii eius anno  XXIII, sed et Constantino magno imperatore eius filio, anno XX, indictione uIII.



EPISTOLA uIII. GREGORII PAPAE III AD TUSCIENSES EPISCOPOS.

Gregorius omnibus episcopis in Tuscia Langobardorum.

Meminit fraterna sanctitas uestra, tempore ordinationis sue per chirographum et sacramenti uinculum beato Petro principi apostolorum spopondisse, ut in emergentibus sancte eius Ecclesie totis uiribus elaboraretis. Igitur quia presentes uiros Anastasium dilectum filium nostrum presbyterum, et Adeodatum regionarium subdiaconum, nostros fideles, ad obsecrandum et Deo fauente obtinendum, pro quatuor castris, que anno preterito beato Petro ablata sunt,  ut restituantur a filiis nostris Luitprando et Hilprando supplicare destinauimus; ecce, dilectissimi fratres, tempus acceptabile, ut iuxta chirographum uestrum, boni operis fructum beato Petro feratis: cuius auctoritate uos hortamur in Domino, ut ad eosdem cum predictis filiis nostris properetis, ut a Deo inspirati protectoribus eorum beatis principibus apostolorum Petro et Paulo eadem castra restituantur. Nam si, quod non credimus, distuleritis iter accipere propter Deum, ego, quanquam imbecillis sim pre infirmitate corporis, iter arripiam  laboriosum, et uidebo ne uestra negligentia uobis ad obligationem ex nodo pacti pertineat. Data Idus Octobris, indictione IX.



EPISTOLA GREGORII PAPAE III AD ANTONIUM GRADENSEM. Ut Romam ueniat ad concilium.

Gregorius Tertius pontifex dilectissimo fratri Antonio Gradensi archiepiscopo seu dilectissimis nobis episcopis eiusdem ordinationi seu concilio pertinentibus.

Inter diuersas continuationum erumnas, que nos hinc inde in seculo positos circumstant et obruunt, orta est uana et perniciosa calamitas, que grauiter semper Ecclesiam, quasi quibusdam uentosis procellis  conturbat, inaniter attentata. Est enim infelix impietas apud regiam urbem, ut credimus, notum habetis, et per diuersas prouincias, ita ut quod lugentes dicimus, et uoce promimus lacrymosa, sanctorum imagines ab ipsius Domini et Redemptoris nostri Iesu Christi omnibus proiiciantur ecclesiis, dilacerentur, atque ipsius Dei ecclesie, quod fatale malum est, et intolerabile exitium, habitationes hominum, uiliumque efficiantur armentorum, ut in istis nulla debeat laus Deo cantari. Unde cum propheta lamentabili uoce dicendum est: Quis dabit capiti meo aquas, aut oculis meis lacrymarum fontes, ut tantum defleamus exitium ? Proinde, carissime frater, atque dilectissimi nobis Ecclesiarum Dei rectores, hortamur dilectionem uestram, ut pro  Domini nostri Iesu Christi nomine, iuxta apostolicam uocem, cunctas subiectas uobis Ecclesias commonere atque instruere magnopere debeatis: Attendite, inquam, dilectissimi fratres, uobis, et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit sanguine suo, ut iuxta traditionem sanctorum Patrum et uen. antiquitatis omnes ueram fidem defendant, et sancta, si contigerit, corpora ponant, et sanguinem fundant: quia ecce uenit dies acceptabilis, ecce nunc dies salutis. Nostis, karissimi, quod sancti per fidem uicere regna. Hec uestra sit, fratres, ad omnem populum Christi commonitio, ut ipsi proprie saluti regem Christianum defendentes possint constantia fidei prodesse. uos uero, karissimi omnes, qui domos  Domini diligenter regetis, ad defendendam et confirmandam ueritatem Kalendas Nouembris succedentis quinte decime indictioni apud hanc apostolicam sedem conuenite omnes, seposita negligentia, ut communi conuentu atque tractatu auctoritate beati Petri apostolorum principis super tale capitulum sententia promulgetur, atque statuatur, qualiter rabiem aduersantium preueniamus, et nostrarum procuremus animarum, uel subiectorum salutem; consortes quoque mereamur pro intuitu sanctorum fieri predecessorum, et quorum clara nos post Christi  presidium fouet doctrina. Deus uos incolumes custodiat, dilectissimi nobis. [1Kb]

Gregorius III, zelo sancte religionis permotus, synodali decreto cum sacerdotali conuentu coram sacrosancta confessione sacratissimi corporis beati Petri apostolorum principis, residentibus cum eodem summo et uenerabili papa Antonino Gradensi archiepiscopo, necnon Ioanne Rauennatensi archiepiscopo, et aliis XCIII episcopis seu presbyteris sancte apostolice  sedis; astantibus quoque diaconibus, et cuncto clero, et nobilissimis etiam consulibus, et omni Romano populo, statutum est:

Ut si Arelianenses et Cenomannenses sanctas reliquias, quas eatenus retinuerant, reddere contemnerent, essent exsortes a corpore et sanguine Christi, et totius Ecclesie unitate atque compage: post peractum igitur hoc constitutum, misit scripta commonitoria pro requirendis sacrosanctis reliquiis, que similiter, ut reliquorum antecessorum suorum contempta sunt. [1Kb]





EXCERPTUM DE DIuERSIS CRIMINIBUS ET REMEDIIS EORUM.
Ex Patrum dictis Canonumque sententiis.



PRAEFATIO.


Cernimus in Ecclesia, quod nos ualde sollicitat, quoniam ita confusa sunt iudicia penitentium in presbyterorum nostrorum opusculis, atque ita diuersa et inter se discrepantia, et nullius auctoritate suffulta, ut uix propter dissonantiam possint discerni. Unde fit ut concurrentes ad remedium penitentie, tam pro librorum confusione quam etiam pro ingenii tarditate, nullatenus eis ualeant subuenire. Quapropter ex multis allegoriarum floribus, et de magnorum tractatibus prolatisque sermonibus, Patrum dictis canonumque sententiis, id est Isidori, Augustini, Gregorii, Bede, Gelasii, Innocentii, Theodori, Cassiani, Egberti, uel ceterorum, ad opus consacerdotum nostrorum excerpere, atque insimul colligere hunc libellum penitentialem studuimus. Et merito  penitentialis dicitur, eo quod sit penitentie conueniens. Penitentia autem dicta est a penitendo, quod scilicet aliquis corde peniteat, et se peccasse coram Deo erubescat; quia, Deo donante, nichil potest contra nos diabolus in sua proficere nequitia, si puram uolumus agere penitentiam, id est ut uulnera uulneribus non superadiiciamus, et sanata nostra sauciemus, quia posteriora uulnera peiora sunt prioribus. Et hoc animaduertendum est, quod si carnales medici contra infirmitates corporum diuersa constituunt medicamina, quanto magis sacerdotes Dei contra illicitos opere carnis fructus innumerabilia medendi debent recompensare solatia? Cum ingenti timore dicimus, quia sunt nonnulli nostri  similes, tante tarditatis ignauia pressi, qui nec sui nec subditorum errata ualent ad purum deducere, et per medicamentum penitentie minime lapsos sciunt solatiari. Ut arbitramur, de talibus scriptum est: Canes muti non ualentes latrare . Et si indocti ad sacerdotium prouehuntur, considerandum est quid de gregibus agatur, quando lupi pastores fiunt. Et sunt nonnulli qui sarcinam sacerdotalem  non propter Deum, sed  magis propter terrenum ambiunt lucrum. Ceci diuine sapientie! De talibus quidam doctor ueridicus ait: Timeo, inquit, quod canes assequuntur pastorale officium. Post hec, necessarium censuimus ut in hoc libello penitentiali discretiones personarum, siue culparum, uel temporum prolixitudine, promulgare studeremus, quomodo unusquisque aut qualiter uel quandiu cum omni sagacitate in discernenda [Forte, in discernendo] iudicia unanimes haberemus. Et maxime prouidendum ut unicuique peccanti Domini adhibeatur misericordia, quia scriptum est: Fili, in iudicando esto misericors . Unde et apostolus: Iudicium sine misericordia erit illi qui non fecit misericordiam . Ideoque mensuram  temporis in agenda penitentia non satis attente prefigunt canones pro unoquoque crimine, sed magis in arbitrio antistitis uel presbyterorum relinquendum statuunt, propter misericordiam, quia apud Deum non tam ualeat mensura temporis quam doloris, nec abstinentia tantum ciborum, sed mortificatio potius uitiorum; propter quod tempora penitentie fide et conuersione penitentium abbreuianda precipiunt. Hanc epistolam commatico sermone perstrinximus, ut eius breuiatio lectori nociuum demat fastidium, et cordis eius proficuum leuet et aperiat intellectum; breuis etenim lectio auidius legitur, citius intelligitur, et memorie facilius commendatur, et firmiter retinetur. Necesse est ergo ut hec medicinalis exceptio frequenter a fidelibus legatur sacerdotibus, et ipsis sapienter, assidue  humiliterque recitetur, quia ibi inuenitur sanitas cordis, et anime medicina reperitur. Constat enim in hoc libello consolatio magna lugentium, spes beata iustorum, sanitas infirmorum, fortitudo et refugium periclitantium. Ergo cor penitens compungitur, et proficuus ab eo lacrymarum imber roratur: remissio peccatorum in eo concedi promittitur,  et laborantibus refectio cum gloria perpetua feliciter preparatur. Est enim in eo thesaurus sapientie et scientie absconditus, qui uitam eternam fidelibus ministrat penitentibus, et sine defectu lugentibus ad aperiendum perpetuus. Nolumus, fratres, accensam in nobis sub modio ponere lucernam, sed precelso eam superponere candelabro, ut luceat omnibus qui in domo Dei sunt fratribus. Huius laboris atque operis illius gratia nobis superueniat, qui duobus discipulis euntibus tertium se socium addidit in uia, et aperuit illis sensus, ut sanctas intelligerent Scripturas. Spiritus paracletus omni uirtute et doctrina perfecta cum caritatis scientia illustret pectora nostra, benignissimi fratres. Domine Deus rex celestis, qui nos indignos famulos tuos sancte Ecclesie  preferri uoluisti, ut congruo penitentes atque lugentes consolaremur medicamine, da propitius, ut hic diutina corporis et anime sospitate ualeamus potiri, et denuo premiis regni celestis feliciter participari, ut per salubria medicamina a predecessoribus inculcata populus instanter gaudeat, et ipsi cui seruit totius concentus celi una nobiscum gratificas laudes in eternum letus decantet. Hec autem epistola nulli uilescat, sed sciat a maioribus nostris ex sanctorum sententiis esse collectam, a nobis quidem excerptam, ne nimia prolixitate negligentibus lectoribus fastidium generaret.



INCIPIUNT IUDICIA CONGRUA PeNITENTIBUS.

I. [a 1Kb] Prima itaque est remissio qua baptizamur in  aqua; secunda, caritatis effectus; tertia, eleemosynarum fructus; quarta, perfusio lacrymarum; quinta, afflictio cordis et corporis; sexta, emendatio morum, hoc est abrenuntiatio uitiorum; septima, intercessio sanctorum; octaua, misericordie et fidei meritum; nona, conuersio et salus aliorum; decima, indulgentia et remissio nostra; undecima, passio martyrii, spes unica [b 1Kb] salutis, indulgente et latroni crucifixo Deo respondente: Amen dico tibi: hodie mecum eris in paradiso .

II. Sacrilegium, id est sacrarum rerum furtum, et hoc maximum est peccatum: sacrilegus dicitur qui sacra uiolat, uel qui sacra furatur. Placuit secundum humaniorem definitionem, qui in hoc uitio corruunt, si episcopus fuerit, duodecim annos peniteat,  presbyter decem, diaconus septem, subdiaconus quinque, clerici et laici quatuor. Sed ualde considerandum est, et Domini misericordia adhibenda, ut ipse beatus adiecit Gregorius. Ex persona namque furis pensandum est qualiter ualeat corrigi; sunt enim quidam qui habent subsidia, et furtum perpetrant, et sunt qui in hac re ex inopia delinquunt. Unde necesse est ut quidam damnis, quidam autem uerberibus, quidam districtius, ut iudicatum est, quidam autem leuius corrigantur, et cum paulo districtius agitur, ex caritate agendum est, et non  eum furore, quia ipsi hoc prestatur qui corrigitur ne gehenne ignibus tradatur.

III. Qui occiderit episcopum aut presbyterum uel diaconum, regi dimittendum est ad iudicandum. Qui occiderit minoris ordinis clericum, in iudicio episcopi est iudicandus, ut arma relinquat, et in monasterio Deo seruiat, uel septem annos cum luctu peniteat. Si quis clericus homicidium fecerit, decem annos peniteat, et ex his septem exsul fiat. Qui patrem uel matrem, sororem aut fratrem occiderit, secundum humaniorem diffinitionem quatuordecim annos peniteat, et ex his septem exsul fiat. Si laicus occiderit alium laicum, quadraginta dies abstineat se ab ecclesia, et secundum antiquam diffinitionem quinque annos peniteat: si odii meditatione, quatuor:  si per iram, tres: pro uindicta fratris, duos: si casu, unum, qui in prelio, etc. Si qua femina furore zeli accensa flagris uerberauerit ancillam suam, ita ut intra tertium diem animam cum cruciatu effundat; si uoluntate, septem annos peniteat; si casu, quinque: quod si infra tempora constituta fuerit infirmata, accipiet communionem.

Iu. Adulterium dicitur, cum quis alterius uiolat uxorem uel sanctimonialem. Adulter uocatur uiolator maritalis pudoris, eo quod alterius torum polluit. Si episcopus adulterium commiserit, duodecim annos peniteat, presbyter decem, diaconus septem, subdiaconus quinque, clerici et laici tres. Si autem in conscientia populi deuenerit, extra ecclesiam fiant, et inter laicos peniteant quandiu uiuunt. Si  qua femina cum conscientia mariti fuerit adulterata, et ipse consentit habitare cum ea, placuit nec in finem dandam eis esse communionem. Si uero eam reliquerit, post quintum annum accipiat communionem. Et si quis uir, uel si femina usque in finem mortis sue cum aliena femina, uel ipsa cum altero uiro, fuerint adulterati, placuit nec in finem percipere communionem.

u. Si quis pontifex faciens fornicationem, secundum humaniorem diffinitionem septem annos peniteat; presbyter quinque, diaconus quatuor, subdiaconus tres, clerici et laici duos. Si cum sanctimoniali intelligant se adulterium perpetrasse, secundum antiquam constitutionem plus addatur ieiunium;  episcopus decem annos peniteat, presbyter septem, diaconus quinque, subdiaconus quatuor, clerici et laici tres. Qui sepe faciunt fornicationem, siue clerici, siue laici, siue femina, primus canon iudicauit ut septem annos peniteat. Sed si paruerint, humanius definierunt ut tres annos eorum penitentia sit.

uI. In canone Neocesariense ita habetur: Placuit ut si quis concupiscat mulierem, etiamsi eius concupiscentia desiderium habeat, non autem subsequuntur effectus, manifestum est hunc fuisse per diuinam gratiam liberatum. Ridiculosum est ut pro  tactu uel osculo et amplexu mulierum quis damnatus inueniatur.

uII. Si quis in altare ubi reliquie habentur, uel in Euangelio periurium incurrerit, secundum antiquam diffinitionem septem annos peniteat. Qui alium in periurium ignorantem inducit, et ipse similiter septem annos peniteat. Qui autem deductus est ignorans, et postea recognoscit, duos annos peniteat. Qui uero suspicatur quod in periurium deducatur, tamen iurat per consensum, et ipse similiter duos annos peniteat. Si quis coactus pro qualibet culpa causa necessitatis, tres annos peniteat. Si quis uero in manu episcopi, uel presbyteri, uel in cruce consecrata, secundum antiquam diffinitionem tres annos peniteat. Humanius unum annum diffinierunt.

 uIII. Placuit, secundum antiquam diffinitionem, si quis episcopus, presbyter aut diaconus in consuetudinem habuerit uitium ebrietatis: aut desinat, aut deponatur. Sed humanius diffinierunt, ut episcopus, presbyter aut diaconus per ebrietatem uomitum facientes, quadraginta dies peniteant: clerici et laici facientes, septem dies. Si presbyter aut diaconus pro infirmitate, aut quia longo tempore se abstinuerunt, et in consuetudine non erit eius multum manducare et bibere, et pre gaudio Natalis Domini aut Pasche, saltem pro alicuius sanctorum commemoratione hoc fecerunt, et tamen plus non acceperunt quam decretum est a senioribus, nichil eis nocuit. Prorsus quicunque taliter inebriatur, ut statum mentis mutet, et lingua balbutiet, et oculi turbentur, et  uentris distensione dolor insequatur, et tunc euomuerit eucaristiam, episcopus nonaginta dies peniteat, presbyter septuaginta, diaconus quadraginta, subdiaconus uiginti, clerici et laici decem. Et si canes comedant tale uomitum, centum dies peniteant; si non sciunt, quadraginta. Si infirmitas id agere compulerit, in Domini pendeat arbitrio. Qui cogit aliquem humanitatis gratia ut inebrietur, ut ebrius peniteat: si per odium aut pro aliqua nequitia, iudicio sacerdotis peniteat, hoc est quadraginta dies.

IX. Si quis furtum capitale commiserit, id est aurum, argentum, quadrupedes, uel domos effregerit, si potest reddere quod iniuste abstulit, multum breuiauit penitentiam eius: sin autem, quinque annos peniteat. Quod si sepe illud fecerit, septem annos  peniteat. Humanius tres annos diffinierunt. Si puer amplius decem annorum fecerit furtum, quadraginta uel uiginti dies peniteat, prout etas est et qualitas eruditionis. Pro modico furto, uiginti dies peniteat. Puer decem annorum, aliquid furti faciens, septem dies peniteat.

X. Prohiberi placuit ut cum rationes suas accipiunt possessores, quidquid ad idolum datum fuerit accepto non ferant: si post interdictum fecerint, per quinquennii spatia temporum a communione esse arcendos.

XI. Incesti dicuntur qui proprie illicitam commixtionem perpetrant. uocati incesti quasi incasti. Incesti  namque tales dicti sunt, si filius cum matre, si frater cum sorore, si quis nouercam duxerit, aut cognatam, si quis consobrinus consobrinam, aut sororis filiam, si quis relicte auunculi misceatur aut patrui, uel priuigne concubitu polluatur, uel qui duas sorores, aut illa que duos fratres. Si quis filius cum matre tam funestum atque necessarium [Sane nefarium] uitium perpetrauerit, secundum antiquam diffinitionem inermis quindecim annos cum fletu et luctu penitentie, et uxorem nunquam accipiat, et ex his septem annos extra metas ipsius terre exsul fiat, et non communicet nisi urgente mortis periculo. Si cum filia et sorore, simili sententie subiaceat. Si cum nepte uel cum matre, uel que superius nominate sunt, secundum paternam diffinitionem, duodecim  annos se penitentie subdat [Fort. peniteat], uxorem nunquam accipiat, et ille uir arma relinquat et exsul fiat, nec communicet, nisi imminente diei mortis periculo. Si qua mulier duos fratres, aut si quis uir duas sorores habuerit, a communione abstineantur usque ad mortem, in mortem autem eis detur communio pro misericordia. Si uero superuixerint communione accepta, et de infirmitate conualuerint, agant plenam penitentiam tempore constituto in eodem concilio. Si quis post obitum uxoris sue sororem duxerit, et ipsa fuerit fidelis, quinquennium a communione placuit abstineri, nisi forte dari pacem uelocius necessitas cegerit infirmitatis.

XII. Delator dictus eo quod detergit quod latebat. Si quis delator exstiterit fidelis, et per delationem  eius aliquis fuerit prescriptus [Leg. proscriptus] uel interfectus, placuit nec in finem percipere communionem. Si leuior causa fuerit, intra quinquennium accipere poterit communionem. Sed sic humanius definierunt, post tres annos percipere communionem.

XIII. Falsus testis prout est crimen abstinebitur: si tamen non fuerit mortale quod obiicit, et probare nequiuerit crimen quod impegit, biennii tempore abstinebitur: si autem probauerit, conuento clero placuit per quinquennium abstineri.

XIu. Si quis episcopum, uel presbyterum, uel diaconum falsis criminibus appetierit, et probare nequiuerit, nec in finem dandam eis esse communionem censuimus.

Xu. Odium pax pellit. Quicunque fratrem suum  oderit, necesse est ei ut reconcilietur. Sciat se unusquisque, quandiu in corde tenuerit odium, tandiu in pane et aqua penitentie subdi. Quia si homo homini seruat iram, a Deo non potest querere medelam ; dicente Domino: Diligite inimicos uestros, benefacite his qui oderunt uos .

XuI. [a 1Kb] Augures dicuntur qui in uolatus auium uel uoces intendunt. Harioli sunt qui circa aras idolorum sacrificant. Auspicia sunt que ab itinerantibus obseruantur. Si quis auguria, auspicia, diuinationes, uel qui uotum uouerit preter ecclesiam, uel qui diuinationes faciunt in incantationibus suis, quod omnino diabolicum est, tres annos peniteant. Humanius,  duos uel unum, aut dimidium iuxta qualitatem peccantium.

XuII. Si qua mulier fornicauerit, et infantem occiderit qui exinde fuerit natus, et que studuerit abortum facere, et quod conceptum est necare, aut certe ut non concipiat elaborare, siue ex adulterio, siue ex legitimo coniugio; has tales mulieres in morte recipere communionem priores canones decreuerunt: nos tamen pro misericordia siue tales mulieres, siue conscias scelerum ipsarum, decem annos agere penitentiam iudicamus. Si mulier paupercula occiderit filium suum [a 1Kb] , in canone septem annos dicit penitentiam eius. Mulier que concipit et occidit filium aut filiam in utero ante quadraginta dies, homicida peniteat. Si per culpam sine baptismo,  tres annos peniteat: sine culpa, tres quadragesimas. Ille namque que infantes suos opprimunt negligenter, ut homicide peniteant: sin aliter, in iudicio pendeat sacerdotis.

XuIII. Si quis uirginem corruperit, nec eam postea sibi uxorem acceperit, aut in sponsam alterius tale facinus attentauerit, secundum antiquam diffinitionem quinque annos peniteat. Humanius autem tres annos diffinierunt. [b 1Kb] Si quis sponse alterius hominis [c 1Kb] sorori eius forsitan intulerit, eique inheserit tanquam sue, et sibi expetendam se copulauerit, hanc autem deceptam postea uxorem duxerit desponsatam: illa uero que uitium passa est, si forsitan necem sibi intulerit, omnes hi qui huius facti conscii, decem annos peniteant secundum canonum institutionem:  sed nonnulli septem annos diffinierunt.

XIX. De his qui in preuaricatione rebaptizati sine aliqua necessitate, placuit ut circa eos illa Niceni statuti seruentur, id est ut septem annos inter catechumenos, et duos inter laicos, et postea moderatione et clementia fidelibus in oblatione et eucaristia communicent.

XX. Si quis clericus aut laicus in demoliendis sepulcris deprehensus fuerit, quia facinus hoc pro sacrilegio legibus publicis sanguineum dicitur, oportet in tali scelere proditum a clericatus ordine submoueri, et penitentie triennio deputari.

XXI. Si quis ordinatus in scelere sodomitico  coinquinatus fuerit, quod in tantum coram Deo abominabile describitur uitium, ut etiam igne et sulphure eorumdem ciuitates legantur subuerse, decem annos secundum antiquam constitutionem peniteat. Quidam humanius septem annos diffinierunt. Illi autem qui nesciunt uim huius flagitii, tres annos prefixerunt ut peniteant. Pueri uero qui illud exercere  sciunt, oportet ut emendare festinent, uidelicet quinquaginta dies peniteant, insuper et uerberibus afficiantur: quia necesse est ut seges que male pullulat resecetur.

XXII. Si quis autem post uicesimum annum habens uxorem in hoc fedissimo uitio corruerit; si cum bucula, decem annos peniteat, et lac eius nec caro manducetur, sed canibus tradatur. Cum ceteris uero animalibus secundum humaniorem diffinitionem, iuniores etates minusque capaces septem annos peniteant, aut tres, aut unum.

XXIII. [d 1Kb] Maleficia dicuntur que malefacte uel credite auctores suos excruciant, et ad ima demergunt, nisi penituerint. Si quis maleficus aut malefica filium suum aut filiam supra tectum aut in fornace  pro sanitate febrium posuerit, uel quando luna obscuratur, uel clamoribus suis, uel maleficiis sacrilego usu se defensare posse confidunt, uel ut frater [Fort. fertur] in honore Iouis uel Beli aut Iani, secundum paganam consuetudinem, honorare presumpserit, placuit secundum antiquam constitutionem sex annos peniteant. Humanius tres annos iudicauerunt.

XXIu. Si quis per impugnationem mentis uiolenter coinquinatus est, septem dies peniteat, uel quousque cogitatio uincatur. Qui in somnis uoluntate pollutus est, surgat cantetque genua flectendo septem psalmos penitentiales, id est Domine, ne in furore, et ceteros; et in mane triginta psalmos cantet. uolens autem in somnis peccare, si pollutus  sit sine uoluntate, duodecim psalmos cantet. Peccans non pollutus tredecim psalmos cantet. In somno peccans, si ex cogitatione pollutus, uiginti duos psalmos cantet: si in somno peccans sine cogitatione, duodecim psalmos cantet. Si semen fuderit in ecclesia dormiens, cantet Psalterium, uel tres dies peniteat: si uoluntarie semen fuderit in ecclesia mala cogitatione, si clericus est quatuordecim dies, diaconus uiginti duos, presbyter quadraginta, episcopus quinquaginta. Sed est in eadem illusione ualde necessaria discretio, que subtiliter pensari debeat: ex qua re accidit menti dormientis, aliquando ex crapula, aliquando ex nature superfluitate, aliquando ex necessitate, aliquando ex infirmitate.  Omni modo hec illusio non est timenda, quia hanc animus nesciens pertulit.

XXu. uir ad mulierem menstruo tempore non accedat: quod si fecerit, quadraginta dies peniteat. Mulieres menstruo tempore in ecclesiam non intrent; quod si presumpserint, ut tres hebdomadas peniteant, nonnulli Patres ita definierunt. Si qua  mulier consuetudine menstrua patitur, prohiberi in ecclesiam intrare non debet, quia nature superfluitas ei in culpa non ualet reputari, et per hoc quod inuita patitur, iustum non est ut ab ingressu ecclesie priuetur. Nouimus namque quod mulier que fluxum patiebatur sanguinis, post tergum Domini humiliter ueniens, uestimenti eius fimbriam tetigit, atque ab ea statim sua infirmitas recessit. Si ergo in fluxu sanguinis posita laudabiliter potuit Domini uestimenta tangere, cur que menstrua patitur sanguine, ei non liceat Domini ecclesiam intrare? Si igitur bene presumpsit que uestimentum Domini in languore posita tetigit, quod uni ex persona infirmitatis conceditur, cur non concedatur cunctis mulieribus que nature sue uitio infirmantur? Sancte autem  communionis mysterium in eisdem diebus percipere non debent prohiberi. Si autem ex ueneratione magna accipere non presumit, laudanda est; sed si susceperit, non diiudicanda. Menstrua enim consuetudo mulieribus non aliqua culpa est, uidelicet quia naturaliter accidit.

XXuI. Qui immolat demonibus in minimis causis, id est ad fontes, uel ad arbores, unum annum peniteat. Qui in machinis demonibus immolauerit, secundum canonicam institutionem decem annos peniteat. Sed humanius septem annos diffinierunt. Ut arbitror, demoniis in machinis immolare est suis turpissimis imaginationibus credere, uel cum per quasdam quas sanctorum sortes falso uocant diuinationis  scientiam profitentur, siue in precantationibus, siue in characteribus, uel in quibuscunque rebus suspendendis atque ligandis, in quibus omnibus ars demonum ex quadam pestifera societate hominum et angelorum malorum exorta. Unde uitanda sunt a Christianis, et omni penitus exsecratione repudianda atque damnanda.

XXuII. Si quis fidelis homo habens uxorem cum Iudea uel gentili fuerit mechatus, a communione arceatur. Quod si eum alius detexerit, post quinquennium, acta legitima penitentia, poterit Dominice sociari communioni.

XXuIII. [a 1Kb] Si quis eucaristiam, id est sacrificium, causa negligentie perdiderit, unum annum uel tres quadragesimas peniteat. Quod si in terram  causa negligentie ceciderit, quinquaginta psalmos cantet. Qui negligit sacrificium, ita ut uermes in eo inueniantur, aut colorem saporemque perdiderit, triginta uel uiginti dies peniteat, et in ignem accendatur. Qui fundit calicem in finem misse solemnitatis, quadraginta dies peniteat. Si super altare stillauerit calix, sorbeat minister stillam, et tribus diebus peniteat, et linteamina que tetigerit stilla per tres abluantur uices, calice subterposito, aqua ablutionis in ignem proiiciatur.

XXIX. Suffocatum dicimus quod sine sanguinis effusione perimitur, uel quod in laqueo necatur. Si quis a lupo uel a cane aut in laqueo suffocatum inuenerit,  nullatenus manducetur: nec sanguinem alicuius bestie quis manducare aut bibere presumat. Quod si quis fecerit, quadraginta dies peniteat.

XXX. Si quis autem per temeritatem baptizauit non ordinatus, abiiciendus est et ab Ecclesia, et nunquam ordinatus sit. Si quis penitentiam uel baptismum negauerit episcopus et presbyter, reus erit animarum, dicente Domino: In quacunque die peccator conuersus fuerit, uita uiuet et non morietur . Confessionem suam unicuique soli Deo, si necesse est, licet facere. Si quis abrenuntiauerit seculo, et postea reuersus fuerit in secularem habitum, secundum antiquam diffinitionem septem annos peniteat. Si quis contempserit indictum ieiunium contra decreta seniorum, quadraginta dies  peniteat: si uero in quadragesima hoc fecerit, annum integrum. Si quis contempserit Nicenum concilium, et fecerit pascha cum Iudeis decima quarta luna, exterminabitur ab omni Ecclesia in mortem suam, nisi penitentiam egerit. Si quis in die Dominico per negligentiam ieiunauerit, totam hebdomadam abstinere debet. Si illud iterauerit, quadraginta dies peniteat. Si qua mulier cum altera coitum fecerit, quatuor quadragesimas peniteat. Molles unum annum peniteant. Si quis uir cum uxore sua retro nupserit, corripiendus est ne faciat, et in seipso peniteat. Si qua mulier ante mundum sanguinem ecclesiam intrauerit, quia nec in usu habetur, quadraginta dies peniteat. Si his temporibus nupserit, uiginti dies peniteat. Qui  nupserit die Dominico, petat a Deo indulgentiam, et unum uel tres dies peniteat. Qui causa inuidie detrahit fratrem suum, uel libenter audit detrahentem, septem dies peniteat. Si quis clericus uenationes exercuerit, unum annum peniteat, diaconus duos, presbyter tres. Si quis per iram alium percusserit, aut debilitauerit, quadraginta dies peniteat. Si quis aream aut domum cuiuscunque uoluntarie igne cremauerit, secundum antiquam diffinitionem tres annos peniteat. Si quis cuiuslibet hominis uoluntarie membrum truncauerit, tres annos peniteat: humanis unum annum diffinierunt. Qui morticinia comederit inscius, uiginti dies peniteat; sciens, quadraginta. Quicunque furtiuum comederit, et scit, si pauper est uel hebes, septem dies peniteat; sani  qui sciunt, quadraginta; qui sepe hoc faciunt, tres quadragesimas. Qui comederit uel biberit sordidatum a cane uel a mure, quinquaginta psalmos cantet; secularis tres dies peniteat. Qui dederit alicui liquorem, in quo mus uel mustella mortua inueniuntur, septem dies peniteat: qui postea nouerit quod tale potum biberit, Psalterium cantet; secularis tres dies peniteat. Si in farina, aut in aliquo sicco cibo, aut in melle, in oleo, aut in lacte coagulato, mus uel mustella mortue inueniuntur, quod circa corpora eorum est proiiciatur; reli qua aqua sancta conspersa, sana sumantur mente. Si piscis in piscina mortuus fuerit inuentus, nullatenus manducetur, et  si quis manducauerit septem dies peniteat .

XXXI. Si casu, dum ad eum sacerdos inuitatus ueniet, oppressus infirmitate obmutuerit, uel in phrenesi inuentus fuerit, dent testimonium hi qui eum audierant, et sic accipiat penitentiam, et si continuo creditur moriturus, infundatur ori eius eucaristia, et in Domini pendeat arbitrio. Si superuixerit, commoneatur a supradictis testibus petitioni sue satisfactum, et subdatur penitentie tempus .

XXXII. Item placuit ut hi qui sibi ipsis aut per ferrum, aut per uenenum, aut per precipitium, aut suspendium, aut quolibet modo uiolentiam inferunt  mortis, nullus in oblatione commemorationem faciat eorum, neque cum psalmis eorum corpora ad sepulturam deportentur. Multi enim hoc sibi per ignorantiam usurparunt. Similiter et de his placuit qui pro suis sceleribus puniuntur.

XXXIII. Episcopus, presbyter, aut diaconus, si gradu suo iniuste deiectus, in secunda synodo innocens reperiatur, non potest esse quod fuerat, nisi gradus amissos recipiat. Quod si episcopus fuerit, recipiat coram altare de manibus episcoporum orarium et planetam; si diaconus, orarium et albam: subdiaconus patenam, et calicem. Sic et reliqui gradus ad reparationem sui suscipiant que cum ordinarentur perceperant [a 2Kb] .




ANNO DOMINI DCCXLuII
S. BONIFACIUS MOGUNTINUS EPISCOPUS ET MARTYR.





NOTITIA HISTORICA IN S. BONIFACIUM.


 Sanctus Bonifacius, Winifridus, Deuoniensis Anglus, ordinis Benedict., archiepiscopus Moguntinus ab anno 745 ad 754, et Germanorum apostolus. Quidquid enim ante eum alii prestiterint, maxima propugnate et instaurate per Germaniam Christiane religionis gloria penes Carolum M. imperatorem et Bonifacium manet. Bonifacius sane quidquid erat inter Rhenum et uisurgim populorum, in primis Frisios, Christianam fidem docuit; qui uero Christiana sacra iam ante receperant, hos confirmauit, iisque disciplinam ac leges ecclesiasticas sanxit. Hec uere Hermannus Conringius, tomo II Operum, pag. 701; cui addendus illustris Hermannus Bunau, tom. II Historie imperii Germanico idiomate edite, pag. 295, qui etiam, pag. 300, nota ab hoc Bonifacio primum,  an. 752, unctum Pipinum, regem Francorum, quem deinde, an. 754, iterato unxit Stephanus III papa, absolutis ab homagii Childerico III prestiti obligatione Francis. De hoc Bonifacio conferenda in primis Acta sanctorum, 5 Iun., tomo I, pag. 452 seq., ubi,  preter uitam scriptam a Willibaldo, habes, pag. 477, etiam scriptam a presbytero sancti Martini Ultraiectensis, et, pag. 481, a quodam Monasteriensi. Othloni  labor, qui Willibaldum faciliore stylo exposuit, et in duos libros distinxit, exstat etiam apud Surium, 5 Iunii. Plura Nicolaus Serarius, libro tertio rerum Moguntinarum, et ad eum note Georgii Christiani Ioannis. uidesis etiam uitam sancti Sturmii apud Surium, 17 Decembr.; sancti Lebuini, 12 Nouembr., et sancti Willibrordi, 7 Nouembr., et scriptores quos laudaui in libro de Propagatione lucis euangelice, cap. 19. Sancti Bonifacii et ad eum scripte Epistole CLI, edite cum notis a Nicolao Serario, Mogunt. 1605, in-4o, et in Bibliothecis Patrum Parisiensibus et Coloniensis supplemento, tom.  II, pag. 48, et tomo uIII, et Lugdunens., tom. XIII. Epistola ad Zacariam papam, an. 745, de causa Adelberti Galli et Clementis Scoti, in Usserii Epistolis Hibernicis, pag. 44, cum Zacarie Epistolis ad Bonifacium. Statuta XXXuI, ex uetusta canonum Collectione  ms. Corbeiensis monasterii in Spicilegio Dacheriano, tom. IX, pag. 63, et Editionis noue, tom. I, pag. 507, 509. De uita sancti Liuini, quam Bonifacio centum annis uetustiori Mabillonius, mox infra sum dicturus. Epistola ad Erchebaldum, Anglie regem, occurrit apud Wernerum Rolleuink lib. I de Moribus et situ Westphalorum, cap. 7. Sermones uI, ex codice regine Christiane a Mabillonio descriptos memorat Oudinus tomo primo, pag. 1789. [Eius sermones Xu publici iuris fecit P. Martene,  uet. Monum., tom. IX, pag. 187, etc. Ex his tamen sermo decimus quintus idem omnino esse cum quinto facile crederetur; nam eadem utrinque eodem ordine, et sepe iisdem uerbis, recurrunt, quanquam et alia quedam altrinsecus intermiscentur, que in altero non leguntur. Quo tempore singule epistole sancti Bonifacii scripte sint, cum in Editis mendosas temporis notas preferant, ego scripta dissertatione inuestigaui. Exstat in Concilior. Supplem., tom. I, pag. 551. MANSI.]





OBSERuATIONES PRAEuIAE IN SEQUENTEM S. BONIFACII DUPLICEM uITAM.


 1. Quem Anglo-Saxones patria lingua Winfridum seu Winfrethum, Latini dein molliori uocis sono Bonefacium Bonifaciumue appellauere, eum uarii commendauerunt scriptores. Primus occurrit Willibaldus eius discipulus, idem ipse  Eistetensis episcopus primus, qui libro singulari preceptoris sui gesta complexus est. Ruthardus deinde monachus, Fulda Hirsaugiam missus, duobus libris heroico carmine sancti martyris passionem scripsit, ut prodit Trithemius in Chronico Hirsaugiensi. Ruthardus floruit principatu Ludouici Augusti, qui cum Ruthardum post mortem Haimonis episcopi uellet in locum eius Haluerstadensis Ecclesie ordinare pontificem, consentire noluit, dicens notabile uerbum:---Da episcopatum alteri qui sit idoneus, ego quietem uite regularis et studium Scripturarum omnibus diuitiis et honoribus mundi incomparabiliter duxi preferendum. Tertius uite Bonifaciane scriptor est Othlonus monachus. Quartus anonymus quidam, cenobii Fuldensis   monachus. Hic duplicem damus de sancto Bonifacio scriptionem, Willibaldi scilicet atque Othloni, quod utraque ad perfectam gestorum eius notitiam necessaria uideatur. Agunt preterea de sancto Bonifacio Lupus, in Actis sancti Wigberti abbatis; Lieudgerus, in uita sancti Gregorii abbatis et rectoris Ecclesie Traiectensis; Ratbodus eiusdem Ecclesie antistes, testante Trithemio, in libro de Scriptoribus ecclesiasticis; Ioannes Gerbrandus, Ioannes de Beka et Willelmus Heda in historiis suis; quibus preferendus Rabanus Maurus, qui carmen quoddam de sancto Bonifacio composuit. Quin etiam e Lutheranis Ioannes Leznerus eiusdem sancti martyris Acta Germanico idiomate uulgauit illustrauitque. De Willibaldo, Othlono et anonymo hic pauca premittenda.

2. Willibaldus, uite Bonifaciane scriptor primarius, etatem suam indicat in prefatione quam Megingozo Wirtziburgensi et Lullo Moguntiacensi episcopis,  Bonifacii discipulis, nuncupat, ubi se ipse presbyterum uocat. Hinc dubium oritur, an Willibaldus iste sit Willibaldus Eistetensis episcopus primus, Bonifacii itidem discipulus, maxime cum huius uite conditor Willibaldus, agens de episcopali ordinatione Willibaldi et Burchardi, eos bone industrie uiros appellet, modestius forsan de se dicturus, si is ipse fuisset Willibaldus. Christophorus Browerus, in obseruationibus ad Acta sancti Gregorii rectoris Traiectensis, alia in hoc dubium coniicit argumenta minoris momenti. Existimo tamen Willibaldum Eistetensem episcopum istius scriptionis auctorem esse, ut qui, paucis cum Bonifacio annis commoratus, potius ab aliis accepta, quam uisa a se relata dicit in prefatione. Nec obstat quod presbyteri duntaxat  usurpat nomen, quod et ipsum solum ei tribuit Notkerus, in Martyrologio, Nonis Iunii. Nec modestie leges excedit, dum se simul et Burchardum bone industrie uiros appellat, quod elogium potius ad Bonifacii ordinantis, et Burchardi, quam sui ipsius commendationem adhibuit. Denique in calce uite a se scripte hanc clausulam ipse apposuit: Ego Willibaldus episcopus, etc.

3. Inferior etate fuit Othlonus, qui illustrandis sancti Bonifacii gestis bonam nauauit operam, conquisitis ac relatis ipsius Bonifacii aliorumque epistolis, que ad rem pertinere uidebantur. Othloni nomen, quod diu latuerat, Henricus Canisius in Rebdorfensis monasterii Codice ms. deprehendit in hec uerba: Incipit prologus uenerabilis presbyteri Othloni et M. S. cenobii Bonifacii in uitam ipsius, id est, prout Canisius diuinauit, monachi cenobii sancti Bonifacii. Monachum fuisse Othlonum satis patet ex prefatione, dum non solum fratres Fuldenses uocat,  sed et se ipse illosque et infimos et spectaculum factos mundo ait. Germanus natione fuit, ut constat ex libri primi cap. 38. Nostra autem dico, inquit, que pro patribus nostris, Germanis scilicet, saluandis scripsit Bonifacius. Non tamen Fuldensis cenobita fuisse uidetur, quod Fuldenses monachos in prefatione alloquens, cenobium uestrum nominat. Sed tamen ex aliquo monasterio sancti Bonifacii, quem Patronum nostrum appellat. Othlonus uixit circiter initium seculi XII, ex prologo uite, quam in duos libros distinxit.

4. Ruthardo pretermisso, cuius libri duo necdum prodierunt in lucem, pauca dicenda de anonymo, cuius lucubratio in ms. Codice Compendiensi incipit ab his uerbis: Postquam gens Anglorum inclyta per sancti Gregorii pontificis Romane urbis dogmata, etc. Eam lucubrationem ex integro reddere non uisum est opere pretium, tum quia deficit in multis, tum quia nonnullis mendis respersa est. Bonifacii siquidem ex Britannia in Frisiam protectionem unicam  describit, omissa reuersione in patriam. Tum primam Bonifacii peregrinationem Romanam post nauatam cum sancto Willibrordo operam remittit. Quedam tamen in notis et in appendice prime uite ex eo auctore adducimus.

5. Bonifacii sanctimoniam predicant ueterum fastorum scriptores, Wandalbertus, Usuardus, Rabanus, Ado, et Notkerus. Wandalberti hec uerba sunt Nonis Iunii:

Nonis antistes fulget Bonifacius, Anglis
Editus, ad Christum Oceani qui traxit alumnos,
Frisonum puro submittens colla lauacro.

6. Anglo-Saxonem fuisse Bonifacium, non Scottum ex Hibernia ortum, ut uolunt Marianus et Trithemius,  constat tum ex recitatis Wandalberti uerbis, tum ex ipsius Bonifacii Actis propriisque epistolis. Legenda eius epistola apud Othlonum, in lib. II, cap. 1, in qua Bonifacius hec scribit: Synodus et Ecclesia in qua natus et nutritus fui, id est in transmarina Saxonia, seu West-Saxonia, cuius episcopus erat Daniel, a quo litteras commendatitias ad Romanum pontificem accepit. Ergo Bonifacius natus est in Saxonia occidentali, et quidem in hodierno comitatu Deuonie, urbe Cridianto, Crediton, seu Kirton, que quondam sedes episcopalis, ab Exona sex circiter milliaribus distat. Id quod ex popularium traditione et uirente memoria Guillelmus Camdenus et Ioannes Spedus affirmant in descriptione Deuonie.

7. Bonifacii parentes, quos nobis ignotos esse uoluit antiquorum silentium, uanis coniecturis inquirere non uacat, certe nec decet. Qui regium ei genus tribuunt, et sanctorum Willibaldi et Wnebaldi consanguineum dicunt, nullo argumento nituntur  legitimo. Illud exploratum quod anonymus uite conditor tradit, nobili prosapia oriundum fuisse Bonifacium, qui Leobgithe sanctimoniali affinitate coniunctus erat. Sic enim Leobgitha in epistola quadam ad Bonifacium, ordine 36 inter Bonifacianas: Rogo tuam clementiam, ut memorare digneris prioris amicitie, quam iamdudum cum patre meo copulasti, cuius uocabulum est Tinne in occiduis regionibus, qui nunc ante octo annorum curriculum ab hac luce subtractus est, ut pro anima illius preces offerre Deo non renuas; nec non et matris mee memoriam commendo tibi, que est cognominata Ebbe, que tibi, ut melius nosti, consanguinitatis nexibus copulatur, et adhuc laboriose uiuit, et diu ualide ab infirmitate oppressa est. Ego unica filia sum ambobus parentibus meis. Hec est Leobgitha, aliis Lioba dicta, que, a sancto Bonifacio in Germaniam aduocata, Bischofheimensi Parthenoni prefecta, morum sanctitate floruit, uti in ipsius Actis uidebimus, ad annum 767.

8. Abbatem fuisse Bonifacium in patria negant  Willibaldus et Othlonus. Et tamen Egburga sanctimonialis abbati sancto ueroque amico Winfredo epistolam 101 inscribit. Id si uerum est, eum breui tempore abbatis gessisse dignitatem constat, antequam in Frisiam secundo traiiceret. Eidem iam in cismarinis partibus constituto, et archiepiscopo incerte sedis ordinato, Sigebaldus rex occidentalium Saxonum scripsit epistolam 49 in hec uerba: Primitus subnixis precibus acsi progeniculans flexis poplitibus ut indulgeas obsecro petitionem meam, quam rogaui te per tuum presbyterum nomine Eobo, id est ut tu meus esses episcopus cum meo episcopo Daniele. Quam tamen dignitatem recusauit, ne gentilium conuersioni deesset.

9. Bonifacius a Gregorio II Romano pontifice episcopus absque certa sede ordinatus uidetur. Et tamen Willibaldus non semel meminit diecesis et Ecclesiarum Bonifacio commissarum, antequam uir sanctus sedi Moguntiacensi addictus esset. Post acceptam  enim ordinationem archiepiscopalem, postque pios profectus apud Hassos et Baioarios, Bonifacius ad fratres sue diecesis migrauisse, cap. 8, et cap. 9, ad proprias rediisse Ecclesias, populique sibi commissi curam gessisse, dicitur. Quod certe dici non potest de sede Traiectensi, quam eo tempore sanctus Willibrordus superstes occupabat. Rectius id interpretandum uidetur de Hassis, Turingis, uicinisque regionibus, ad quas Bonifacius precipue missus fuerat. Et quidem ex Zacarie epistola ab Othlono in lib. II, cap. 14, relata, discimus hucusque, id est paulo ante annum 751, Bonifacium sibi cathedralem sedem minime uindicasse; quod etiam Hincmarus, in epistola, seu opusculo, 44, cap. 20, confirmat. Gregorius, inquit, a primo secundus, sed et tertius Gregorius, Winfrid, cognomento Bonifacium, legatum apostolice sedis, ad reformandam Christianam religionem primo presbyterum, postea uero episcopum ordinatum direxerunt, cui per annos XXu in eadem predicatione  sine cardinali sede laboranti prefatorum successor Zacarias papa inter cetera in priuilegio sibi directo scripsit atque firmauit ad locum. Moguntiam scilicet, cuius sedem, abiecto Gewiliebe, obtinuit. uerumtamen illud mouet, quod Bonifacius Moguntine Ecclesie archiepiscopus factus, Gregorium ad Trech ordinasse dicitur, tum apud Othlonum, in lib. I, cap. 38, tum apud sanctum Liudgerum, in uita ipsius Gregorii. Siquidem Bonifacius Willibrordo, Bonifacio Gregorius in Traiectensis Ecclesie regimen successisse feruntur his Liudgeri uerbis: Migrante ad Dominum de hac luce sancto Willibrordo, successit sanctus Bonifacius, cui et successit pius heres eiusdem Gregorius. At fides potius habenda uidetur equali Willibaldo, qui, cap. 10, nullam Gregorii promotionis mentionem facit, et, cap. 11, agit de sancto Eobano martyrii socio, quem ad subueniendum sue senilis etatis debilitati Frisonibus iniunctum episcopum, in urbe que uocatur Trech subrogauit. uere proinde  Eobanus, etsi breui tempore, Traiectensem Ecclesiam, Bonifacii cure post sancti Willibrordi mortem obnoxiam rexit, successoremque habuit sanctum Gregorium, non episcopum, sed abbatem et rectorem Ecclesie Traiectensis, ut dicemus in huius Actis, ad annum 772. Bonifacius Eobano inscribit epistolam 27, eumdemque presbyterum uocat Sigebaldus rex West-Saxonum, epistola 49.

10. Bonifacium apostolum suum agnoscunt Germani. Qua de re legendus Adamus Bremensis canonicus, in historie capite 8. Legenda etiam prefatio huic seculo prefixa. Non tantum enim Frisiis, sed etiam Francis orientalibus, Thuringis, Hassis et Saxonibus, imo et Baioariis, tam per se quam per suos uerbum Dei predicauit. Gregorius papa II, in quadam epistola, nominat preterea Bortharos, Nistresos, Wedreuos, et Lognaos, Suduodos, Ingeuonos et Graueldos, qui populi ad predictos pronuinciales pertinent. Borthari scilicet uidentur esse Bructeri  seu Busactores inter Lipiam et Amisiam fluuios consistentes. Nistresi Frisii occidentales Westrachiam incolentes. Wedreui seu Wederaui, quorum tractus Wederauia ad Wederam fluuium prope Moguntiam. Lognai Wederauie incole ad Loganam fluuium. Suduodi, populi Austrasii. Ingeuones creduntur esse Mediterranei ac interiores Germani. Graueldi seu Grapfeldi exstirpatores Buchonie saltus, in quo edificatum monasterium Fuldense, situm in medio quatuor populorum, quos Bonifacius ad fidem adduxit.

11. Paulo minus res monasticas curauit Bonifacius quam Christianas, quibus illas adiumento simul et ornamento esse nouerat. Unde in prouinciam patriamque suam mittens, exinde tam feminas quam uiros religiosos scientiaque uaria imbutos plures uenire fecit, suique laboris onus inter eos diuisit, inquit Othlonus in libro I, cap. 25. Et uiris quidem monachorum, uirginum autem cenobia feminis commisit, ut subditos sibi regerent ex regule Benedictine prescripto,  cui Bonifacium ab ineunte etate morem gessisse, ex Willibaldi, cap. 2, constat. Hinc Marianus Scotus, post Annalium Fuldensium conditorem, ait, monasteria sexus utriusque in Germania primo instituta fuisse a Bonifacio, tametsi iam Willibrordus nonnulla construxerat.

12. Plures scripsit epistolas Bonifacius, a Nicolao Serario editas et illustratas, graues quidem et pias. Librum eius de unitate fidei catholice laudat Zacarias papa apud Othlonum, lib. II, cap. 9, quem librum haud alium esse quam synodalia quedam statuta, qualia nuper Acherius in tomo IX Spicilegii uulgauit, uerisimile est. uitam sancti Liuini episcopi et martyris litteris mandauisse dicitur, quod suspectum omnino esse seculo superiori, ad annum 656, probauimus. uitam sancti Libuini ab Hucbaldo scriptam perperam tribuit Bonifacio Arnoldus Wion. Ipsius dictum refert Walafridus Strabus, in lib. de Reb. eccl., cap. 24, his uerbis: Bonifacius martyr et  episcopus interrogatus, si liceret in uasis ligneis sacramenta conficere, respondit: Quondam sacerdotes aurei  ligneis calicibus utebantur; nunc, e contra lignei, sacerdotes aureis utuntur calicibus.





uITA S. BONIFACII, Auctore WILLIBALDO, ipsius discipulo.



PROLOGUS AUCTORIS.


Dominis sanctis et uere in Christo karissimis Lullo et Megingozo [a 1Kb] cepiscopis, Willibaldus licet indignus in Domino presbyter.

Percepto pie paternitatis uestre affectu pariter et  uoto, non proprie laudis litterali scientia confidens, sed debitum obedientie obsequium uestre impendens sanctitati, libenter parui, arduumque quod suggessistis opus, exiguis uiribus inchoaui, ad perfectionis terminum finetenus deducens. Sed obsecro ut si quidpiam aliter quam uestra uoluntas expetierit prouenerit, infirmitatis mee imbecillitatem operisque impositi sublimitatem equo animo sustineatis, quoniam maximum mecum reuerentie est indicium, cum uestre sublimitatis imperio obedientie operam non denego. Quod si dignum aliquid et nostris temporibus profuturum confecerim, diuino utique muneri ac precepti uestri desiderio conferendum est, quoniam pia quandoque desiderantis uoluntas et manum imitatur emunctoris, et impressionis sue uiolentia  uel minimam quamdam desiderate scientie dulcedinem parat, famelicumque impertiendo reficit. Decreuit enim sanctitas uestra insipientem sapientibus, et minus idoneum prudentibus cequare ac preferre; et quod sine nostro uidelicet conatu, prudenti sermone reuelare potuistis, hoc mihi uelut ignaro imponere. Sed deprecor ut quem precepti uestri torcular deprimit, precatus assidue orationis infundat, et mentem ignauie caligine obtusam uoluntas spontanee dilectionis uestre e somno resuscitet, ut ad ea ad que cogentibus uobis inuitata est, tenacior uiuaci sermonum narratione reddatur.

2. Compulistis enim me, ut ad normam eorum quorum aut uite castimoniam, aut morum sanctimoniam, sancti procul dubio Patres eleganti uerborum  ambage chartis inserendo tradiderunt, petentibus religiosis ac catholicis uiris, quibus uel in Tuscie partibus, uel in Gallie terminis, uel in Germanie aditibus, aut etiam in Britannie limitibus, sancti Bonifacii martyris fama miraculorumque coruscatio perstrepit, sicut, discipulis eius secum diu commorantibus, uel uobis ipsis referentibus, comperi; proemium, mediumque ac finem uite eius quanta ualeam indagatione litteris inseram. Et quemadmodum prime preuaricationis resoluto chirographo et uere lucis radio illucescente Egesippus, qui sub Anacleto Romam uenisse fertur, quinque ecclesiasticorum  actuum libros ob utilitatem legentium edidisse perhibetur; Eusebius Cesariensis, nominatissimus historiographorum Scriptor, cum Pamphilo martyre et adiutore suo, suorumque sibi antecedentium temporum historias mira eloquii disertitudine  texentes, infinita scriptis uolumina ediderunt; necnon et Gregorius, qui erat uir beate memorie litterarum studiis eruditissimus, glorioso apostolice sedis culmine sedens, beatorum scribens confessorum uitam, dialecticum miro ostendens moderamine morem, quatuor logica expressit ratiocinatione libros, qui hucusque ecclesiarum inserti bibliothecis elucubratam posteris scientie afferunt dignitatem: ita beati uiri uitam precelsasque eius uirtutes et cultum pietatis atque abstinentie robur presentibus ac post secuturis seculis iubetis demonstrare. Sed quamuis ad demonstrandam tantarum rerum rationem exiguum me paruumque fieri auctorem agnoscam; tamen exigente beneuolentie uestre uoluntate, hoc quod demandastis, uobis iubentibus non proprie presumptionis insolentia fretus, sed assertione catholicorum  confisus aggrediar opus: neque ex paruitatis mee stylo proprie laudis preconium requirens, sed ex tante rei relatione profuturum legentibus prebens exemplum, dum his quisque instruitur formulis, et ad meliora profectus sui perfectione perducitur.



INCIPIT uITA.



CAPUT I.---Qualiter in infantia Dei seruitium inchoauit.

3. Illustrem igitur ac uere beatam sancti Bonifacii summi pontificis uitam moresque eius, sanctorum magnopere imitatione sacratos, licet opacitate prepediti scientie, exili tamen opusculi huius stamine innectere, ac simplici historie tegmine, quemadmodum religiosis uiris referentibus comperimus, qui  quotidiana eius colloquia et religionis conuersatione sedulo presentati, ea que audierunt uel uiderunt in exemplum posteris tradiderunt; congregata uerborum uarietate, texendo nitimur enodare, et ab exordio usque ad finem quanta possumus indagatione, diuine contemplationis eius sanctimoniam reuelare. Cum enim primeuo puerilis etatis decore multa, ut solet, materne sollicitudinis cura ablactatus atque enutritus esset; magna nimirum delectatione, ceterorum postposito amore, filiorum affectatus est a patre. Sed qui iam labentia cuncta animo subiecerat, et eterna magis quam presentia cogitare disposuerat,  cum esset annorum circiter quatuor seu quinque, Dei seruitio se subiugare studuit, multoque mentis conamine de monasteriali iugiter uita insudare, et ad eam mentis quotidie nisibus anhelare. Cum uero aliqui, sicut illis regionibus moris est, presbyteri siue clerici, populares uel laicos predicandi causa adissent, et ad uillam domumque prefati patrisfamilias uenissent; mox quantum possibilitatis eius pusillanimitas in infantia sua preualuit, cepit cum eis de celestibus loquendo tractare, et quid sibi sueque infirmitati in futurum proficeret, interrogare.

4. Cumque ita diu de celestibus diuturna mentis meditatione cogitaret, ac totum se in futurum extenderet, et ad superna erigeret; patri etiam demum  hec que animo gerebat reuelauit, et ut sue consuleret uoluntati rogauit. Quo comperto obstupefactus pater, magna eum increpationis instantia, partim minis ne se desereret prohibuit, partim etiam blandimentis ad secularis curam instigabat negotii, ut temporaneo eum transitorie hereditatis subiungaret lucro, et sese quandoque defuncto sue terrene facultatis custodem, imo etiam heredem relinqueret. uerbis quidem quamplurimis fraudulenta humane callididatis usus uersutia, tenerum a cepti perfectione propositi animum declinare tentauit, magisque hanc sue tolerabiliorem esse infantie actiuam, quam uitam monasterialis militie contemplatiuam, multiplici sermonum adulatione promittit, ut uel sic a propositi huius conamine eum cohiberet, et ad mundani  luxus mollitiem incitaret. Sed uir iam Deo in pueritia plenus, quanto est a patre plus prohibitus, tanto mentis arrepta fortitudine celestem sibi acquirere thesaurum, et sacris se coniungere litterarum studiis anxius anhelabat. Fitque mirum in modum, sicuti semper diuina agere solet misericordia, ut suo imbecillioris etatis militi Deus et cepte rei solatium, et anxie uoluntatis augmentum, obsistentisque repentinam patris mutationem mentis prouidens condonaret: ita ut uno eodemque temporis successu, et festina patrem egritudo subitaneo iam imminente mortis articulo subrepserit, et pia quantocius pueri magno tempori interuallo prepedita uoluntas succreuerit, Dominoque Deo adiuuante succrescendo impleta est ac perfecta.

 5. Postquam enim miro dispensationis Dei iudicio carnalem ingens sancti uiri patrem arripuerat languor, deposita mox pristina mentis pertinacia puerum, propinquorum facta conuentione, ad monasterium quod priscorum nuncupatur uocabulo Adestancastre [a 1Kb] spontaneus a Domino quidem correptus direxit, et fideli uiro Wolfardo, qui et abbas exstitit illius monasterii, per fideles sue legationis  nuntios redditum commendauit. Quem puerilibus adhuc in annis constitutus, sapienter suis secum astantibus amicis allocutus est, et quod multo uidelicet tempore monasteriali se regule subiicere desiderasset, rationabili prolata petitione, sicut a parentibus pridem edoctus erat, indicauit. Cui protinus Pater monasterii inito fratrum consilio, et eorum accepta  benedictione consensum prebuit et effectum. Sicque uir Dei, carnali orbatus patre, adoptimum nostre redemptionis secutus est patrem; terrenisque seculi renuntians lucris, mercimonium deinceps eterne hereditatis acquirere satagebat, ut iuxta ueridicam ueritatis uocem patrem relinquendo ac matrem, aut agros, aut alia que huius mundi, centuplum acciperet,  et uitam eternam possideret .



CAPUT II.---Qualiter adolescentie incentiua primitus frangeret, et omnibus bonis inhereret.

6. Expleto igitur, licet summatim, primordiali expositionis nostre ordine, qui quali se in initio studiose conuersationis sanctimonie subdiderit breuiter protulimus, ut fabrice a nobis fundamento confecto, structure paulatim sublimitas ad summa altius erigeretur. Postquam igitur infantie septem euoluuntur anni, puerilis adueniente decore etatis, etiam mira in eo scientie preualuit fortitudo. Magna siquidem mentis et ineffabili grauitate, celesti inspirante gratia, sicut subsequentia huius operis documenta declarant, ditatus est, et multarum castimonia uirtutum, iuxta ostensum sanctorum exemplar,  precedentium et uenerabilium institutis Patrum subditus, declaratus ac decoratus. Adeo enim diuino exarsit ingenio, ac lectionis apprime se subdidit exercitio, ut singulis quibusque additis temporibus momentis atque horis annorumque curriculis augerentur etiam in eo superna adiumenta, diuinaque donorum incrementa protectoris: et quanto pastoralis pedagogio magisterii est prouectus, tanto ad profectum eterne beatitudinis  eum quotidiana eius studia iugi laudis litterali meditatione die noctuque incitauere, contra infestas diabolice suggestionis persecutiones, que tenerum sepe apud mortales iuuentutis florem ceu nebulosa quadam cecitatis caligine obtegere solent, mirabiliter  protexere: ita ut etiam propter indesinentem diuturne sollicitudinis eius curam et sempiternam sacrarum legum examinationem, illecebrosa in eo adolescentie incentiua et carnalium desideriorum impetus primitus impingentes, Domino Deo auxiliante, maxima ex parte sedauere, magisque ac magis ad communem prouehunt populorum doctrinam; quam, non multo transacto temporis interuallo,  secundum pontificale ecclesiastice definitionis decretum inchoauit, dilatauit ac perfecit. Quoniam caduca huius mundi contemnens ornamenta, monasterialis uite normam in infantia sua rite sub moderata Patris prefati gubernatione annos quamplurimos custodiuit, donec pueritie fatescente [Al., facessante] lasciuia et pubertatis inchoante adolescentia ardentior illum ingenioli sui uoluntas accendit, ut ad finitima quoque monasteria, magisteriali lectionis prouocatus penuria, cum consensu atque consilio conseruorum fidelium Patrisque monasterii perueniret.

7. Cumque uoto simul et intentione Omnipotentis sibi adesse incessanter magna precum instantia suffragium postularet, tandem diuina celitus inspirante  gratia, ad monasterium quod usque hodie Nutscelle [Al., Nuiscelle] dicitur, peruenit, et beate memorie Winberchti [Al., Wiberti] abbatis, qui uenerabiliter predictum sub regulari disciplina regebat monasterium, spiritali litterarum [a 1Kb] diligentia prouocatus elegit magisterium, fratrumque secum in Domino uiuentium contubernia; ac sic seruorum Dei iunctus consortio, deuotum Domino Deo seruitium et laboriosam uigiliarum instantiam lectionisque diuine operam ingenti meditationis studio exhibuit: ita ut maxima demum Scripturarum eruditione, tam grammatice artis eloquentia et metrorum medullate facundie modulatione, quam etiam historie simplici expositione, et spiritalis tripertita intelligentie interpretatione imbutus, dictandique peritia laudabiliter fulsit,  ut etiam aliis demum paternarum exstiterit pedagogus traditionum, et auctor magisterii, qui et discipulus antea subiectorum esse non recusauit.

8. Quoniam sacre mos est conuersationis ut preferre se ceteris pertimescat qui subiici aliis renuerit, quia et recte obedientie operam subiectis impendere non ualebit, quam superna prelatis dispensatione iuste non exhibebit. Hanc enim ita omnibus in commune uiuentibus et maxime suo sub regulari uidelicet disciplina abbati monachica subditus obedientia prebebat, ut labore manuum quotidiano et disciplinali officiorum administratione incessanter secundum prefinitam beati Patris Benedicti recte constitutionis formam insisteret, omnibusque exemplum bene uiuendi, in uerbo et conuersatione, in fide et castitate  se prebens, ut omnes de fructu eius perciperent, et ipse omnium mercedis eterne perciperet portionem. Sed et humilitatis quoque eius et caritatis excellentiam solus qui occultorum est cognitor Deus, intime inspectionis sue consideratione nouit, qua omnes sibi commilitones solerti cura subiunxerat, ut ab eis timori pariter haberetur et amori: et quem diuina lectione haberent socium, mutuo apostolice admonitionis honore preuenirent ut patrem. Tantaque in eo affabilitatis erga fratres et celestis doctrine succreuit magnitudo, ut, rumore sancte exhortationis eius crebrescente, fama multis per monasteria tam  uirorum quam etiam uirginum Christi apertissime claruit. Quorum quidem quamplurimi, uirili sexus robore confortati et lectionis instantia incitati, ad eum confluxere, et saluberrime scientie fontem potantes, numerosa Scripturarum uolumina legendo recensuere. Quibus ergo sexus infirmioris imbecillitas inerat, et assidua pergendi abnegabatur facultas, tante sibi sapientie uirum diuini inflante Spiritu amoris presentari fecerunt, paginarumque transcurrentes seriem, celesti instanter scrutinio inhesere, et sacramentorum arcana mysteriorumque abdita iugiter meditabantur. Quem ita superna subleuauit gratia, ut iuxta egregii predicatoris exemplar et gentium doctoris uocem, formam habens sanorum uerborum, in fide et dilectione Iesu Christi sollicite  curans seipsum probabilem exhiberet Deo operarium inconfusibilem, recte tractantem uerbum ueritatis .



CAPUT III.---Quod doctrine uerbum omnibus preberet, et quod hanc non suo ante tempus arbitrio arripuerat.

9. Ad generalem ergo quotidiane contemplationis eius formam et diuturnam parcimonie continentiam sermo a nobis aliquantisper directus deriuatur, ut per singulos quosque ascensus sublimia huius sancti uiri opera propensius compendiosa uerborum raritate sequamur, studiumque uite per omnia uenerabilis Bonifacii subtilius indagando prosequamur: ut et equa libraminis moderatione exemplar nobis eternitatis, et potens fiat apostolice eruditionis norma, qui  per sanctorum exempla arduam celestis intelligentie semitam feliciter scandens, ac preuium populis ducatum prebens, portam Domini Dei nostri, quam iusti intrabunt, ipse ingressus aperuit, et ab infantia sua usque ad decrepitam etatis senectutem preteritorum non mediocriter Patrum sapientiam imitatus est, dum prophetarum iugiter et apostolorum uerba stylo sanctitatis conscripta, et gloriosam martyrum passionem nimirum apicibus litterarum insertam, sed et euangelicam Domini Dei nostri traditionem quotidie commendabat memorie: et secundum Apostolum , siue manducasset, siue bibisset, siue aliud aliquid egisset, laudis semper preconium et deuote fastigium iubilationis tam mente quam et ore persoluebat Deo, iuxta illud Psalmographi: Benedicam  Dominum in omni tempore, semper laus eius in ore meo . In tantum enim Scripturarum exarsit desiderio, ut omni se intentione earum imitationi et auditioni sepius coniungeret, et que ob doctrinam populorum conscripta sunt, ipse quippe mira eloquii disertitudine et solertissima parabolarum assertione efficaciter predicando retexuit. Cui tale discretionis temperamentum inerat, ut et uigori correptionis mansuetudo, et uigor predicationis mansuetudini non deerat. Sed quem zelus accenderat uigoris, mansuetudo mitigabat amoris. Diuitibus ergo ac potentibus liberisque ac seruis equalem sancte  exhortationis exhibuit disciplinam, ut nec diuites adulando demulceret, nec seruos, nec liberos districtione pregrauaret: sed iuxta Apostolum, omnibus omnia factus est, ut omnes lucrifaceret . Qui et doctrine celestis documentum non suo ante tempus arriduit arbitrio, nec obstinationis sue rapina usurpatum acquisiuit, sed sancte humilitatis profectu, triginta aut amplius annorum habens etatem, magisteriali et familiari subleuatus electione, iuxta canonice constitutionis regulam suscepit, et ad sacerdotalis officii gradum [a 1Kb] diuersis donorum ditatus muneribus accessit, ita ut eleemosynis quidem misericordieque operibus, quantum sub regulari monasterialique preualuit districtione, opere penitus ac uoluntate deseruiret. Sed et nocturna uigiliarum  spatia omnibus horis preueniens, orationis se sollicitius laboriosa operatione exercuit: cuius nec patientiam ira subripuit, nec longanimitatem furor commouit, nec libido continentiam expugnauit, nec abstinentiam gastrimargia uiolauit; sed ita omni se ieiunii frugalitate subiugauit, ut uinum et siceram bibens, utriusque Testamenti imitaretur Patres, et cum egregio gentium diceret doctore: Castigo corpus meum et seruituti subiicio, ne forte aliis predicans, ipse reprobus efficiar .



CAPUT Iu.---De eo quod ab omnibus primatibus directus sit ad Cent, et quod ad Fresiam peruenit.

10. Collecta ergo sparsim superius sublimitate sancti huius uiri uirtutum, silentio que subsequuntur minime pretermittenda estimamus, que et fidelium  didicimus relatione uirorum, et manifesta equidem scripture patefactione exserere curamus, quanta suarum perseuerantia uirium et ceptis bonis inhereret, et ad alia queque festine properando animum incitaret. Cumque diutius mentem supra enumeratis uirtutibus edomaret, et de die in diem ad altiora bonorum documenta sub predicto se presbyteratus gradu proueheret; iam regnante [b 1Kb] In West-Saxonum rege, subitanea quedam incubuerat noua quadam seditione exorta necessitas: et statim synodale a primatibus Ecclesiarum cum consilio predicti regis seruorum Dei factum est concilium. Moxque omnibus in unum conuenientibus, saluberrima de hac recenti dissensione consilii questio inter sacerdotales ecclesiastici ordinis gradus sapienter  exoritur, et prudentiori inito consultu fideles in Domino legatos ad archiepiscopum Cantuarie ciuitatis nomine Berctwaldum [c 1Kb] destinandos deputarunt, ne eorum presumptioni aut temeritati ascriberetur si quid sine tanti pontificis agerent consilio.  Cumque omnis senatus et uniuersus clericorum ordo tam prouidenti peracta collatione consentirent, confestim rex cunctos Christi famulos allocutus est, et cui huius prefate legationis nuntium imponerent, sciscitatus est. Tunc repente summus in Christo archimandrita qui predicto preerat monasterio, nomine Winberch, et Wintra qui monasterio quod dicitur Disselburg presidebat; et Beerwald, qui diuina cenobium gubernatione, quod antiquorum nuncupatur uocabulo Glestingaburg [d 1Kb] , regebat; necnon et alii multi huius sancti propositi Patres, sanctum hunc uirum accitum adduxerunt ad regem; cui et nuntium rex et legationis notitiam imposuit, et adhibitis secum sociis direxit cum pace. Qui etiam nuntio sibi imposito iuxta mandatum  seniorum, prospero itinere peruenit ad Cent, et archiepiscopo summi pontificatus infula predito sapienter cuncta, quemadmodum edoctus erat a rege, per ordinem reuelauit: et sic spontaneo accepto responso, post non multos dies reuersus est ad patriam, prefatoque regi predictis seruis Dei secum assistentibus, a uenerabili archiepiscopo spontaneum scienter detulit responsum, et magnum uniuersis contulit gaudium, ac si deinceps mira dispensationis Dei beneuolentia nomen eius diffamatum est, et celebre apud omnes tam seculares dignitates quam etiam ecclesiastici officii ordines habebatur, ita ut amodo iam proficiens in futurum, synodali sepissime eorum intererat instituto.

11. Sed quia mens Deo dicata fauoribus non attollitur  humanis, nec laudibus subleuatur, ceperat ad alia multa sollicitudinis cura attentius properare, et parentum affiniumque suorum consortia deuitare, et peregrina magis quam paterne hereditatis terrarum loca desiderare. Sed cum sic longo temporis interuallo secum solertissime deliberaret, ut patriam parentesque desereret, tandem accepto beate memorie predicti Patris consultu, cuncta animi sui secreta intra conscientiam antea abscondita patenter aperuit, et magna precum instantia ad consensum sue uoluntatis sancti uiri animum prouocauit. Qui etiam magna primitus admiratione obstupefactus, poscenti sane supplicantique desideratum ad tempus contradixit iter, ut cepti propositi sedaret industriam. Sed ad extremum inualescente  omnipotentis Dei prouidentia, conualuit etiam sermo petentis, et tanta abbatis fratrumque suorum secum sub regulari disciplina uiuentium deuotione adoptatum inchoauerat iter, Dominoque Deo dispensante compleuerat, ut ei etiam humani sumptus  solatia libenter impenderent, et magna cordis commotione lacrymarum diutius infusiones, orationum supplicationes pro eo ad Dominum funderent. Hic etiam dum spirituali confortatus armatura, et seculari sublimatus sumptura, utriusque uite stipendiis minime careret; adhibitis secum duobus aut tribus fratribus, quorum corporali spiritualique indigebat sustentaculo, profectus est, ac sic immensis peragratis terre partibus, prospero ouans fratrum comitatu, peruenit ad locum ubi erat forum rerum uenalium [a 1Kb] , et usque hodie antiquo Anglorum Saxonumque uocabulo appellatur Lundenwic: ac non multo transacto postliminio, nautarum nauiter nouus quidem epibata, consentiente nauclero aggressus est nauem, nauloque impenso, prospero  uentorum flatu peruenit ad Dorstat [b 1Kb] ; ibique aliquandiu commoratus, debitum Domino Deo exsoluit die noctuque preconium. Sed quoniam graui ingruente paganorum impetu hostilis exorta dissensio inter Karolum [c 1Kb] principem gloriosumque ducem Francorum, et Ratbodum regem Tresorum, populos ex utraque parte perturbabat, maximaque pars Ecclesiarum Christi que Francorum prius in Fresia subiecte erant imperio, Ratbodi incumbente persecutione ac seruorum Dei facta expulsione, uastata erat ac destructa, idolorum quoque cultura exstructis delubrorum fanis lugubriter renouata: tunc uir Dei, perspecta peruersitatis nequitia, peruenit ad Trech, ibique aliquantis exspectatis diebus, aduenientem regem Ratbodum allocutus est, ut multis  illarum circumuallatis ac conspectis terrarum partibus, utrum sibi in futurum predicationis uspiam patesceret locus, perquireret: proponensque animo, ut si qua in parte huius populi Euangelium patesceret aditus quo claresceret, uerbi quidem Dei semina ministraret. Quod etiam multis transactis annorum curriculis gloriosa martyrii testificatio comprobauit.

12. Sed quia sanctorum singulare munus est sanctitatis, dum ad tempus suum sine spiritualis uirore germinis laborem minime pollentem perspiciunt, ad alia prorsus loca fecunda laboris cum fructu migrant: quoniam incassum inhabitatur locus, si et fructus deest sanctitatis. Sanctus enim uir dum sterilem aliquandiu Fresorum terram inhabitaret,  et estatis autumnique aliquantulum tempus preteriret; iam arida celestis rore fecunditatis reliquerat arua, et natale suis secum supradictis conuiatoribus  solum migrauit; ac monasterii sui secreta petens, etiam ibidem, secundi siquidem anni hiemem tripudiantium fratrum amore susceptus, hiemando transegerat [d 1Kb] , ut doctoris apostolicam gentium uocem imitaretur dicentis: Ibi enim constitui hiemare .



CAPUT u.---Qualiter, defuncto abbate suo, cum fratribus aliquantum tempus commoratus est, et postea ad Romam cum commendatitiis episcopi sui litteris peruenit.

13. Transcursis iam ex parte sancti uiri uirtutibus, subsequentia eius, quemadmodum rem rumigerulis referentibus gestam comperimus, patenter proferimus, ut apertior in perpetuum uite morumque eius ad normam sancte conuersationis illius tendentibus pateat callis. Cumque ingens peregrinationis  exegisset discrimen, gurgitumque maris euasisset dispendium, et fratrum suorum iterum reuersus se societati dedisset, eorumque contubernio dies deinde plurimos iniunxisset; graui demum mentis arreptus est merore et recenti oppressus animi tristitia, dum senilia iam magistri membra infirmari conspiceret, extremumque astante monachorum congregatione obitus sui diem, languoris conualescente immensitate, uibrando palpitandoque imminere, et tandem deposito corporis ergastulo, sub tristi merentium aspectu fratrum, ultimum efflare spiritum uideret [e 1Kb] . Quia in sanctorum frequenter cordibus compassionis specialiter condolens refulget pietas, qua ad tempus sedulo solent contristari: sed apostolico inherentes precepto in Domino iugiter  consolantur. Iam blande adorsus est fratres, et spiritualibus eos colloquiis memor paterne traditionis hortatur, ut regularis iugiter constitutionis formam et ecclesiastice definitionis normam in omnibus conseruarent, et ut Patris cuiuslibet spiritualis se subiungerent imperio, instruxit. Tunc omnes unanimiter consonis instabant uocibus, et sanctum hunc uirum, qui illo dicebatur in tempore Winfrid, cuncti precabantur, ut pastorale super eos abbatis susciperet magisterium. Sed refutatis mox patrie facultatibus et primatu regiminis abiecto, ad predestinata iam promptus ac paratus, solerti se cura excusauit, omnemque heredum [Al., proheredum] substantiam abnegando renuit.

 14. Cum uero hibernale iam tempus preteriret, et calor estatis candesceret, pristinaque labentis anni renouaretur intentio, omni sollicitudine iter omissum iterando renouare studuit. Tunc litteris  etiam commendatitiis a beate memorie Daniele [a 1Kb] speculatore plebis Dei acceptis, ad limina apostolorum Romam uenire tentauit. Quem tamen resistentium aliquandiu fratrum orbata Patris impediuit necessitas, caritasque eiulantium ac compassio utrobique dolentium ad tempus obsistebat; ita ut magno quidem mentis angore premeretur, et in quam se uerteret partem ignoraret. Metuebat enim ne grex magistro commissus, iam sine uigilantis pastoris custodia, eo decedente, luporum morsibus pateret, et ut peregre proficiscendi autumnale sibi deficeret tempus formidabat. Cumque Omnipotens solita non immemor pietatis sue clementia, seruum suum tanta animi pressura perturbatum ex anxio uellet dolore eripere, et iucundum gregi prouidere magistrum;  iam prefati antistitis erga fratres intestina facta est meditatio, et bone indolis uirum nomine Stephanum huic presidere fecit Ecclesie, et sanctum hunc uirum per longas peregrinationis uias ire uolentem ad loca incolumen destinata direxit. Qui protinus quidem ualedicens fratribus profectus est, locumque per longa terrarum spatia, qui iam predictus dicitur Lundenwic, uoti compos adiit, et celocis celeriter marginem scandens, cepit ignotas maris tentare uias; tripudiantibusque nautis, immensa Coro flante carbasa consurgebant, et pleno uento prosperoque cursu ostia fluminis citius quod dicitur Cuent [b 1Kb] , omni iam expertes periculi naufragio aspiciunt, et ad aridam sospites terram perueniunt. Sed et castra metati sunt in Cuentawic, donec  superueniens se collegarum multitudo congregasset; omnibusque collectis, per singulos quosque dies imminente hiemis frigore profecti sunt, multasque sanctorum ecclesias orando ad erunt, ut tutius opitulante Altithrono Alpina montium iuga transcenderent, Longobardorumque erga illos humanitatem mitius sentirent, militumque malitiosam superbie ferocitatem facilius euaderent. Cumque sanctorum suffragante patrocinio et Domino Deo dispensante, omnis quippe cohors contubernalium comitatui huius sancti uiri inherens, limina B. Petri apostoli prospere aggressus est, immensas statim Christo pro sospitate eorum grates persoluunt, atque ecclesiam S. Petri principis apostolorum magno cum gaudio ingressi, abolitionem peccaminum postulantes,  diuersa quidem munera eorum quamplurimi detulerunt. Transactis autem diebus non multis sanctus iste uir uenerabilem sedis apostolice papam beate memorie Gregorium a primo secundum, et nouissimo priorem affatus  omnem sibi per  ordinem itineris sui atque aduentus occasionem manifestauit; et quali anxius desiderio diutius desudasset aperuit. Sanctus itaque papa repente hilari uultu, arridentibusque oculis intuitus in eum, inquisiuit an litteras ab episcopo suo commendatitias detulisset. At ille etiam exempto pallio chartam ex more inuolutam [c 1Kb] litterasque protulit, deditque mirabili sancte recordationis uiro; qui statim acceptis litteris annuit ei ut abiret. Apostolicus uero papa perlectis litteris et recensita commendatitie conscriptionis charta, sedulum deinceps cum eo habebat quotidiane disputationis colloquium, donec proficiscendi redeundique estiuum instaret tempus.



CAPUT uI.---De eius reditu ex Roma, mandato pape; et quid in Thuringia, Francia et Fresia predicando effecerit: et de gestis cum Willibrordo episcopo.


15. Cum uero Nisan mensis, qui est Aprilis, preteriret, et Iair, qui est Maius, iam porte patescerent; tunc etiam postulata atque accepta benedictione et litteris [d 1Kb] a beatissimo papa, ad inspiciendos immanissimos Germanie populos directus est, ut an inculta cordium arua euangelico arata uomere, predicationis semen recipere uoluissent [Al., uellent] consideraret. Ac sic extemplo collecta numerosa reliquiarum multitudine, reciproco suorum reditu conseruorum Italie fines adiit, optimumque Longobardorum regem Liodobrandum [Al., Liutprandum] pacificis salutatum muneribus compellauit, et honorifice ab eo susceptus, lassata ex itinere membra repausabat, ac sic remuneratus, ardua ac plana agrorum peragrans  spatia, prerupta Alpium iuga transcendit, incognitosque Baioariorum et confines Germanie terminos aggrediens, in Thuringiam iuxta mandatum apostolice sedis considerando progressus est, ad instar uidelicet prudentissime apis, que suctim camporum circumuolat arua, et numerosam redolentium herbarum copiam pennigeris molliter perstrepens alis circumuolat, carpentique rostro pertentat melliflua, ubi nectaris latet dulcedo, et suis eam omni penitus mortiferi succi amaritudine contempta, alueariis inuehit, et secundum quamdam apostolice ratiocinationis eloquii similitudinem, omnia probat, et quod bonum est tenet.

16. Sanctus itaque uir Dei in Thuringia iuxta insitum sibi mandatum apostolici pontificis, senatores,  denique plebis totius populi principes uerbis spiritualibus affatus est, eosque ad ueram agnitionis uiam et intelligentie lucem prouocauit, quam olim ante maxima siquidem ex parte prauis seducti doctoribus perdiderunt. Sed et sacerdotes et presbyteros, quorum alii religioso Dei omnipotentis cultu incaluerunt, alii  quidem fornicaria contaminati pollutione, castimonie continentiam, quam sacris seruientes altaribus seruare debuerunt, amiserant, sermonibus euangelicis, quantum potuit, a malitie prauitate ad canonice constitutionis rectitudinem correxit admonuitque atque instruxit. Et Franciam deinde fratribus secum commeantibus ingressus est, statimque audita Ratbodi [a 1Kb] Fresorum regis morte, alueum quidem fluminis magno gauisus gaudio nauigio ascendit, optans quod etiam Fresia recepisset uerbum Dei, et ad incultas celesti predicatione terras peruenit. Iamque atrocis cessante regis Ratbodi persecutione, doctrine celestis semina ministrauit, et uerbi Dei fame expulsa famelicam paganice superstitionis multitudinem eterne predicationis refecit pabulo. Cumque desiderantis  repente mentem spontaneus operis sequeretur effectus, et uotiua predestinate doctrine lux Domino Deo dispensante claresceret, Carolique ducis gloriosi super Fresones roboratum esset imperium; iam buccina celestis uerbi increpuit, et predicatorum adueniente superni roris fertilitate uox intonuit Dei: etiam per Willibrordum uirum uenerabilem ac cooperatores eius propagatus est sermo. Sed quia messem quidem multam, operarios autem paucos inesse cernebat, sanctus hic Dei famulus cooperator factus etiam est per tres [b 1Kb] instanter annos Willibrordi archiepiscopi; multumque in Christo laborans, non paruum Domino populum destructis delubrorum fanis et exstructis ecclesiarum oratoriis prefato pontifice opitulante acquisiuit.

 17. Cum uero summus hic senuisset pontifex, et etatis plurimis grauaretur annis, decreuit etiam, suggerente discipulorum cetu, ut solatium tanti ministerii sue decrepite senectuti prouideret, et fidelem de parua congregatione uirum eligeret, qui tanto preesse potuisset populo. Accitoque hoc famulo, salutari cum instructione admonuit, ut episcopalis regiminis susciperet gradum, et ad regendum Dei populum sibi subueniret. Qui etiam humiliter repente respuens, minime se dignum esse episcopatus gradu referebat, et ne sibi tante dignitatis fastigium adolescentie [c 1Kb] adhuc in annis constituto imponeret  deprecatus est; et quoniam quinquagesimi anni [d 1Kb] , iuxta canonice rectitudinis normam, necdum plene reciperet etatem, testatus est ut omni se penitus excusationis tergiuersatione ab huius gradus celsitudine declinaret. Predictus itaque tam sancti preconii pontifex, placidis illum uerbis increpauit, et diligenti eum cura ad huius propositi gradum instigauit, populique subiecti maximam magnopere paupertatem predicebat. Sed cum neque sic correptus ad suscipiendum huius celsitudinis gradum consentiret, iamque per longas tricationum moras spiritualis inter eos exorta contentio, et consona pulchre discretionis facta est dissensio. Hic uero grandi preuentus humilitate, tanti gradum contradixit honoris; ille autem piissimi appetitu lucri irretitus, salutem  concupiuit animarum. Cumque sic diuersa iam sermocinationum uerba inuicem protulissent, sanctus hic Dei seruus, uelut in spirituali quodam stadio positus, placide prorsus excusationis exserens sermonem ait: »O summe sanctitatis pontifex, o spiritualis proreta agonis, ego enim a beato sancte recordationis Gregorio papa Germanicis mandatum gentibus detuli: ego apostolice sedis legatione fungens, ad occidentales barbarorum regiones sponte tue me dominio gubernationis iniunxi, et proprie uoluntatis arbitrio, ignorante dominorum sublimatu copulaui, quorum usque in hodiernum diem sponsionis uoto constrictus sum, seruituti atque subiectus. Quapropter sine apostolice sedis consultu et authentice iussionis mandato tam preclare sublimitatis  ordinem suscipere non audeo.« Sed et alia queque rationabili petitionis supplicatione uerba proferebat, dicens: »Obsecro igitur ut me proprie sponsionis uinctum catenis ad has ad quas primitus a sede apostolica missus sum terras, destinando dirigas.« Cui protinus uir Dei, audita tante professionis causa, data ei benedictione licentiam dedit abeundi. Qui etiam statim proficiscens, peruenit ad locum cui nomen inscribitur Amanaburch, iuxta Apostolum enutritus uerbis fidei et bone doctrine quam assecutus est.



CAPUT uII.---Quomodo Saxonum et Hessorum populos conuertit, et de gestis suis nuntium Romam misit; eodemque mox euocatus, cum papa collocutus est.


18. Per singulos enim a pro emio gradus uirtutis documenta et laboris in Domino constantiam huius sancti uiri perstrinximus, ut sequentia subtilius bonorum eius exempla conglobatim ad memoriam reuocemus. Cumque ingentem Domino populum in Frisonibus acquireret, multique ab eo spirituali doctrina edocti ad agnitionem ueritatis, irradiantibus uere lucis radiis, peruenerunt. Tunc quippe, Domino patrocinante, alias Germanie predicandi causa partes adiit, et supradictum locum, cui gemini preerant germani, Detdic uidelicet et Dierolf, Domino auxiliante obtinuit, eosque a sacrilega idolorum censura, qua sub  quodam Christianitatis nomine male abusi sunt, reuocauit, ac plurimam populi turbam recte patefacta intelligentie uia, errorum deposito horrore, a maleuola gentilitatis superstitione retraxit, et monasterii collecta seruorum Dei congregatione cellam construxit. Similiter et iuxta fines Saxonum, Hessorum populum paganicis adhuc ritibus oberrantem, a demoniorum, euangelica predicando mandata, captiuitate liberauit, multisque millibus hominum expurgata paganica uetustate baptizatis.

19. Idoneum quippe nuntium ac fidelem suarum litterarum portitorem nomine Binnan Romam direxit, Patrique uenerabili apostolice sedis pontifici, uniuersa que circa illum Domino dante facta sunt, muta quidem littera ministrante, per ordinem reuelauit,  et quod magna multitudo hominum diuino illustrante Spiritu regenerationis perciperet sacramentum, manifestauit. Sed et de rebus que ad quotidianam Ecclesie Dei necessitatem populique prouentum pertinebant, plura ob consilium sedis apostolice interrogando conscripsit. Cum enim aliquantos dies prefatus hic nuntius predicto maneret loco, et iam reditus sui tempus instaret, tunc etiam a prefato sedis apostolice pontifice, mutuum legationis sue responsum accepit; et statim reuersus chartam sedis apostolice conscriptionis iam non multo transacto tempore magistro attulit.

20. Cumque sanctus uir allatas legisset litteras, carptim se inuitatum ad Romam intellexit, festinusque summum obedientie gradum implere tentauit,  clientumque confestim stipatus caterua et fratrum circumseptus agmine, Francorum ac Burgundionum Italieque iam collibus Alpium transcensis, limitum fines militumque terminos transmigrauit: et Romane urbis menibus conspectis, Altithrono repente condignas gratiarum laudes rependit, et ad B. Petri  mox ecclesiam perueniens, diligenti se oratione muniuit. Cumque lassata membra paulisper quieuissent, iam B. Gregorio apostolice sedis Pontifici nuntiatum est quod hic Dei famulus adueniret. Qui etiam bene susceptus in xenodochium adductus est. Adueniente itaque opportuno collocutionis eorum die, et ad basilicam beati Petri apostoli aduentante glorioso sedis apostolice pontifice, confestim hic Dei famulus inuitatus est: et cum paucis adinuicem ac pacificis se salutassent uerbis, iam de Symbolo et fidei ecclesiastice traditione apostolicus illum pontifex inquisiuit. Cui mox hic uir Dei humiliter respondit dicens: Domine Apostolice, noui me imperitum iam peregrinus uestre familiaritatis sermone, sed queso ut otium mihi et tempus conscribende fidei mihi concedas,  et muta tantum littera meam rationabiliter fidem adaperiat. Qui etiam protinus concessit, et ut festine hanc scripturam deferret imperauit. Cum aliquanto temporis euoluto spatio sancte Trinitatis fidem urbana eloquentie scientia conscriptam detulisset, reddidit prefato pontifici. Exspectauit quippe nichilominus dies aliquos, sic saltem reinuitatus est, et Lateranum inductus, humiliter prono uultu postulata benedictione, pedibus apostolici pontificis aduolutus est. Quique repente eum releuauit a terra, et chartam in qua integra et incorrupta fidei patuit ueritas, huic famulo Dei reddidit, eumque consedere fecit, et salutari eum admonitione doctrine instruxit, ut hanc sine intermissione intemeratam fidei munitionem obseruaret, et aliis instanter suarum pro possibilitate  uirium predicaret. Multa quoque alia de religione sanctitatis et fidei ueritate sciscitando profert, ita ut omnem pene diem pariter colloquendo alternatim ducerent, et ad extremum qualiter populi per deuia prius facinorum oberrantes fidei documenta sua predicatione perciperent sciscitatus est.

21. Et cum pro certo comperisset quod maximam quidem multitudinem plebis a sacrilega demonum cultura ad consortium sancte Ecclesie ascisceret, intimauit ei quia episcopatus sibi imponere gradum uoluisset [Al., uellet], populis pastorali prius sollicitudine priuatis, et iuxta sententiam Domini Dei nostri iacentibus, sicut oues non habentes pastorem, preferre. Sed quia contradicere huic tanto pontifici apostolice sedis prelato non auderet, consensit etiam  et obediuit. Sicque summus sancte auctoritatis pontifex diem constituit ordinationis, id est pridie Kalendarum Decembrium [a 1Kb] . Cumque sacrosanctus solemnitatis dies et natalitius Andree et prefinite ordinationis illuxisset, iam sacer sedis apostolice pontifex episcopatus sibi et nominis, [b 1Kb] quod est Bonifacius,  imposuit dignitatem, eique libellum in quo sacratissima ecclesiastice constitutionis iura pontificalibus gesta sunt conuentibus, accommodauit: et ut ex hoc inconuulsa apud se pontificalis hec disciplina et institutionis ordo permaneret, populique subiecti his imbuantur exemplis imperauit; sed et familiaritatem sancte sedis apostolice tam sibi quam omnibus sibi subiectis ex hoc in futurum condonauit; et Caroli ducis gloriosi suis sacratissimis litteris regni munimine ac deuotione sanctum hunc uirum episcopatus gradu pollentem subiugauit.



CAPUT uIII.---Quomodo Roma discedens Carolum Francorum ducem adiit, et quid in Hessis et postea in Thuringia predicando effecit. De tyrannis et deprauata religione in eadem prouincia. De nuntiis iterum Romam missis et duobus edificatis monasteriolis.


22. Is autem dum per longos uiarum anfractus ingentium populorum adisset confinia, iam quidem ad prefatum Francorum principem uenit, et uenerabiliter ab eo susceptus, litteras predicti Romani pontificis sedisque apostolice Carolo duci detulit, eiusque dominio ac patrocinio [a 1Kb] subditus, ad obsessas antea Hessorum metas cum consensu Caroli ducis rediit. Tum uero Hessorum iam multi catholice fidei subditi, ac septiformis Spiritus gratia confirmati, manus impositionem acceperunt. Et alii quidem necdum animo confortati, intemerate fidei documenta integre recipere renuerunt; alii etiam lignis et [b 1Kb] fontibus clanculo, alii autem aperte sacrificabant. Alii uero aruspicia et diuinationes, prestigia atque incantationes  occulte, alii quidem manifeste exercebant. Alii quidem auguria et auspicia intendebant, diuersosque sacrificandi ritus incoluerunt; alii etiam quibus mens sanior inerat, omni abiecta gentilitatis profanatione, nichil horum commiserunt. Quorum consultu atque consilio arborem quamdam mire magnitudinis, que prisco paganorum uocabulo appellatur Robur Iouis, in loco qui dicitur Gicesmere [c 1Kb] , seruis Dei secum astantibus, succidere tentauit. Cumque mentis constantia confortatus arborem succidisset, magna aderat copia paganorum, qui et inimicum deorum suorum intra se diligentissime deuotabant [Id est, diris deuouebant]. Sed ad modicum quidem arbore precisa, confestim immensa roboris moles diuino desuper flatu exagitatur, et palmitum confracta  culmine corruit, et quasi superni nutus solatio in quatuor etiam partes dirupta est, et quatuor ingentis magnitudinis equali longitudine trunci, absque fratrum labore astantium apparuerunt. Quo uiso prius deuotantes pagani, et iam uersa uice benedictionem Domino, pristina abiecta maledictione, credentes reddiderunt.

23. Tunc autem summe sanctitatis antistes, consilio inito cum fratribus, ligneum ex supradicte arboris metallo oratorium [d 1Kb] construxit, illudque in honorem sancti Petri apostoli dedicauit, atque uniuersis que prediximus completis et superno suffragante nutu peractis, ad Thuringiam [e 1Kb] profectus est, et seniores plebis populique principes affatus est, eosque relicta ignorantie cecitate ad acceptam dudum Christianitatis [f 1Kb]  religionem iterando prouocauit, quia fatiscente [Leg. facessante] suorum regum dominio, magna quidem eorum comitum multitudo sub Theobaldi et Hedenis [Al., Bedenis] periculoso primatu, qui lugubre super eos tyrannici ducatus et infestum uastationis potius quam deuotionis obtinebant imperium, uel corporali per eos preuenta morte, uel hostili siquidem eductione captiuata est; in tantumque diuersis constricta malis, ut cetera que manebat residua populi turba Saxonum se subiiceret principatui. Quo cessante religiosorum ducum dominatu, cessauit etiam in eis Christianitatis et religionis intentio, et falsi seducentes populum introducti sunt fratres, qui sub nomine religionis maximam heretice prauitatis introduxerunt sectam: ex quibus est Torchtwine et  Berchthere, Eanbercht et Hunred, fornicatores et adulteri, quos iuxta Apostolum Dominus iudicauit. Hi ualidissimum aduersus hominem Dei excitauerunt conflictum; sed ueris uerborum oppositionibus confutati, dignam reprehensionis sortiti sunt sententiam. Cumque renouatus per populum fidei illuxisset candor, et plebs ab ingenti erroris erepta esset laqueo, iam expulsis profani hostis amicis, et infestis populi supradictis seductoribus, messem quidem multam cum paucis admodum messoribus incoluit, et magnam primitus mundi huius penuriam ac frugalitatem sustinuit, magnisque tribulationum angustiis coarctatus, uerbi Dei semina propagauit. Sed cum credentium paulatim pollesceret multitudo, predicatorum quoque multiplicatus est et catalogus.

 24. Tunc etiam ecclesie repente instaurantur, et predicationis eius doctrina multiformiter emanauit; monasteriumque, congregata seruorum Dei unitate et monachorum sanctitate, constructum est in loco qui dicitur Ordorp [a 1Kb] , qui propriis sibi more apostolico manibus uictum uestitumque instanter laborando acquisierunt. Sicque sancte rumor predicationis eius diffamatus est, in tantumque inoleuit, ut per maximam iam Europe partem fama eius perstreperet; et ex Britannie partibus seruorum Dei plurima ad eum tam lectorum quam etiam scriptorum, aliarumque artium eruditorum uirorum congregationis conueniret multitudo. Quorum quippe quamplurimi regulari se eius institutioni subdiderunt, populumque ab erratice gentilitatis profanatione plurimis in  locis euocauere: et alii quidem in prouinciam Hessorum, alii etiam in Thuringiam dispersi, late per populorum pagos ac uicos uerbum Dei predicabant.

25. Cumque ingens utriusque populi multitudo fidei sacramenta multis millibus hominum baptizatis perciperet, iam defuncto beate memorie Gregorio Secundo sedis apostolice papa, et glorioso prefate sedis Gregorio Iuniore apostolici culminis cathedram presidente, denuo Romam nuntii eius uenerunt, sanctumque sedis apostolice pontificem allocuti sunt, eique prioris amicitie federa, que misericorditer ab antecessore suo sancto Bonifacio eiusque familie collata sunt, manifestauerunt. Sed et deuotam eius in futurum humilitatis apostolice sedi subiectionem  narrauerunt; et ut familiaritati ac communioni sancti pontificis atque totius sedis apostolice ex hoc deuote subiectus communicaret, quemadmodum edocti erant, precabantur. Statim ergo sanctus sedis apostolice papa pacificum profert responsum, et suam sedisque apostolice familiaritatem et amicitie communionem tam sancto Bonifacio quam etiam sibi subiectis condonauit; sumptoque [b 1Kb] archiepiscopatus pallio, cum muneribus diuersisque sanctorum reliquiis legatos honorifice remisit ad patriam.

26. Aduenientibus ergo nuntiis, ac spontanea uiri apostolici referentibus responsa, iam gratulabundus apostolice sedis nimium confortatus deuotionis suffragio, opeque diuine misericordie inspiratus, duas uidelicet ecclesias Domino fabricauit, unam quippe  in Fridislar [c 1Kb] , quam in honorem sanctorum Petri et Pauli principis apostolorum consecrauit; et alteram in Hamanaburch; hanc etiam in honorem sancti Michelis archangeli dedicauit. Duo quoque monasteriola duabus iniunxit ecclesiis, hisque non minimam seruientium Deo multitudinem subrogauit; ita ut usque  hodie gloria et benedictio et gratiarum actio Domino Deo deuote conferatur. Hisque omnibus rite confectis, Baioariorum, temporibus Hucperti [d 1Kb] ducis, adiit terras, predicationisque studium apud eos diligentissime exercuit, et multas considerando circuit ecclesias; tantoque diuine fortitudinis zelo armatus est, quod quemdam schismaticum heretica prauitate deceptum, nomine Eremwlfum [Al., Heremwlfum], iuxta canonum decreta damnauit atque abiecit, et populum a peruerse secte eius idololatria correxit, et ad fratres sue diecesis constituta gubernationis causa rursus migrauit, iuxta illud Apostoli: Cupiditatem habens ueniendi ad fratres .



CAPUT IX.---De tertia eius Romam itione, et quomodo in reditu ad Odilonem Baioariorum ducem inuitatus diuertit, et quatuor in Baioariis episcopatus erexit, ac in Francia sub Carolomanno et Pippino ducibus celebrat s synodis orthodoxam religionem restaurauit.


27. Igitur huius uiri aliquantisper meritorum documentis excerptis, quanto se religionis regimine per cunctos etatis sue gradus indesinenter rexerit, breui uidelicet proferamus sermone. Quoniam quidem diutinus sanctorum usus est ut quotidie aliorum per exempla ad meliora se prouehant, et decrescente dierum calculo, crescat in eis etiam intimi uirtus amoris. Cumque ecclesiarum esset minima in Hessis et Thuringia multitudo exstructa, et singulis singuli prouiderentur custodes, tum etiam tertio propter familiarem sancti apostolici pontificis totiusque clericatus communionem, discipulorum comitante  cetu Romam uenit, ut apostolici uidelicet Patris salubri frueretur colloquio, et sanctorum se iam etate prouectus orationibus commendaret. At ubi post immensam itineris uastitatem domno apostolico Gregorio Iuniori Secundo [e 1Kb] presentaretur, benigne susceptus est ab eo, tantaque a cunctis tam Romanis quam etiam aduenis ueneratione habebatur, ut multi ad salutarem eius doctrinam confluerent. Francorum enim et Baioariorum, necnon ex Britannia aduenientium Saxonum, aliarumque prouinciarum, ingens sedulo eius admonitioni adherebat multitudo.

28. Cumque non minimum anni spatium in his moraretur regionibus, et sanctorum peragrando atque orando circuisset reliquias; tunc quippe resalutato  uenerando uiro ac sedis apostolice pontifice, cum muneribus et reliquiis sanctorum honorifice ditatus remeauit; Italiamque perueniens, Ticene urbis [Pauie] ingressus menia, apud honorandum Longobardorum Liodbrandum regem iam senio fessis membris requiescebat; et recedens non solum inuitatus  Baioariorum ab Odilone duce, sed et spontaneus uisitauit incolas, mansitque apud eos diebus multis, predicans et euangelizans uerbum Dei, uereque fidei ac religionis sacramenta reuocauit, et destructores ecclesiarum populique peruersores abigebat. Quorum alii pridem falso se episcopatus gradu pretulerunt, alii etiam presbyteratus se officio deputabant; alii hec atque alia innumerabilia fingentes, magna ex parte populum seduxerunt. Sed sanctus uir iam Deo ab infantia deditus, iniuriam Domini sui non ferens, supradictum ducem cunctumque uulgus ab iniusta heretice falsitatis secta et fornicaria sacerdotum deceptione cercuit, et prouinciam Baioariorum, Odilone duce consentiente, in quatuor diuisit parochias, quatuorque his partibus  presidere fecit episcopos, quos ordinatione scilicet facta in episcopatus gradum subleuauit: quorum primus, nomine Ioannes, ecclesie in oppido quod dicitur Saltzburg episcopatus cathedram suscepit; secundus Erembercht, qui Frisingensis Ecclesie superspeculatoris [a 9Kb] tenuit principatum; tertius Goibaldus [b 1Kb] , qui Ecclesie ciuitatis Regine pastorale excubitoris subiit magisterium; quartus uiuillo, qui super Patauiensem [de Passaw] Ecclesiam sacre indagationis obtinuit dignitatem. Cumque omnia confirmato Christianitatis ordine rite agerentur, et canonum essent iura in Baioariis recuperata, iam ad proprias remeando rediit Ecclesias, populique sibi commissi curam gerens, caulasque gregum circumspiciens et excubias plebis prouidens, oues a  nefandis luporum morsibus eripuit.

29. Cumque Caroli ducis gloriosi temporale finitum esset regnum, et filiorum eius Carolomanni et Pippini roboratum esset imperium, tunc quippe, Domino Deo opitulante ac suggerente sancto Bonifacio archiepiscopo, religionis Christiane confirmatum est testamentum, et orthodoxorum Patrum synodalia sunt in Francis correcta instituta, cunctaque canonum auctoritate emendata et expiata; et tam laicorum iniusta concubinarum copula partim exhortante  sancto uiro separata est, quam etiam clericorum nefanda cum uxoribus coniunctio seiuncta ac segregata; tantusque in supradictis ducibus diuine caritatis per doctrinam sancti Bonifacii feruor exarsit, ut plebem quidem a peruersa inolite consuetudinis censura multum liberarent, que, proprio implicata arbitrio, et hereticorum decepta suggestione, iura eterne hereditatis amiserat. Adeo enim spiritualis in populo doctrine lucem hereticorum suffocauerat secta, ut tenebrosa heretice deceptionis caligo magnam plebis obtexerit partem: ex quibus quidem Elberchtus [c 1Kb] et Clemens a uia ueritatis populum, profana pecuniarum cupiditate seducti, iugi auerterunt studio. Sed a sancto Bonifacio archiepiscopo, consentientibus Carolomanno et Pippino gloriosis ducibus, ab Ecclesie  unitate expulsi, iuxta Apostolum  traditi sunt Satane in interitum carnis, ut spiritus saluus fiat in die Domini.



CAPUT X.---Qualiter synodalia iura in Francia sepius celebrans, in Frisiam predicaturus perrexit.

30. Conuenientibus in unum episcopis et presbyteris, diaconibus atque clericis, omnique gradu ecclesiastico, quos inclyte recordationis Carolomannus dux sub regni sui imperio accersere fecit, quintum synodale factum est concilium [d 2Kb] , in quo Bonifacius archiepiscopus Moguntine ciuitatis, ipso Carolomanno consentiente ac donante, pontificatu presidens, Romane Ecclesie sedisque apostolice legatus, quatuor primitus principalium synodorum numerosa canonum constituta, primum missus a sancto et a uenerabili  sedis apostolice pontifice Gregorio Iuniore [e 1Kb] , a Primo Secundo, et Gregorio a Secundo Iuniore cum Primo Tertio, uiro honorabili, ob salutare doctrine celestis augmentum admonuit conseruari. Et quemadmodum in Nicea, Constantino Augusto orbis monarchiam gubernante, Ariane euersa est perfidia blasphemie; et centum quinquaginta Patrum, Theodosio seniore Constantinopoli imperante, congregatio quemdam Macedonium Spiritum sanctum Deum esse refutantem condemnauit, atque ducentorum  episcoporum unitas sub iuniore Theodosio apud Ephesinam urbem aduentata, Nestorium geminas in Christo personas profitentem, a catholica iusto anathemate segregauit Ecclesia; necnon et Chalcedonensis synodi sexcentorum triginta sacerdotum conuentio Eutychen Constantinopolitane urbis abbatem, et Dioscorum defensorem eius, catholice fidei rebellantes, iuxta prefinitam Patrum sententiam anathematizauit [a 1Kb] : ita equidem apud Franciam, omni funditus eradicata hereticorum perfidia et exstirpata iniquorum coniuratione, legis diuine augebantur incrementa, et synodales generalium conciliorum canones recipiebantur: synodalisque spiritualis concilii episcoporum congregatio iuxta prefinitam authentice constitutionis definitionem pariter conueniebat:  que ob quotidianas bellorum suspiciones, et infestam circumuallantium barbararum gentium seditionem, qua extraneos alieni Franciam populorum predones atrociter demoliri conabantur, uel minime facta est, uel etiam tante erat obliuioni tradita, ut omni penitus obliterata presentium seculorum memoria iam nulla esset ratione cognita, quia mundus in se quotidie naturaliter seu detrimentum diminutionis saltem etiam recuperatus patitur; nec renouatus quidem per omnia suo euanescit dispendio, et ad predestinatum anhelando finem festinat. Quapropter si qua in hac mortali huius peregrinationis uita ad communem in hoc mundo infirmantium profectum a spiritualibus medicinaliter sunt comperta auctoribus, etiamsi quandoque humanis inserta  fuerint mentibus, magne sunt munitionis fortitudine a Catholicis conseruanda et prefixa mentis immobilitate tenenda, ne uel obliuio humana obrepat, uel etiam mundane oblectationis illecebrosa delectatio instigante diabolo prepediat. Quam ob causam hic sanctus Domini antistes, hac solertissime sollicitudinis cura inspiratus, plebem a pestifera tortuosi serpentis persuasione eripere curauit, et Carolomannum ducem ad congregandum supradictum synodorum conuentum sepissime incitauit, ut tam presentibus quam posteris spiritualis scientie sapientia patesceret, et auersa animarum circumuentione cognitio Christianitatis innotesceret.

31. Cumque quoddam canonice rectitudinis speculum  omnibus ad exemplum gradibus bene uiuendi opponeret, et euidens cunctis ueritatis uestigium oriretur; iam sibi sueque infirmitati longeuo etatis senio decrepitus, salubre exhibuit consilium, et, iuxta ecclesiastice dispositionis normulam, pastorale populis preuidit magisterium, ut, siue uiuente illo, siue etiam moriente, medicinali plebs pastorum officio minime careret, et duos bone industrie uiros ad ordinem episcopatus promouit, Willibaldum et Burchardum, eisque in intimis orientalium Francorum partibus et Baioariorum terminis Ecclesias sibi  commissas impertiendo, distribuit. Et Willibaldo sue gubernationis parochiam commendauit in loco cui uocabulum est Eichstat [b 1Kb] : Burghardo uero in loco qui uocatur Wirtzaburg, dignitatis officium delegauit, et Ecclesias in confiniis Francorum atque Saxonum atque Sclauorum suo officio deputauit; et usque ad gloriosum exitus sui diem incessanter arctam regni celestis uiam plebibus patefecit.

32. Cum uero Pippinus, Domino donante, regalo Francorum, felix supradicti germani successor, regnum susciperet, et iam aliquantulum sedata populorum perturbatione in regem subleuatus esset, cepit anxius uota Domino deuota persoluere et synodalia confestim recuperare instituta, ac canonica a germano suo iuxta exhortationem sancti Bonifacii  archiepiscopi fideliter inchoata, instaurare ministeria [Al. mysteria]; eumque habitu simul et honore preferre, et suis in Domino parere preceptis. Sed quod sanctus uir, infirmitate corporis pregrauatus, synodalia conciliorum conuenticula per omnia adire non poterat, iam consultu atque consilio gloriosi regis idoneum proponere ministrum supradicto gregi definiuit, et Lullum  suum ingeniose indolis discipulum, ad erudiendam tante plebis numerositatem constituit, et in episcopatus gradum prouexit atque ordinauit, eumque hereditati quam in Christo instanti acquisierat labore, implicauit, qui et fidelis in Domino comes peregrinationis eius erat, et testis utrobique passionis et consolationis.



CAPUT XI.---De passione sancti Bonifacii.


33. Cum autem seruum suum sanctum Bonifacium Dominus de huius mundi uellet tentatione eripere, et temporalis uite tribulationibus subleuare: tunc etiam Domino dispensante definitum est ut ad Frisiam, olim corpore non quidem mente, omissam, seruis Dei secum migrantibus perueniret, ut ubi primitus predicationis studium ingrediens premiorum inchoauerat incrementa, etiam a seculo rediens sumptus reciperet remunerationis. Sed miro quodammodo uaticinii presagio sequentem obitus sui diem predicto episcopo Lullo prenuntiauit, et quali mundum fine demum relinqueret insinuauit, eique per ordinem de ecclesiarum structura et populi doctrina proposuit dicens: »Ego enim propositum pergendi  iter complere cupio; ego me a desiderato proficiscendi itinere reuocare non potero. Iam enim instat resolutionis mee dies, et tempus obitus mei appropinquat, iam enim, deposito corporis ergastulo, eterne retributionis reuertar ad brauium. Sed tu, fili mi carissime, structuram in Thuringia a me ceptam ecclesiarum ad perfectionis terminum deduc; tu populum ab erroris inuio instantissime reuoca, tuque edificationem basilice iam inchoate ad Fuldam comple, ibidemque meum multis annorum curriculis corpus inueteratum perduc.« Hisque  completis sermonibus, adhuc ampliora huiuscemodi addidit uerba, et ita inquiens ait: »Fili, tuo cuncta prudentissime prouide consilio, que in hoc nostro sint usui itinere copulanda; sed et linteum, quo meum decrepitum corpus inuoluatur, in theca librorum meorum repone.«

34. Cum autem prefatus tante quoque religiositatis antistes suspiria non ferens statim se in lacrymas dedisset, iam sanctus Bonifacius, finito colloquio, ad alia rediit, et diebus non multis interpositis ab accepto se minime retraxit itinere; sed, sumptis secum conuiatoribus, nauem ascendit, ac per Rheni fluminis alueum penetrans, nocturna portuum nauigio exquisiuit loca, donec, aquosa Frisonum arua ingrediens, trans stagnum quod lingua  eorum dicitur Elmere  sospes peruenit, infecundaque diuino germine littora inspiciendo circuit. Cumque periculosum fluminum, marisque, et ingentium aquarum, euasisset discrimen, in periculum iam sine periculo incidit, gentemque paganam Frisonum uisitauit [a 1Kb] , que, interiacentibus aquis, in multorum agrorum diuiditur pagos, ita ut, diuersis appellati nominibus, unius tamen gentis proprietatem pretendant. Sed quia longum est ut per ordinem replicentur, eos tantum de nomine denudare studemus qui ad narrationis nostre seriem ueraciter proferuntur, ut et locus et lingua relatam a nobis beati uiri sanctimoniam equaliter prodat, et quali hunc mundum fine desereret aperiat.

 35. Per omnem igitur Frisiam pergens, uerbum Domini, paganico ritu repulso et erroneo gentilitatis more destructo, instanter predicabat, ecclesiasque, nomine confracto delubrorum, ingenti studio fabricauit; et multa iam millia hominum uirorum ac mulierum, sed et paruulorum, cum commilitone suo cepiscopo Cebaneo [b 1Kb] baptizauit, quem ad subueniendum sue senilis etatis debilitati, Frisonibus, iniuncto episcopo, in urbe que uocatur Trecht [Al., Trehet, Trehit, modo Utrecht] subrogauit, cum presbyteris ac diaconibus, quorum hec nomina sunt: Wintrung et Walteri simul et Ethelheri sacerdotali officio preditis: Hamunt, Scirbald, et Bosa Leuitarum obsequio deputatis; Waccar et Gundwaccar [Al., Gundecar], Illesehere et Bathowlf  monasteriali monachorum ordine subleuatis. Qui etiam in tantum uite eterne semen cum sancto Bonifacio late per populum diuulgantes, Domino Deo patrocinante, diffamauerunt, ut quibus, iuxta  apostolice institutionis normam cor erat unum et anima una, eademque esset et palma martyrii et remuneratio triumphi.

36. Postquam igitur fidei, ut prediximus, per Frisiam illuxerat splendor, et felix sancte huius uite appropinquaret finis, iam quidem secus ripam fluminis quod dicitur Bordne [c 1Kb] , quod est in confinibus eorum qui rustica dicuntur lingua Ostar et Westher [Anonymo Astroche et Westroche], suorum tantum stipatus clientum numero, erexit tentoria. Sed quia festum Confirmationis neophytorum diem et nuper baptizatorum ab episcopo manus impositionis et confirmationis populo predixerat, iam longe lateque disperso ad propriam unusquisque reuersus est domum, ut secundum definitam sententiam sancti episcopi  uniuersi predestinato confirmationis eorum die presentarentur. Cum autem predictus dies illuxisset, et aurora lucis orto iam sole prorumperet, tunc etiam uersa uice pro amicis inimici, et noui denique lictores pro nouitiis fidei cultoribus aduenerant, hostiumque ingens in castra uibrantibus armis hastata atque scutata irruerat multitudo. Tunc repente ex aduerso pueri e castris prosilientes utrobique se armis impetunt, et sanctos contra insensatum, postmodum Martyres, furentis populi exercitum defendere gestiunt. Sed uir Dei statim audito tumultuantis turbe impetu, accersito ad se clericorum choro, sumptis sanctorum reliquiis quas secum indesinenter habere consueuerat, ex tentorio procedit; et confestim increpando, pueris pugne interdixit certamen,  dicens: »Cessate, pueri, a conflictu, pugneque deponite bellum, quoniam Scripture testimonio ueraciter erudimur ne malum pro malo, sed etiam bona pro malis, reddamus. Iam enim diu optatus est dies, et spontaneum resolutionis nostre tempus imminet. Confortamini igitur in Domino, et permissionis sue gratiam gratanter sufferte, sperate in eum, et liberabit animas uestras.« Sed et astantes tam presbyteros quam etiam diaconos inferiorisque ordinis uiros, Dei subditos seruitio, patris admonens uoce, ait: »uiri fratres, forti estote animo, et ne terreamini ab his qui occidunt corpus, quorum animam manentem sine fine necare non possunt; sed gaudete in Domino et spei uestre anchoram in eum defigite, qui extemplo perpetuo reddet  uobis remunerationis mercedem, et celestis aule sedem cum supernis angelorum ciuibus condonabit. Nolite uos uane huius mundi delectationi subiicere, nolite caducis gentilium adulationibus delectari, sed  subitaneum hic constanter subite mortis articulum, ut regnare cum Christo possitis in euum.«

37. Cumque tali doctrine hortamento discipulos ad coronam martyrii affabiliter incitaret, confestim super eos furens paganorum tumultus cum gladiis cunctaque militie armatura irruit, et felici sanctorum cede corpora cruentauit; statimque mortali iustorum multata carne, tripudians gentilium turba uictricem sue damnationis predam arripuit, castraque depopulans manubias diripiendo impertiuit. Sed et thecas, quibus multa inerant librorum uolumina, et reliquiarum capsas, abstulit, magnam se ibi tam auri argentique copiam credens, ad naues quibus quotidianus inerat clericorum ac puerorum uictus, et aliquantulum adhuc residuum eiusdem stipendii  uinum, obseratis, ut erant, uasculorum claustris, asportauit; ac repente, adamati comperto liquoris haustu, cepit gulosam uentris satiare ingluuiem et uino madidum inebriare stomachum; tandemque de acceptis prede spoliis inito consilio, mirabili omnipotentis Dei dispositione, tractare, et qualiter non uisum quidem aurum uel argentum inter se inuicem dispertiretur consulere. Cumque prolixius de tanta pecuniarum estimatione sermocinarentur, iam iamque iurgiorum disceptatio exorta est, et tanta discordia demum inimicitie inchoata, ut furore etiam uesanie insaniens turba in duas diuisa est factiones, et ad extremum arma quibus sanctos antea martyres iugularunt in seipsos crudeliter pugnando uerterunt. Tunc itaque maxima insanientis turbe parte prostrata,  iam qui superuixerant ad lucrum animarum uiteque damno adquisitum, iacentibus aduersariis qui super sibi desiderato cupiditatis thesauro obsistebant, gaudentes cucurrerunt: et confractis librorum repositoriis, pro auro uolumina, pro argento diuine scientie chartas, repererunt. Sicque pretioso auri argentique pretio priuati, Codices quos inuenerunt, alios per campi planitiem disperserunt, alios paludum arundineto inferentes, alios etiam in diuersis quibuscunque locis abscondentes proiecerunt. Sed tam Omnipotentis gratia quam etiam precibus sancti Bonifacii summi pontificis atque martyris illesi et intemerati, magno postea dilapso temporis spatio, inuenti sunt, et ad domum [a 9Kb] in qua usque hodie animarum prosunt saluti a singulis quibusque inuentoribus  remissi. Carnifices autem super estimate amissione pecunie contristati, domum reuersi, maius domesticarum rerum post trium inducias dierum  damnum, sed et uite dispendium mortis, recepto talione, perceperunt, quia omnipotens mundi conditor ac reformator ulcisci se uoluit de inimicis, et fusum per se sanctorum sanguinem consuete misericordie zelo puniri, ac diu protelatam idolorum cultoribus iram, nouo recentis malitie furore permotus, publice ostendere.



CAPUT XII.---De sacri corporis in Fuldense monasterium translatione.

38. Cumque improuisa sanctorum martyrum temporalis interemptio exin per pagos ac uicos omnemque prouinciam uolitaret, repente Christiani, corporali comperta martyrum morte, maximam congregantes expeditionem exercitus confinium terminos prompti postmodum future ultionis bellatores expetunt;  et, reuoluta supradicta dierum supputatione, infidelium sospites, sed indeuoti hospites, aggrediuntur terram, ac paganos eis e diuerso obuiantes ingenti strage prostrauerunt [b 1Kb] . Sed quia pagani primo populi Christiani impetui obsistere non ualebant, in fugam uersi magna etiam clade corruerunt, et terga uertentes, uitam simul cum intestina eorum supellectili et heredibus perdiderunt. Sicque Christiani, superstitiosorum tam uxoribus quam etiam filiis, necnon seruis et ancillis, depredatis, ad propria redierunt. Fitque modo mirabili ut superstites gentilium accole, presentibus confracti malis, eterna potius tormenta fidei fulgore illuminati deuitarent; et prefati antistitis doctrine documentum, quod eo uiuente renuerunt, et eo iam moriente [Al., mortuo],  diuine increpationis moderamine perterriti, susceperunt. Corpus uero beati pontificis prosperis uelis uentorumque flatibus trans fretum quod dicitur Elmere [c 1Kb] , et aliorum martyrum, post dies non multos perductum est ad supradictam urbem que dicitur Trecht; ibique conditum ac sepultum, donec a Moguntia religiosi et fideles in Domino fratres a Lullo episcopo, successore quidem huius sancti pontificis et martyris Christi, directi nauigio ad perducendum beati uiri cadauer ad monasterium, quod eo uiuente construxerat, et secus ripam fluminis quod dicitur Fulda situm est, aduenerunt. Quorum unus, qui et auctor itineris comitatusque aliorum exstiterat, singularem sanctimonie ac priuatam castimonie continentieque gerebat uitam, nomine Hadda, cui priuatim  prefatus presul legationis huius nuntium sanctique corporis aduectionem cum fratribus secum proficiscentibus imposuit, ut maior sancte reuerentie  uiro deuotionis impenderetur honor, et plurimorum amplius testificatio in his que auditu uel uisu perciperent preualeret. Cumque honorabiles tam sancte consocietatis fratres ad predictam urbem peruenirent, tunc quippe aliquantula obuiam eis populi erat congregata collectio. Eius denique urbis prefecti, eis audientibus, quemadmodum a glorioso rege Pippino exiuit edictum, intonuit interdictum; et ne inde predicti pontificis corpus amoueretur indictum est. Sed quia omnipotentis magis quam hominum conualescit fortitudo, mirabile statim ac memorabile cunctis astantibus angelica magis quam humana peractum cognitione auditum est miraculum, ecclesieque cloccum [a 1Kb] in signum admonitionis sancti corporis, humana non contingente manu,  commotum est, ita ut omnes, repentino timoris pauore percussi, maximo timore obstupuissent, et iusti huius reddendum esse corpus proclamarent. Sicque statim redditum est, et a predictis sancte recordationis fratribus cum psalmis hymnisque honorifice ablatum, ac, sine remigantium labore, tricesima obitus sui die perductum est ad ciuitatem supradictam Moguntiam; miraque Dei omnipotentis prouidentia factum est ut uno eodemque die sine statuto predefinitionis die, quasi ad statutum predestinationis diem, tam legati sanctum deferentes corpus, quam etiam de longinquis longe lateque regionibus multi uirorum ac mulierum fidelium ad sancti uiri mortis obsequia conuenerint. Sed et supradictus dominus antistes tam uenerande dignitatis successor, qui  regali, illo tempore, presens erat palatio, huius omnino ignarus cause, aduentus sancti corporis inscius, ad ciuitatem quam prediximus, ueluti sub uno eodemque hore momento peruenit; tantaque omnibus aliunde aduenientibus, uel etiam eiusdem urbis ciuibus et doloris incubuerat, mestitia, et gaudii exsuperabat letitia, ut etiam tanti perfecta pontificis temporanea morte corporis, et amissum carnaliter dolerent, et futurum sibi suisque in posterum perpetualiter patronum crederent.

39. Quapropter geminis his causis existentibus, compuncti cordibus, cum presbyteris et diaconibus, omnique gradu ecclesiastico, ad eum quem uiuens predestinauerat locum [b 1Kb] perduxerunt, et noui in ecclesia confecto sarcophago, ex more sepelientes,  posuerunt; omnibusque rite peractis redierunt, et fidei robore confortati, ad propria peruenerunt. Sed in loco ubi sanctum deposuerunt corpus, diuina deinceps beneficia redundabant, et sancti uiri precibus hi qui ad eumdem diuersis infirmitatibus oppressi perueniunt locum, salubre tam corporum quam etiam mentium remedium consequuntur, ita ut alii iam  toto corpore premortui, peneque per omnia exanimes, ultimum tamen interim exhalantes spiritum, pristine redditi sunt sanitati; alii uero luminibus cecitate pressis suum recipiunt uisum; alii quidem diaboli laqueis astricti, etiam mente sunt capti et insanientes, animi postmodum detinent integritatem; et pristina dediti salute, laudantes glorificabant Deum, qui suum dignatus est seruum tanto munere decoratum ditare, honorare, et presentibus ac futuris seculorum temporibus, patefactione corusca miraculorum ostensa, quadragesimo peregrinationis eius anno reuoluto, glorificare; qui et Incarnationis Domini septingentesimus et quinquagesimus quintus annus , cum indictione octaua, computatur. Sedit autem in episcopatu annos XXXuI,  menses uI, et dies uI, et sic, ordine supradicto, die Nonarum Iunii, martyrii triumpho remuneratus, migrauit ad Dominum, cui est honor et gloria in secula seculorum, Amen.


[Ex Cod. Ingolstadiensi desumpta sunt a Canisio que sequuntur.]

40. Enumeratis igitur beati uiri gestis, quibus in infantia et pueritia uel adolescentia et iuuentute aut etiam in senectute floruerat, ad ea que post emensam huius mundi metam et felicem uite istius decursum mirabiliter, ad annuendam mortalibus beati uiri uite sanctitatem, Domino cooperante, peracta sunt redeamus, et memorabile quoddam miraculum populisque imitabile ad memoriam reducamus, quod et a  glorioso rege Pippino, sicut ipsis sibi referentibus qui huic presentes erant miraculo compertum est, et ad nos usque per uenerabilem uirum Lull episcopum delatum est, atque ita ipso nuntiante intimatum, quod in loco ubi quondam pretiosus sancti martyris effusus est sanguis, cum consilio plebis atque ingentis partis populi Frisonum, structuram cuiusdam tumuli, propter immensas ledonis [c 1Kb] ac maline irruptiones, que, diuerso inter se ordine maris estu Oceanique recursu, sed et aquarum diminutione infusioneque, commouentur, ab imo in excelsum usque construerent: super quem denique Ecclesiam, sicut postea gestum est, exstruere cogitabant, ac seruorum Dei habitationem in loco eodem collocare. Sed cum prefatum colliculi opus iam ex integro edificarent,  et omne quippe edificium ipsius structure complerent, etiam ad se reuerti [F., reuersi], quod incole habitatores loci ipsius de insulse [Al., insalse] penuria lymphe, que per omnem Frisiam maximam tam hominibus quam etiam animantibus difficultatem gignit, inter se inuicem disputarent; tum demum unus, Domino miserante, qui officium prefecture  secundum indictum gloriosi regis Pippini super pagum locumque illum gerebat, et princeps operis ipsius erat, nomine Abba [F., Abbo], sumptis secum collegis, equum ascendit, ac, circumagrato calce, tumuloque inspecto, repente cuiusdam caballus pueri, ex improuiso tantum pedibus terre impressis, ruine penitus casura tentabatur, anterioribusque humo infixis cruribus uolutabatur, donec ii qui agiliores solertioresque exstiterant, descensis suis prepropere caballis, equum terre inherentem extraherent. Sed stupendum statim ac spectaculo dignum iis qui aderant ostensum est miraculum, et limpidissimus extra consuetudinem illius terre fons [a 1Kb] mire suauitatis gustu indulcatus prorumpebat, et per incognitos penetrans  meatus profluebat, ut riuus iam maximus esse uideretur. Quo obstupefacti miraculo, exsultantes atque alacres domum reuersi, ea que uiderunt plebibus diuulgauerunt.



CONCLUSIO AUCTORIS, Quam Georgius Wicelius in Hagialogio edidit ex ms. Cod. Fuldensi.

Ego Willibaldus episcopus, etc. uitam et passionem Bonifacii conscripsi primum in ceratis tabulis ad probationem Lulli et Megengaudi, post eorum examen in pergamenis rescripsi, atque hoc in loco qui dicitur sancti uictoris extra muros Moguntie, ubi Lullus et Rabanus [b 1Kb] uacabant orationibus, etc.





ALIA uITA S. BONIFACII Auctore OTHLONO, monacho Benedictino, qui post medium seculum XI uixit.



PRAEFATIO AD MONACHOS FULDENSES.


1. Petitionibus uestris, fratres Fuldenses, prout scientie mee permisit paruitas, parere studui. Petistis enim ut sancti Patris nostri Bonifacii uitam precipuo quidem elegantique, utpote sancti Willibaldi, stylo antiquitus editam, sed in locis quibusdam ita infirmo intellectui obscuram, ut difficile pateat quo ratio tendat, hanc ego sententia apertiori reserarem. Quam nimirum petitionem in primis, miratus cur, tot Patribus peritis tam inter uos quam circumquaque commorantibus hucusque relictis, mihi imperito et liberalis scientie admodum ignaro tam arduum opus iniungere uel excogitaueritis, pro nichilo  duxi. Deinde cum quidam ex uobis mihi referret, iam antea pro eodem opere laboratum fuisse apud sanctum Leonem [a 1Kb] papam, ita ut nonnullos libros unde plenius ad hoc instrueretur abbas Egbertus, scriptoremque ei simul Romam transmisisset, ipsosque libros eo defuncto et opere petito minime expleto ibi remansisse, tunc misertus talium apposui aliquando animam, uolens scilicet implere petita, si ulla astipularetur scientia. Cumque diu uelle mihi adiaceret, perficere autem in me non inuenirem, dicebant uobis, quod uellem, quodque nequirem. Sed uos, ut scitis, eadem crebro repetistis, dicentes, si mihi tantummodo solida inesset uoluntas, a Domino cetera prestari. Exhortatione eiusmodi sepe incitatus, tandem tentaui uestros implere precatus,  confidens in eo quam maxime qui dixit: Aperi os tuum, et ego adimplebo illud ; quique  sicut in paucis sepe uictoriam prestans, sic etiam in imperitis peritiam tribuens, gratie sue potentiam ostendit. Hec autem ideo premisi, ne quis, me forsitan tantum opus ultro arripuisse per arrogantiam arbitratus, diceret magne presumptionis esse causam, illa que a quolibet sancto uiro utcunque fuerunt prolata ab ullo deinceps quasi emendatore in aliud transferri. Quasi non ipsa sanctorum prophetarum sanctissimaque Euangelii dicta multis obscuritatibus inuoluta, a nonnullis scriptoribus in aliam linguam, uel in apertiorem sententiam fuerint translata.

2. His itaque prelibatis contra detractores uniuersos, quibus nichil est dulcius quam alios lacerare, aliis laqueos ponere in uia qua ipsi nolunt incedere, iam deinde lectori pandere cupio quia id mihi  maxime fuit studii in opere isto, ut sententiam eamdem uerbis apertioribus proferrem, exceptis his que ob sui difficultatem et obscuritatem inuestigare penitus nequiui. In tantum autem faciliora sequebar, ut, sicuti probari potest, alicubi eadem uerba ponerem. Quid enim nobis infimis, qui spectaculum facti sumus mundo, nodosa et perplexa oratio? Habeant amatores sapientie secularis Tullium, nos imperiti et ignobiles, despecti et contemptibiles, sequamur Christum, qui non philosophos, sed piscatores elegit discipulos.

3. Inter hec illud notum facio dilectioni uestre, quia cum in ipso libro quem me explanare petistis inspicerem plurima tam miraculorum quam epistolarum insignia non haberi, que in aliis libris inueni, molitus sum ex ipsis colligere, et in locis que opportuna  uidebantur inserere. Fortassis enim ille uenerandus uir qui uitam sancti Bonifacii in primis  scripsit uirtutes eius multas epistolasque nesciens pretermisit. Sed mihi consideranti litteras omnes quas de eo habetis, in nullis maior tanti presulis auctoritas, quam in epistolis ab ipso uel ad ipsum directis uidetur esse. Ibi namque apertissime inspicitur quanta ueneratione primitus fuerit susceptus a pontifice Romano, qualiterque eum ordinatum miserit ad predicandum cunctis Germanie populis; quanto etiam labore eamdem Germaniam ad Christi fidem conuertit; et quod non solum a paganis et hereticis, sed etiam a pseudo-Christianis et prauis sacerdotibus eam uelut a luporum morsibus eripuerit; quantam gratiam a Francorum principibus Carolomanno scilicet et Pippino obtinuerit, qui postquam eum Ecclesie Moguntiacensi presulem decreuerat,  eamdem que prius Ecclesie alteri subdita erat, pro illius amore simul et honore, metropolim totius Germanie, apostolico pontifice consentiente, effecerit; quot sedes episcopales statuerit, que priuilegia quibusdam Ecclesiis obtinuerit. Postremo et illud ibi speculatur, quod etiam uobis modo peropus est, quomodo corporis sui locum, cenobium uidelicet uestrum, possessionibus et decimis specialibus sublimauerit.

4. Tanta igitur auctoritas licet a modernis quibusdam sacerdotibus annulletur [a 1Kb] , continget tamen eis in testimonium damnationis, quod scientes terminos antiquos et sanctorum Patrum decreta non debere transgredi, summopere transgrediuntur, obliti uerborum illorum que Dominus ad electos pastores uel  doctores in Euangelio dicit: Qui uos audit, me audit; et qui uos spernit, me spernit . Neque enim hec uerba de precedentium temporum rectoribus solummodo dicta sunt, sed etiam de illis qui usque ad consummationem seculi Ecclesiam suam sunt recturi, non destructuri. Nam de destructoribus et peruersis pastoribus Dominus alibi dicit: ue uobis legis peritis, qui tulistis clauem scientie, et ipsi non intrastis, nec alios intrare permisistis . Et rursum: ue uobis, hypocrite, qui decimatis mentham et anethum et cyminum, et grauiora legis precepta reliquistis, hoc est, iudicium, misericordiam, et fidem. Hec oportuit facere, et illa non omittere . Multa quoque in Ezechiele propheta huiusmodi pastoribus dicuntur.  Sed, si placet, interrogemus eosdem pastores, quomodo uelint sua roborare, si precedentium patrum statuta iudicauerint esse destruenda; uel quomodo edificium superpositum stare possit, si fundamenta eis sunt eiicienda. Fundamenta namque Ecclesie sue primi Patres fuere, sicut scriptum est: Fundamenta eius in montibus sanctis . Quicunque igitur lapidum superpositorum fundamenta talia sequi dedignatur, de edificio  celesti eliminatur. Ad hec etiam dicamus quoddam argumentum, quod omnibus constat notum. Si quis itaque ditionis sue siluam exstirpandam pro agri cultura aggreditur, quantecunque longitudinis et latitudinis uoluerit agros exinde sibimet metitur; aliis uero non ea, sed qua uult mensura partitur, habens potestatem unicuique prout uult diuidere. Cum ergo hoc ita esse sciatur ab omnibus, cur, rogo, ignoratur quod primi principes Ecclesiarum, apostoli scilicet, omnesque qui eorum uestigia sequentes, unicuique genti sacram fidem primitus tradiderunt, exstirpatis errorum uariorum siluis; in quibusdam populis ac prouinciis potestatem habuerunt possessiones uel decimas que sibi contingebant illi et illi ecclesie donare, quandoquidem, iuxta sanctorum  canonum decreta, decimas in quatuor portiones [b 1Kb] diuidentes, unam sibi, alteram clericis, tertiam pauperibus, quartam restaurandis ecclesiis tradiderunt? Nunquid auaritie sue tantummodo consulentes in distributione decimarum obliti sunt pauperum restaurationisque ecclesiarum, sicut modo, proh dolor! cernimus agi? Canones enim sancti ex quorum auctoritate exiguntur decime, non solum decimas dari, sed etiam inter uarios iubent distribui, ut in urbibus quibuslibet et uicis xenodochia habeantur, ut pauperes et peregrini alantur. Sed tam sanctum, tam necessarium, preceptum in plurimis locis non solum minime curatur, sed etiam pene ignoratur. Nam solummodo illud legitur, quod episcopis decime sint tribuende. Quid uero exinde agendum sit,  uel si quidquam aliud curandum sit circa monasteria, tam a clericis  quam a laïcis destructa, citraque iudicia Christiane religionis subuersa, obliuioni seu ignorantie commendatur. Unde uereor ne de presentis temporis rectoribus auaritia inexplebili corruptis Psalmista prophetizans dixerit: Corrupti sunt et abominabiles facti sunt in studiis suis . Cum enim nichil dicendum sit corruptum nisi quod prius fuit integrum, rectores uel pastores quique in hoc quidem dici possunt fuisse integri, quia a Deo sapientia omnimoda ad iudicium uerum faciendum erant instructi; ideo autem corrupti, quia non secundum datam sibi sapientiam, sed iuxta lucri obtinendi quantitatem iudicant. Atque utinam  ipsi pastores tantummodo dedignarentur pauperibus decimas diuidere, et non alios quosdam  prohiberent, moliti antique traditionis decimas ab eorum iure auferre. Cur igitur sanctus Bonifacius, cui Deus tantam in omni Germania potestatem contulit, ut quouis uellet, ecclesias cenobiaque fundaret, sedes episcopales statueret, parochiasque earum diuideret, non cuilibet loco, quem sibi  specialiter elegit, possessiones et decimas aliquas donare potuit? Nonne per eamdem auctoritatem, qua moderni pontifices militibus aliisque secularibus hominibus decimas dare solent, sanctus Bonifacius monachis uel pauperibus erogare easdem potuit? Si reliqua eius statuta uidentur sancta, si omnia que canonicis distribuit sunt laudanda, cur, queso, hoc solum quod monachis et pauperibus dedit decernitur iniustum? Heu! heu! quod is cui plurima diuitibus dare licuit licentiam dicitur non habere pauperibus uel pauca erogare. Super hoc obstupescite, celi, orbis quoque terrarum et uniuersi qui habitant in eo doleant, quia mundus iam in maligno positus est, adeo ut uiuere inuideat, illos exstinguere audeat, qui ad hoc specialiter electi et segregati  sunt de mundo, ut maiori studio intercederent pro ipso.

5. Sed huius querimonie interiectio iam finiatur, ut ad id unde recessimus stylus reuertatur. Dixi namque prius, quod iterum dico, quia inter omnes litteras quas de sancto Bonifacio habetis, epistole illius mihi precipue uiderentur. Unde quascunque huic operi necessarias inuenire potui, in unum colligere studui, sperans aliquem emulum, et tante auctoritatis ignarum lectorem exinde posse edificari. Proinde et uos, fratres Fuldenses, unice peto atque admoneo, ut easdem epistolas intentione summa legatis; Deo supplicantes, ut per eius preces, a quo uel per quem scripte sunt, quique  sanctam Ecclesiam in Germania positam maximo labore  a prauis sacerdotibus quondam eripuit, nunc etiam a similium potestate uos locumque uestrum defendere dignetur. Duos autem libellos, adiuuante Domino, tam de uita sancti uiri quam de epistolis supradictis scribere gestio; in priori quidem referens quis fuerit, quidque ante acceptam Moguntiacensis Ecclesie sedem in sancta Ecclesia laborauit; in altero uero quid postea usque ad finem uite sue gloriosum egerit.


Quis sim qui uobis fero munus tale laboris,
uos quoniam scitis, nolite, precor, dare multis,
Ne persona mei uilis faciat mea sperni.
Sit magis hoc studium uobis deposcere Christum,
Ut sibimet placita maneant presentia scripta.



LIBER PRIMUS.



I.---Bonifacius puer ad uitam monasticam anhelans.

Cum gens Anglorum sacre fidei iugo per sancti Gregorii pape apostolatum subdita, eius suffragantibus meritis, in sanctorum uirorum procreatione pre multis nationibus splendere cepisset, multaque lumina sancte Ecclesie, quibus uarie cordium obcecationes illustrarentur, protulisset, inter huius mundi lumina sanctum quoque Bonifacium, uelut luciferum quemdam, ceteris sideribus clariorem, huic mundo edere meruit. Qui nimirum, magna, parentum sollicitudine nutritus, magnarum etiam uirtutum per incrementa temporum amator est factus. Nam cum adhuc paruulus esset, si quem forte clericum  uel laicum uerbi diuini notitiam deferentem audire contigisset, mox quantum etatis sue teneritudo preualuit, quid sibi sueque qualitati exinde profectuosum foret tractare cepit. Cumque ita meditatione diuturna sese ad superna erigeret, patri etiam ea que animo gerebat reuelauit, et ut sue consuleret uoluntati rogauit. Audiens hec autem pater eius primum obstupuit, deinde eum increpans, nunc minis, nunc uero blandimentis, ad secularis uite curam impellere studuit. Ad hec etiam ut eius animum adhuc tenerum a concepti perfectione propositi facilius declinaret, promisit se post uite sue tempora eum et prediorum et omnium rerum suarum heredem facturum. Preterea protestatus est lubrice etati humaneque fragilitati tolerabiliorem esse actiuam uitam  quam contemplatiuam, meliusque esse inter mediocres uel extremos regni celestis ciues quemlibet studiis facilioribus contubernium querere, quam per maxima et pene impossibilia perfectionis certamina incipere; deinde uero dum ea nequit percurrere, in uia deficere.



II.---Patre tandem annuente, eam profitetur.

Sed puer sanctus, uirtute diuina iam plenus, quanto magis eum pater reuocare ad secularia studebat, tanto constantius in inceptis perdurare, et ad sacrarum litterarum notitiam pertingere, anhelabat. Unde miro dispensationis iudicio factum est ut pater, qui solus erat impedimento, repentina infirmitate correptus, pristinam mentis pertinaciam deponeret, puerumque per legatos idoneos ad monasterium, quod  prisco nuncupatur uocabulo Adescancastre dirigeret, commendans eum Wolfhardo uenerabili eiusdem monasterii abbati, a quo protinus  benigne susceptus, fratribus commendatus, uniuersa religionis munia que huiusmodi etas permisit, bene cepit, meliusque de die in diem compleuit.



III.---Pie institutus, ad aliud monasterium migrat studiorum ergo.

Postquam uero pueritie annos transcendit, in tantum se uenerabilium institutis fratrum et sacre lectionis subdidit exercitio, ut quibuslibet momentis augerentur in eo multarum insignia uirtutum, implereturque in illo quod Psalmista de quorumdam  profectu testatur dicens: Ibunt de uirtute in uirtutem . Denique cum, incessabili sacrarum Scripturarum meditationi deditus, omnem regularis uite disciplinam sub prefati abbatis gubernatione per annos plures custodiret, ibique tam pro desiderii sui quantitate quam doctorum penuria in lectione diuina satiari nequiret, cum consensu abbatis fratrumque suorum, ad monasterium, quod usque hodie dicitur Nuiscelle, peruenit, et beate memorie Winberti abbatis, qui uenerabiliter eidem monasterio tunc prefuit, magisterium elegit. Ubi tandem tam grammatice artis metriceque subtilitatis quam spiritualis intelligentie desiderata eruditione potitus, adeo in hac pollere cepit, ut eius scientie fama undique diuulgata, ad ipsum etiam alii causa discendi  confluerent. uerumtamen ex tante scientie dono sese nullatenus extollebat, nullum minoris ingenii spernebat; sed quanto maiori uel litteratorie intelligentie uel aliarum uirtutum excellentia a Deo pre ceteris promouebatur, tanto humilior, tanto deuotior ad eius compassionis et subiectionis studium sentiebatur, recolens iugiter illud Sapientis: Quanto magnus es, humilia te in omnibus .



Iu.---Sacerdos ordinatus anno etatis XXX.

Cum ergo eo quo diximus nisu, et ipse alios humilitate ac subiectione preueniret, et illum alii, sapientie eius rumore incitati uel ipsius saluberrima doctrina instructi, mutuo honore preuenirent ut patrem, uniuersis in eius laudem conclamantibus, atque ad singulos ecclesiastici ordinis gradus eum  promouentibus, tandem ad sacerdotalis officii dignitatem triginta aut eo amplius annos habens eligitur. Suscepta uero sacerdotii dignitate qualem se exhibuerit in utriusque hominis contritione, [Forte conditione] ut Sacramenti celestis dignus fieret participatione, melius colligitur ex operum suorum testimonio, quam ullo uerborum indicio.



u.---Synodi statuta ad archiepiscopum fert.

Eodem uero tempore regnante In, West-Saxonum rege, noua quedam seditio in partibus illis exorta est, pro qua compescenda statim predicti regis precepto primatumque suorum consilio synodale seruorum Dei statuitur concilium. Quo dum omnes conuenirent, et dissensionis exorte causam definirent,  sapientibus quibusdam placuit ut uniuersa ibi definita ad archiepiscopi uenerabilis Cantuarie ciuitatis, qui dictus est Berthwaldus, notitiam deferrent. Cui rex, una cum omnium clericorum atque laicorum multitudine consentiens, sciscitatus est quis potissimum huius legationis delator esse potuisset. Tunc precipuus inter eos archimandrita Winberth, cuius superius mentionem fecimus; et Wintra, qui monasterio Wessesburch dicto presidebat; et Beorwart, qui cenobium quod Glestingaburch nuncupatur regebat; necnon et alii multi uenerabiles uiri sanctum Bonifacium accitum adduxerunt ad regem, dicentes eum legationi tante idoneum. Moxque, commissa a rege legationis eiusdem causa adhibitisque secum sociis, profectus est ad Cent , et archiepiscopo  prenominato sapienter, quemadmodum edoctus erat, omnia per ordinem intimauit, et post non multos dies reuersus, prefato regi ac predictis seruis Dei ex legationis commisse responso strenue peracto, magnum uniuersis contulit gaudium. Qua de re nomen eius tam apud seculares quam apud ecclesiastici ordinis uiros celebre habebatur, adeo ut postmodum in eorum synodali sepissime peteretur interesse conuentu.



uI.---Abbate egre consentiente, in Frisiam traiicit.

Sed quia mens eius, Deo iam dedita, ab omni humano fauore fuerat sequestrata, cepit omnimodo tractare qualiter parentum affiniumque suorum consortia relinquere, et ad aliqua procul posita loca pro Christi nomine posset transmigrare. Cumque  hec secum diutissime tractaret, solertissimeque deliberaret, tandem ad predicti abbatis notitiam detulit, et eum ad uoluntatis sue consensum magna precum instantia declinare studuit. Qui licet talia admirans diu poscenti obstiterit, licentiamque huiusmodi negauerit, postremo tamen, prouidentia diuina predestinante, conualuit sermo petentis, et tantam abbatis fratrumque suorum deuotionem simul et curam adoptato itineri habere meruit, ut ei necessaria queque pro uiatico impenderent, uariasque supplicationes cum lacrymis prolatas pro eo agerent, postulantes ut angelus Domini bonus comes eius ubique esset, eumque ad prospera cuncta dirigeret. Ad hec etiam duos fratres, quorum corporali spiritualique iuuamine sustentaretur, secum abire permiserunt. Sicque,  utriusque hominis supplemento suffultus, prospero cursu profectus est, peruenitque ad locum qui antiquo Anglorum et Saxonum uocabulo appellatur Lundenwic; ac, non multo transacto postliminio, transiuit ad Dorstet, ibique aliquandiu commoratus, debitas Deo persoluit die noctuque laudes. Sed quoniam per idem tempus hostilis dissensio, exorta inter Carolum principem gloriosumque ducem Francorum et Ratbodum regem Frisonum, populos ex utraque parte perturbabat, maximaque pars Ecclesiarum Christi, que Francorum prius in Frisia subiecte erant imperio, Ratbodi persecutione incumbente, idolorum culture lugubriter reddebatur, ideoque uir Dei, perspecta tante peruersitatis mole, ex  illis partibus discessit, et peruenit ad Trecht; ibique etiam commoratus aliquantis diebus, aduenientem regem Ratbodum allocutus est, obsecrans ut a tanta prauitate quiesceret.



uII.---Reuersus in patriam, abbatis mortui locum recusat. Romam petit.

Post hec uero, peragratis illius terre partibus, sollicite explorauit si alicubi in ea prouincia predicationis pateret locus. Cumque diuturna inquisitione intelligeret se frustra ibidem predicando laboraturum, arida spirituali fertilitate arua reliquit, et ad natale solum transmigrauit. Interea accidit ut monasterii sui Pater, deposito carnis ergastulo, uitam presentem finiret; cuius obitu fratres nimium contristati, sed a beato uiro spiritualibus colloquiis letificati,  et ut, regularis uite normam conseruantes, Patrem quemlibet spiritualem eligerent omnimodo instructi, omnes ipsum sanctum, qui eo tempore Winfrid dicebatur, unice precabantur, ut pastoralem super eos suscipere curam dignaretur. At ille, altiora queque in animo gerens, non eorum preces ullo superbie fastu despexit, sed que intentio sua esset humiliter pandens, quod scilicet, despectis cunctis patrie facultatibus atque honoribus, pro Christi amore proque aliorum salute peregrinari uellet, cum omnium caritate et licentia fratrum uota sua obtinuit. Et ut eisdem uotis maior auctoritas eueniret, adiit etiam ipsius loci episcopum uenerandum, nomine Danielem, petens quatenus eius benedictione et litteris commendatitiis ad Romam profecturus uti  mereretur. Quam petitionem episcopus idem nutu diuino instinctus benigne suscepit, efficaciter compleuit. Nam pastoris prouidi intentionem gerens, et bone indolis uirum, nomine Stephanum, orbate congregationi preesse fecit, et hunc Dei famulum per longas peregrinationis uias ire cupientem ad loca desiderata cum litteris dimisit.



uIII.---A Gregorio papa in Germaniam dirigitur.

Tali igitur benedictione suscepta, protinus ualedicens fratribus, proficiscitur per longa terrarum spatia, perque ignotas maris uias, donec collecta undique non modica multitudo seruorum Dei, eodem spiritu feruentium, ad eum conueniret. Hi ergo omnes unanimiter per singulos dies multas sanctorum Ecclesias adierunt, obsecrantes ut, opitulante Deo,  tutius Alpium iuga transcenderent, Longobardorumque ferocitatem erga se leniorem sentire mererentur. Cumque uniuersa ferocissime gentis discrimina illesi pertransirent, atque limina beati Petri apostoli prospere adirent, statim debitas Christo grates persoluunt, ibique abolitionem peccaminum atque itineris sui felicem exitum deprecantes, sperata suffragia inuenerunt. Nam postquam sanctus uir uenerabilem sedis apostolice presulem, nomine Gregorium, qui eiusdem nominis Secundus tunc habebatur, allocutus, ei aduentus sui causam manifestauit, et quali desiderio diutius desudasset aperuit, mox idem presul, hilari uultu intuitus in eum, inquisiuit an litteras ab episcopo suo commendatitias detulisset. At ille concitus chartam ex more inuolutam  proferens, dedit apostolico. Apostolicus uero, acceptis lectisque litteris, et comperto sancti uiri desiderio, sedulum deinceps cum eo colloquium habuit, reuerenterque eum ibi commorantem retinens, pro qualibusque sanctorum reliquiis postulabat, illi tradidit. Ad hec etiam illi committens in cunctis Germanie populis curam predicandi, tradidit epistolam, cuius exemplar tale inuenitur.



IX.---Gregorii epistola.

Gregorius seruus seruorum Dei, Bonifacio religioso presbytero. Exigit manifestata nobis religiosi propositi tui, etc. 



X.---Frisia adita, uerbum Dei annuntiat.

His litteris acceptis a uenerabili papa, profectus  est inde ad Longobardorum regem Liutprandum, a quo honorifice susceptus, aliquandiu cum eo est hospitatus. Profectus uero exinde, ardua et prerupta Alpium iuga transcendit, incognitosque Bagoariorum et Germanie terminos perlustrans, in Thuringiam deuenit, considerans et explorans in omnibus instar prudentissime apis, ubi postmodum nectaream sancte fidei dulcedinem colligere posset. Cumque per aliquot dies in Thuringia commoraretur, interim omnes illius prouincie principes uerbis spiritualibus alloquens, ad sacre fidei agnitionem totiusque religionis tramitem reuocauit. Sed et sacerdotes, quos sceleribus uariis deditos comperit, sermonibus euangelicis admonens, ad institutionis canonice normam correxit. Interea uero audita Ratbodi Frisonum regis  morte, qui persecutionem magnam per idem tempus in Christianos exercuit, magno repletus gaudio, in Frisiam nauigando deuenit, ibique uerbi diuini semina spargens, plurimos ab errore idololatrie retraxit.



XI.---Willibrordo collaborans, episcopus fieri recusat.

Sub eodem quoque tempore per uenerabilem Willibrordum Traiectensis Ecclesie presulem buccina celestis doctrine in Frisiam insonuit: cuius studio sanctus Dei famulus Bonifacius omnimodo congaudens et adherens, per tres continuos annos laborauit cum illo, tam in destruendis fanis quam in construendis ecclesiis, omnibusque negotiis diuinis. Unde factum est ut quia predictus pontifex, etate iam decrepita grauatus, suggerentibus discipulis,  solatium sue senectuti prouidere cupiebat, hunc Dei famulum ad episcopalis regiminis suscipiendum gradum regendumque sibi commissum populum unice obsecraret. Sed ille, talia humiliter respuens, minime se dignum esse episcopali gradu referebat, et ne sibi in annis adolescentie adhuc constituto tante dignitatis fastigium imponeret, precibus omnibus instabat, attestans etiam quia, iuxta canonice institutionis precepta, necdum quinquagesimi anni etatem, qui huius gradus culmini conueniret, pleniter reciperet. Predicto uero pontifice blandis illum uerbis increpante et ad suscipiendum episcopatus ordinem instigante, diuersisque pro hac spirituali contentione uerbis inuicem prolatis, hic sanctus uir, in tanto agone positus, placitum tandem excusationis sermonem  protulit, dicens: »Onus regiminis, quod mihi indigno imponere cupis, sancte presul, suscipere non audeo, quia a beato Gregorio papa in Germaniam ob euangelizandi causam directus sum, ipsiusque legationis gratia in has barbaras nationes adueniens, sponte me gubernationis imperio subieci. Tantum ergo mandatum preterire et aliud quodlibet negotium subire nullatenus presumo. Unde, Pater uenerande, obsecro ut in illas regiones ad quas a presule apostolico missus sum, cum tua gratia simul et licentia, transire merear.« Hec audiens sanctus Willibrordus, data benedictione, permisit eum abire.



XII.---Hestones aliosque conuertit ad Christum. Binnam mittit Romam.

 Ille uero exinde proficiscens, peruenit ad locum cui nomen est Amanaburg, Deum ubique habens conuiatorem, cuius etiam uirtute atque protectione suffultus, quocunque perrexit, ubique sacre doctrine notitiam dilatauit. Cumque ingentem populum Domino in Frisia predicando acquireret, multique, ab eius spirituali doctrina educati, ad agnitionem ueritatis peruenirent, adeo ut supradictum locum, cui gemini preerant germani, Dietih uidelicet et Dierorolf, Domino Deo auxiliante, obtinens, collecta non pauca fratrum congregatione, monasterium construeret. Tunc etiam alias Germanie partes predicandi causa adiit, Hessones uidelicet in Saxonum confinio positos. Quos cum similiter a paganice superstitionis  cultu magna ex parte conuerteret, multaque millia hominum baptismatis sacramento abluisset, misit quemdam ex suis fidelem, nomine Binnam, ad Romam cum litteris, denuntians uenerando presuli apostolico uniuersa que circa illum diuina pietas egerit, quantaque multitudo hominum sancti Spiritus gratia illustrata regenerationis lauacrum ab eo susceperit. Sed et de rebus uariis que ad quotidianam regule ecclesiastice necessitatem populique nouiter conuersi curam pertinebant prudenti interrogatione conscripsit. Predictus uero legatus cuncta sibi commissa fideliter complens, apostolico presuli missas detulit litteras, aliasque ab illo super uniuersis questionibus propositis continenter responsa magistro suo deferens quantocius rediit.



XIII.---Romam ipse a Gregorio uocatus, fidei sue reddit rationem.


Cum autem sanctus uir delatas legisset litteras, seque inter cetera inuitatum ad Romam intellexisset, mox summum obedientie gradum contendens, clientum fratrumque circumseptus agmine, Italie fines adiit, ac Romane urbis menibus inspectis, omnipotenti Deo condignas gratiarum laudes retulit, seseque beatorum apostolorum patrocinio commendauit. Deinde comperto sancti uiri aduentu, statim uenerabilis papa Gregorius illum ad se inuitauit, et uerbis familiaribus salutatum honorifico xenodochio deputauit. Adueniente uero opportuno collocutionis eorum die, ad ecclesiam beati Petri apostoli hic Dei famulus inuitabatur. Ubi cum se mutuis ac pacificis satiassent  colloquiis, presul apostolicus illum de Symbolo fideique catholice traditione inquisiuit. Ad hec uir Dei respondit dicens: Quia, domne apostolice, inquisitioni tante in communi sermone idoneus non sum respondere, queso ut fidei quam a me exigis conscribende tempus mihi concedas, sicque mutis tantum litteris denudatam agnoscere ualeas. Quam petitionem cum papa benigne susciperet atque concederet, paruo dehinc tempore transacto, uir Domini sancte atque catholice fidei sententiam omni conuenientia et eloquentia prolatam litteris prefato principi obtulit. At ille, lectis eisdem litteris, eum iuxta se sedere fecit, et ut huiusmodi fidem constanter retineret, diligenter edoceret, admonuit; multa quoque de religione spiritalis uite cum illo conferens,  ita ut interdum integrum pene diem colloquendo ducerent. Ad extremum quot populi per deuia idololatrie uel facinorum prius oberrantes, fidei documenta predicatione perciperent sciscitatus est.



XIu.---Episcopus ab eodem ordinatur.

Cumque apostolico de his omnibus satisfecisset respondendo, tunc ille intimauit sancto uiro quia episcopatus gradum sibi imponere uoluisset, ut eo constantius errantes quoslibet corrigere, et ad uiam ueritatis conuertere posset, quo maiori auctoritate apostolice dignitatis fulciretur; essetque cunctis tanto acceptior in predicandi officio, quanto plus claresceret, quia ad hoc a presule ordinatus esset  apostolico. Que omnia uir Dei sagaciter perpendens, simulque cauens quod scriptum est: Qui noluit benedictionem, elongabitur ab eo , benedictionis tante gratiam non recusauit. Adueniente ergo ordinationis eius die, que erat pridie Kalendarum Decembrium, hoc est in natali sancti Andree apostoli, imposuit ei uenerabilis papa et episcopatus ordinem, et alterius nominis  dignitatem, nam antea Winfrid dicebatur. Deinde ut eum ad obedientiam sibi successoribusque suis exhibendam, necnon ad omnem sacre fidei traditionem obseruandum arctius constringeret, exegit et accepit ab eo iuramentum, quod scilicet in antiquis exemplaribus inuenitur ita scriptum.

»In nomine Domini Dei Saluatoris nostri Iesu  Christi, etc.« 



Xu.---Litteris pape commendatur.

Postquam ergo huiusmodi promissionem iurando coram Gregorio papa peregit, tunc et ipse eum in omnibus adiuuare, preferre et uenerari studuit. Nam libellum in quo sacratissima ecclesiastice institutionis iura pontificalibus digesta conuentibus habebantur, ei donauit, precipiens ut tam clerus quam ceteri populi suo regimini subiicendi institutis talibus erudirentur. Sed et familiaritatem sedis apostolice sibi omnibusque sibi subiectis perenniter reseruandam priuilegio confirmauit, sicque eum litteris transmissis non solum Carolo duci glorioso, qui per idem tempus Francorum regnum gubernabat; sed etiam uniuersis ecclesiasticis uiris principibusque in Germania  constitutis muniendum commendauit. Litterarum autem tunc missarum exemplaria, quia locus presens exigit ut inserantur, hic iam inserere cupimus, primum quidem que ad Carolum ducem, deinde uero que ad ceteros principes directe sunt proponentes.



XuI.---Primum Carolo duci Francorum.

»Domno glorioso filio Carolo duci, Gregorius papa. Comperientes te, in Christo dilectissime, etc.« 



XuII.---Deinde Episcopis, etc.

»Gregorius episcopus, seruus seruorum Dei, uniuersis reuerentissimis et sanctissimis fratribus cepiscopis, religiosis presbyteris seu diaconibus, gloriosis  ducibus, magnificis [a 1Kb] castaldis, comitibus etiam uel cunctis Christianis Deum timentibus. Sollicitudinem nimiam gerentes pro speculatione, etc.« 



XuIII.---Clero et plebi.

»Gregorius episcopus, seruus seruorum Dei, clero et plebi dilectissimis filiis in Domino salutem. Probabilibus desideriis nichil, etc.« 



XIX.---Principibus Thuringis.

»uiris magnificis Asolfo, Godolao, Wilario, Gunthario, Albordo, et omnibus Deo dilectis Thuringis fidelibus Christianis, Gregorius papa. Insinuatam  nobis magnifice fidei uestre constantiam, etc.« 



XX.---Et populo Thuringorum.

»Gregorius, seruus seruorum Dei, uniuerso populo Thuringorum. Dominus iehsu Christus Filius Dei, Deus uerus, etc.« 



XXI.---Altsaxonibus.

»Gregorius papa uniuerso populo prouincie Altsaxonum. Sapientibus et insipientibus debitor sum, fratres karissimi, etc.« 



XXII.---Carolo duce probante, Hessos aggreditur.

Tantarum itaque litterarum auctoritate suffultus, sanctus presul Bonifacius, proficiscitur in Germaniam, ueniensque ad prefatum principem Carolum, litteras ei Romani pontificis detulit, seseque illius dominio  atque patrocinio subiiciens, cum consensu eius in Hessorum metas, quibus et antea predicare ceperat, perrexit. Illuc ergo adueniens, reperit plures ex eis relicta Christiane religionis cultura uariis erroribus implicatos. Alii namque lignis et fontibus clam uel aperte sacrificabant, alii uero auruspicia et diuinationes, prestigia et incantationes exercebant; quidam autem alia nefanda quedam sacrilegia intendebant, pauci in uia ueritatis quam semel acceperant perstiterunt. Quorum etiam consilio arborem quamdam mire magnitudinis, que prisco paganorum uocabulo appellabatur arbor Iouis, in loco qui dicitur Gesmere, seruis Dei secum astantibus succidere tentauit. Ad eiusdmodi autem arboris incisionem magna paganorum multitudo concurrit, cupientes in sanctum  uirum, ueluit inimicum deorum suorum, inter ipsa incisionis opera irruere et interficere. Sed dum eadem paululum incideretur, mox quasi nutu diuino agitata, in quatuor partes disrupta est. Quo uiso, pagani, qui illuc mente peruersa conuenerant, abiicientes omnem malitiam, benedicentesque Deo, crediderunt. Tunc sanctus presul, consilio inito cum fratribus, ex illa ingentis arboris mole oratorium construxit, hocque in honorem sancti Petri apostoli dedicauit.



XXIII.---In Thuringia falsos Christianos reuincit. Ordorfense monasterium condit Micheli, qua occasione.

His itaque peractis, ad Thuringiam quoque profectus est, illiusque populi principes magna ex parte a  Christiana religione deficientes corrigere studuit. Postquam enim religiosorum ducum dominatio in eis cessauit, cessare etiam Christiane religionis intentio cepit; falsique quidam Christiani, quorum nomina sunt Drothwin et Bertheri, Canbereth et Hunred, inter eos hospitantes, maximam heretice prauitatis introduxerunt sectam. Qui scilicet fornicatores et adulteri, cum ualidissimum aduersus hominem Dei excitarent conflictum, ueris uerborum oppositionibus confutati, dignam recompensationis sortiti sunt sententiam. Nam excommunicati et expulsi sunt de Ecclesia. Cum autem predicationis eius fama undique emanaret, credentiumque multitudo excreuisset,  ecclesie instaurantur, monasteria edificantur. Tunc etiam congregata seruorum Dei multitudine, constructum est monasterium in loco qui dicitur Ordorf, sub honore sancti Michelis archangeli. Qui scilicet omnes apostolico more uiuentes, labore proprio uictum uestitumque acquisierunt. Cur autem in honore sancti Michelis constructum fuerit idem monasterium, breuiter dicendum. Nam cum sanctus Bonifacius predicando et baptizando in Thuringiam transiret, et prope flumen cui nomen est Oraha, tentoriis fixis pernoctaret, tunc per totam noctem lux magna de celo sese protendens, locum ubi manebat episcopus circumfulsit: in qua etiam luce sanctus Michel archangelus adueniens, episcopo apparuit, eumque alloquens, in Domino confortauit. Mane itaque facto,  laudans et benedicens Deum, ibidem missarum solemnia celebrauit. Deinde in eodem loco prandium sibi parari precipiens, sed a ministro suo audiens cibum quo uesci posset se non habere, respondit: Nonne qui multitudinem populi in deserto quadraginta annis manna de celo misso potuit pascere, mihi indigno seruo suo non preualet ad unius diei refectionem escam impendere? Hec cum dixisset, ut mensa sibi apponeretur precepit. Interea quedam auis aduolans, piscem talem qui ad unius diei refectionem sufficeret attulit, et ante mensam proiecit. Quo uiso, sanctus presul Deo gratias retulit, piscemque allatum cito preparari iussit. Illo uero preparato et comeso, reliquias in flumen proiici precepit.



XXIu.---Unde hec acceperit auctor.

 Exinde ceptum carpens iter et Thuringiam peragrans, diligenter inuestigauit, cuius ille locus esset, ubi uisio tanta sibi apparuit. Compertoque quod Hugo, qui dicebatur Senior, illius loci possessor esset, petiit ab eo ut sibi dare dignaretur. At ille petita annuens, primus omnium Thuringorum hereditatem suam tradidit uenerando presuli; deinde uero Albot aliique plures contigua predicto loco predia tradiderunt. His igitur adeptis, sanctus Bonifacius rediens, in eodem loco frutecta exstirpare, terramque incolere, iussit, et, iacto fundamento, ecclesiam construi fecit. Hec autem in libro quodam antiquo scripta reperiens, ideo inserere decreui, ut, agnita causa unde monasterium predictum exstructum fuerit, et ipse locus, et fundator eius, angelica uisitatione digni,  sub ueneratione maiori habeantur.



XXu.---Cooperatores ex Britannia ascribit.

Predicans ergo et baptizans sanctus presul Bonifacius in Thuringorum et Hessorum regionibus, perspexit messem quidem esse multam ibi, sed operarios paucos ad copiosam multitudinem credentium instruendam. Unde in prouinciam patriamque suam mittens, exinde tam feminas quam uiros religiosos, scientiaque uaria imbutos, plures uenire fecit, suique laboris onus inter eos diuisit. Inter quos erant precipui uiri Burchardus et Lullus, Willibalt et Wunnibalt frater eius, Witta et Gregorius [a 1Kb] : femine uero religiose, matertera scilicet sancti Lulli, nomine  Chunichilt, et filia eius Berathgit, Chunidrut, et Tecla, Lioba et Waltpurgis soror Willibaldi et Wunnibaldi. Sed Chunichilt et filia eius Berathgit ualde erudite in liberali scientia, in Thuringorum regione constituebantur magistre; Chunitrud in Bagoariam destinata est, ut uerbi diuini semina ibidem spargeret; Tecla uero, iuxta fluuium Moin, in locis Kihhingen [a 1Kb] et Ochsnofruit nuncupatis collocauit; Liobam quoque ad Biscofesehein, ut illic multitudini uirginum congregate preesset constituit.



XXuI.---Gregorio III nuntios misit. Pallium ab eo accipit cum epistola.

Cumque millia hominum tam per se quam per suos prouinciales ad fidem sacram perducta [Fort. producta] baptismatis unda diluisset, iam defuncto beate  memorie Gregorio Secundo sedis apostolice presule, et Tertio Gregorio eamdem sedem obtinente, iterum beatus Bonifacius Romam legatos misit, qui, apud presulem predictum prioris amicitie federa renouantes, omnem familiaritatis gratiam quam ab antecessore suo habuisset expeterent, omnemque subiectionem apostolice sedi debitam a se promitterent, conuersionem quoque plurimorum in Germania habitantium intimarent. Postquam uero legati supradicti Romam uenientes, uenerabili pape talia denuntiabant, statim Deo gratias retulit: deinde non solum omnia familiaritatis et amicitie iura a sancto Bonifacio postulata promisit, sed etiam ea que minime petiit; idem archiepiscopatus Pallium direxit, epistolam quoque continentem diuersa, pro quibus interrogatus  fuerat, presuli sancto remisit, cuius exemplar subsequenter inseretur.

»Reuerentissimo et sanctissimo fratri Bonifacio cepiscopo, ad illuminationem gentis Germanie, uel circumquaque in umbra mortis morantibus gentibus, in errore constitutis, ab hac apostolica sede directo, Gregorius seruus seruorum Dei. Magna nos habuit gratulatio lectis, etc.« 



XXuII.---Monasteria duo exstruit.

Redeuntes ergo nuntii, et gratiosa presulis apostolici dona scriptaque reportantes, letissimum efficiunt sanctum Bonifacium. Unde et debitas Deo laudes gratiasque agens, duas mox ecclesias Domino construxit, unam quidem in Frideslar, quam in honore  principis apostolorum sancti Petri consecrauit; alteram uero in Hamanaburch, quam in honore sancti Michelis archangeli dedicauit. Duo quoque monasteriola duabus subiunxit ecclesiis, hisque non minimam Deo seruientium concionem subrogauit, ubi hucusque laudis et seruitutis diuine officia peraguntur. Que postquam gesta sunt, sanctus Bonifacius  Bagoariorum terras, quibus per idem tempus Hugbertus dux preerat, adiit, predicationisque studium apud eos diligentissime exercens, tanto diuine emulationis zelo armatus est, ut quemdam schismaticum heretica prauitate plenum, nomine Ermwolfum, iuxta canonum decreta, damnasset [damnauerit], atque ab Ecclesia expulisset. His peractis, rursum ad eos qui sub sue gubernationis diecesi commorabantur remeauit, circuiens ubique et instaurans que cura poposcit Ecclesiarum.



XXuIII.---Romam tertio profectus, donaria refert et litteras ad episcopos.

Eo etiam tempore Romam ire decreuit, tam pro hoc ut apostolici Patris, cuius faciem necdum agnouerat, salubri frueretur agnitione simul et colloquio,  quam ut se sanctorum apostolorum, aliorum sanctorum in urbe Romana quiescentium orationibus commendaret. Profectus [b 1Kb] ergo illuc, multa comitante turba Francorum et Bagoariorum, necnon ex Britannia conuenientium, presentatusque apostolico, benigne susceptus est ab eo; tantaque a cunctis Romanis ueneratione habebatur, ut multi ad salutarem eius doctrinam confluerent, illumque diu secum retinerent. Posthec uero cum remeare decerneret, muneribus et reliquiis sanctorum pro quibuscunque petiit datis, honorifice ditatus est a presule apostolico. Adhuc etiam ei epistolas quasdam episcopis, abbatibus atque principibus cunctis in Germania constitutis transmittendas dedit, quarum exemplaria subsequenter his inserentur.

 »Gregorius episcopus, seruus seruorum Dei, dilectissimis nobis omnibus episcopis, uenerabilibus presbyteris, religiosis abbatibus omnium prouinciarum. Domino cooperante et sermonem confirmante, presens sanctissimus, etc.« 



XXIX.---Ad optimates et populum Germanie.

»Gregorius papa uniuersis optimatibus et populo prouinciarum Germanie, Thuringis et Hessis, Bortharis et Nistresis, Wedreuis et Lognais, Suduodis et Graueldis, uel omnibus in orientali plaga constitutis. Quoniam decessor noster sancte recordationis Gregorius, etc.« 



XXX.---Et ad episcopos Baioariorum.

»Dilectissimis nobis episcopis in prouincia Bagoarie et Alamannie constitutis, Wigoni, Luidoni,  Rudolto et Wiuilo, seu Adde, Gregorius papa. Catholica sanctorum Patrum auctoritas iubet, ut, etc.« 



XXXI.---In Baioaria tres episcopos instituit.

Acceptis ergo talibus epistolis, sanctus Bonifacius a Roma discessit, Italiamque perueniens, Ticine urbis ingressus est menia, et apud Liutprandum  Longobardorum regem aliquandiu commorabatur. Inde uero digrediens, terras Bagoariorum ab Otilone duce inuitatus uisitauit, mansitque apud eos diebus multis uerbum Dei predicans, uereque fidei sacramenta illic renouans. Inter que etiam destructores quosdam ecclesiarum populique seductores abigebat, quorum alii falso se episcopatus gradu pretulerunt, alii uero presbyteratus officio se deputarunt; alii etiam, innumera peruersitatis figmenta sequentes, magna ex parte populum seduxerunt. Sed sanctus presul cum tantam sacerdotum fallaciam atque malitiam aliter non posse prohiberi conspiceret, prouinciam Bagoarie, Otilone duce consentiente, in quatuor diuisit parochias, tresque magnarum uirtutum uiros eis prefecit, quos ordinatione facta in  episcopalem gradum sublimauit: quorum primus, nomine Ioannes, in oppido quod dicitur Saltzburg cathedram episcopalem suscepit; secundus Erimbertus [a 1Kb] in Frisingensi Ecclesia regimen pontificale subiit; tertius Gowibolt [b 1Kb] in Ratisponensi ciuitate, que metropolis Bagoarie est, pontifex constituitur. uiuilus quoque a presule apostolico iam ordinatus, Patauiensi  Ecclesie prelatus est; sed eius parochia, que quarta erat, a sancto Bonifacio, sicut cetere, diuidebatur. His ergo pontificibus constitutis et quecunque tunc corrigenda erant in Bagoaria correctis, ad proprias rediit Ecclesias. Post non multum uero temporis omnia que tunc in Bagoaria corrigendo gessit, litteris transmissis, presuli apostolico denuntiauit. At ille, gesta eius laudans,  remisit huiusmodi scripta.



XXXII.---A Gregorio facti approbationem accipit.

»Reuerentissimo et sanctissimo fratri Bonifacio cepiscopo, Gregorius seruus seruorum Dei. Doctoris gentium egregii et beati Pauli apostoli, etc.« 



XXXIII.---Carolomanno annuente, synodum Liptinensem celebrat.

Per idem tempus Carolo duce glorioso temporalis uite cursum consummante, filii eius, Carolomannus et Pippinus, in patris successerunt imperium. Sed quia ad nutum Carolomanni [c 1Kb] , qui maioris etatis erat, omnia paterni regni iura disponebantur, hunc sanctus Bonifacius adiens, presulisque apostolici scripta deferens, omnino poposcit, ut Christiane  religionis culturam, quam pater eius impromptissimo animo cepit et excoluit, ipse quoque pro Dei amore suique regni stabilitate, nec non pro communi omnium sibi subiectorum salute, eodem animo excoleret. His ille precibus quasi diuino affatu compunctus,  omnes sub imperio suo degentes, laicos simul et clericos, a religione Christiana deuiantes, tam regali quam canonica auctoritate ad uiam iustitie reuocare studuit. Precipiebat enim ut, conuentu synodali habito, ibi omnia iuxta canonum decreta corrigerentur, cuius nimirum conuentus synodalis statuta, quia non solum secularibus, sed ecclesiasticis etiam rectoribus edificationem magnam conferre posse uidentur, prout in antiquis exemplaribus scripta inuenimus, hic ponere uolumus. Sic enim scripta inueniuntur.



XXXIu.---Synodus Germanica in Liptinensi confirmata.

»In nomine Domini nostri Iesu Christi, ego Carolomannus, etc.« 



XXXu.---Auctor in monachorum osores inuehitur.


Tante ergo religionis statuta a principibus neophytis tunc facta, si comparentur legibus his que modo a quibusdam rectoribus nostris a pueritia usque in senectam omni disciplina Christiana instructis proferuntur, facile potest agnosci, quantum perfectiores fuerint illi neophyti istis Patribus doctissimis, qui non solum apud reges et principes pro locorum sanctorum utilitate intercedere negligunt, sed etiam ipsi loca sancta sibi commissa omnino destruunt. O mores praui cunctis omnino dolendi! o miseranda nimis morum mutatio talis! cum pueri senibus, ceci uidentibus, imperiti peritis, laici clericis, religiosiores inueniantur. Quondam namque in prouinciis multis, ubi, sancte Ecclesie uinea nouiter plantata, necdum  uel notitia fructuum spiritualium ad omnes peruenit, a plurimis secularibus uiris dicebatur: Qui pro fragilitate nostra a consuetis mundi deliciis penitus nos continere nequimus, saltem uel alios continentes ad seruitium Dei congregantes, illos nostris corporalibus subsidiis pascamus, ut et orationibus suis, aliisque spiritualibus subsidiis nos pascant ne pereamus. Nunc autem cum omnium uirtutum scientia et experientia aliqua et in libris prolata pene ad omnium notitiam peruenit, nullusque Christianorum dicere potest: Quia nemo nos conduxit , tam clerici quam laici plurimi dicere solent: Quid prosunt tot cenobia uel tanta monachorum agmina? Multo enim melius esset ut predia quibus iidem monachi inutiliter saginantur, seruitio nostro prestarentur. Hec  quidem multi uerbis, sed multo plures operum suorum attestatione ita esse fatentur, quasi malitia et irreligiositas eorum minus a Domino puniatur, si nullus monachus uel religiosus in hoc seculo inueniatur.



XXXuI.---Carolomannum et Carolum Magnum laudat ab amore monachorum.


At Carolomanno prefato longe alia mens erat, qui licet ante sancti Bonifacii predicationem de religione Christiana parum quid nouerit, eo tamen admonente et exhortante citius in timore et amore Dei ita perfectus esse cepit, ut humana simul et diuina prudenter disponeret, nichilque secularia iura sine diuini administratione seruitii, ad quod cenobialis monasticaque deputatur congregatio, proficere sciret. Similiter et Carolus Magnus, filius scilicet fratris sui Pippini supradicti, qui a Roma usque in Frisiam, ab Hungaria usque in Britanniam, omnia regna suo subegit imperio, cum contra eadem decertaret, non aliter uictoriam se adipisci credidit, nisi interim  omnia cenobia in eisdem regnis iam constructa supplemento aliquo adiuuaret. Si quis in his dubitet, legat in primis sua gesta, deinde circumeat monasteria que sub tempore suo fundata habuit Italia, uel Gallia, siue Germania, et inueniet ea aliqua Caroli largitate sublimata, quedam quidem priuilegio libertatis, quedam uero prediorum donis, nisi forte ex sub equentibus regibus seu episcopis sint ablata. Multi namque reges eiusdem Caroli successores, licet in preclaris moribus ac studiis pluribus effulserint, in hoc tamen nimis deliquerunt, quod monasteria nonnulla, uel ipsi tam immensa obsequii sui exactione quam prediorum ablatione destruxerunt, uel episcopis seu etiam laicis quibusdam, nichil minus quam monasticam religionem curantibus, destruenda  tradiderunt. At Carolus noster non solum hec minime fecisse fertur; sed etiam e contra quondam ad episcopatum pertinentia, prediis duplicibus redditis, cum consilio communi, ab episcopali ditione absoluit, libertateque regali sublimauit, prenoscens, ut reor, prophetie spiritu , loca sancta, que necessariis omnibus sufficienter erant redimita a suis institutoribus, tradita uero episcopis, et in penuriam maximam et in destructionem totius discipline regularis uentura fore. Sed hoc nequaquam idcirco dico, quod omnia cenobia episcopis subiecta destructa sciam, sed partem maximam. Quod tamen eo magis dolendum et miserandum uidetur, quo minus ab ignorantibus legis diuine  precepta, sed a doctissimis agitur, qui commissa sibi destruentes cenobia, non solum ipsi peccant, sed etiam laicos peccare faciunt in eadem destructione. Quis enim laicorum non putat sibi iam licere quidquid clericos cernit facere? Unde in his omnibus Carolum proponere possumus ad exemplum. Sicut enim inter reges successores uidelicet suos non est inuentus similis illi qui conseruaret legem Excelsi, ita nullus eorum post eum tanta gloria tantaque potentia potitus est in hoc seculo, meritoque de illo dicitur: Non recedet memoria illius, et nomen eius requiretur a generatione in generationem. Quia  ergo occasio talis se prebuit, ut, commemorantes quanta religio sub antiquis principibus, quantaue fuerit destructio religionis eiusdem sub modernis, per huiusmodi opposita, quibus quid sit melius declaratur, aliquos etiam incitaremus ad meliora, nemo, precor, hec indigna lectu et auditu decernat, sed potius attendens, si in tanta destructione reus exsistat, penitere et emendare studeat, dum uenie tempus, Domino prestante, tenemus, ne forte occupati die mortis queramus spatium penitentie, et inuenire non possimus. Sed de his satis dictum, reuertamur iam ad incepti sermonis exordium.



XXXuII.---Gewiliebe ob homicidium deposito. sufficitur in sedem Moguntinam.

Cum ergo Carolomanni precepto sanctique Bonifacii  consilio synodalis conuentus haberetur, multi ibi non solum clerici quilibet heretica prauitate decepti ab Ecclesie communione expellebantur, sed etiam episcopi, qui pro aliqua capitalis criminis macula diffamati erant, deponebantur. Erroris autem totius qui tunc in Germania excreuerat maximi fuerant auctores duo heretici, quorum unus Clemens, alter uero Aldebertus [Al., Eldebertus] dicebatur. De quibus postmodum cum epistolas ad Zacariam papam missas proferre ceperimus, dicetur congruentius, in his enim omnis mortifera eorum heresis replicatur. Quidam enim episcopus [a 1Kb] , nomine Gewilieb [Al., Gewiliob; Sur., Geruilius], Moguntie ciuitati prelatus, tunc deponebatur. Cur autem depositus fuerit, hic subsequenter enarrabo. In illis  namque temporibus Saxones deuastabant Thuringiam regionem. Quamobrem populi eiusdem regionis confugientes ad supradictum principem Carolomannum, querebant ab eo auxilium. Qui mox pro eorum ereptione exercitum misit, in quo simul Geroldus Moguntiacensis tunc episcopus, pater scilicet prefati Gewiliebis, iussus transiuit. Cumque congressio facta fuisset bellantium et inuicem semet ferientium, Geroldus episcopus interfectus ibi inter alios occubuit. Deinde filius eius Gewilieb, adhuc laicus in palatio constitutus, pro sedando patris dolore, clericatus officio promouebatur, et ad regendam Ecclesiam Moguntiacensem post obitum patris subrogabatur. Post non multum uero temporis iterum Carolomannus, exercitu congregato, contra  Saxones perrexit, secumque eumdem Gewilieben duxit. Consistentibus autem utriusque populi exercitibus cis citraque ripam fluminis Wisaraha, precepit Gewilieb puerum suum inter hostes pergere, illicque nomen eius qui patrem suum occiderat diligenter inquirere. Cumque puero iussa complenti responderetur a quodam, proxime illum adesse quem quereret: uenire rogate, inquit, cum huc quantocius, quia secum sermocinari Senior  appetit meus. Quo ueniente et utrinque alterius aduentu denuntiato, mox preparatis equis ab utroque itur, et in medio amne occurrentibus  atque colloquentibus ait Gewilieb episcopus:

Accipe iam ferrum, quo patrem uindico charum.
Hec igitur dicens, gladio mox perfodit illum.

Qui statim corruens ex equo, in flumine exhalauit spiritum. Cumque sui talia agnoscerent, ab omnibus clamabatur, utrinque consertis cuneis summopere dimicabatur; superatisque Saxonibus Carlomannus cum suis ad propria remeauit, nemine id quod factum est a Gewiliebe in homicidii crimen imputante. Unde et reuersus solitos episcopales sibi uindicauit usus. At sanctus presul Bonifacius inter cetera correctionis colloquia, hec pariter in conuentu synodali protulit, attestans nullum homicidii reatu pollutum debere episcopali sacerdotio fungi. Ad hec etiam ei obiecit, propriis oculis se perspexisse illum cum auibus  canibusque iocantem, quod episcopo nullatenus liceret. Audiens autem hec Gewilieb, sentiensque se nullo modo contra stimulum uel secularis potentie seu auctoritatis canonice, que, mediante sancto Bonifacio, in omnes coram positos deferebatur, calcitrare posse, iudicio consentit communi, depositusque est ab ordine episcopali. Quo deposito, statim sanctus Bonifacius a supradictis principibus, Carolomanno uidelicet et Pippino fratre eius, Ecclesie Moguntiacensi preficitur. Et ut eius dignitas eminentior foret, decreuerunt iidem principes ecclesiam Moguntiacensem, que prius alteri subiecta erat, metropolim omnium in Germania positarum Ecclesiarum efficere; moxque legatione facta, illud a presule apostolico impetrauere [a 1Kb] .



XXXuIII.---Episcopos tres instituit. Bonifacius Germanis colendus ut Pater.


Tali ergo auctoritate suffultus sanctus Bonifacius, cepit undique quasi nouus archimandrita que diuina sunt plantare, diabolica uero exstirpare, cenobia ecclesiasque edificare, pastores cautissimos ecclesiis eisdem preponere. Nam preter multos quos antea constituit episcopos, in quibus erant uenerabiles uiri Willibaldus et Burchardus, quorum priorem in loco Eichstat nuncupato episcopum, alium uero in urbe que Wirzburg dicitur episcopum constituit, tunc Gregorium ad Triech [b 1Kb] episcopali ordine consecratum direxit, Lullum etiam in Moguntia ipse adhuc uiuens sibi subrogauit episcopum. Multa quidem et alia tunc ab eo gesta sunt in Germania, que  in epistolis tantummodo inueniuntur scripta. Unde libet inserere epistolas easdem, uel ab eo ad Zacariam papam, qui per idem tempus sedem apostolicam gubernabat, uel ab eodem Zacaria ad illum, seu pro illo ad quoslibet Germanie principes transmissas, quas undecunque colligere possumus. Nam illas quas ad gentis sue populos, id est, Anglos transmisit, pretermittere uolumus, ne legentibus aliquod tedium conferre uideamur, maxime cum nobis nostra sufficiant. Nostra autem dico, que pro patribus  nostris, Germanis scilicet, saluandis scripsit, uel ab ullo scripta recepit, in quibus nimirum epistolis maxime potest agnosci, quantam curam et disciplinam, quantam paternitatem et pietatem habuerit circa omnes Ecclesie sue filios, quos ipse per Euangelium genuit, quodque, iuxta Apostolum , omnibus omnia factus sit, ut omnes lucrifaceret. Unde confidenter dico, quia quicunque filiorum eius, Germanorum uidelicet, agnito tanti Patris labore, uel ex scriptis, uel uulgaribus dictis, non eum quantacunque preualet ueneratione amplectitur, in honore quem parentibus exhibere iubemur negligens inuenitur. Quod si negligentia peccatum est, et peccatum omne punitur, negligentia ergo simul punienda creditur. Ad  hec etiam si, iuxta Apostolum, patres quos carnis nostre habuimus eruditores reuerebamur, nonne multo magis obtemperabimus patri spirituum? Pater namque spiritalis non solum Deus omnipotens dicitur, sed etiam omnes quorum doctrina et exemplis ad agnitionem ueritatis instruimur, ad stabilitatem religionis incitamur. Sicut et Abraham ob fidei obedientieque sue meritum, cunctis imitandum, pater omnium dictus est Christo credentium: haud aliter sanctus presul Bonifacius omnium Germanie incolarum dici potest, pro eo quod illos uerbo sancte predicationis primitus Christo genuit, exemplis confirmauit, postremo animam quoque suam pro ipsis posuit, qua caritate nemo maiorem ualet exhibere. Que cum sit bonorum omnium origo et finis, nos  quoque in hoc terminum ponamus libelli presentis, quatenus ad tempus cessante labore, legendi lector et auditor uires possit reparare.



LIBER SECUNDUS.

In priori quidem libello, prout ingenioli nostri paruitas permisit, utque scriptorum antiquorum testificatio edocuit, de conuersatione, et peregrinatione, nec non predicatione sancti Patris nostri Bonifacii diximus. Iam libet, ut, donante Deo, possum, in hoc libello sequenti pandere quantum post acceptum Moguntiacensis Ecclesie presulatum pro sancta Ecclesia laborauerit, contra hereticos uel falsos Christianos certando, qualique exitu felicem passionis  sue palmam compleuerit. Sed illud superius cum epistolis tantummodo explanandum est, quia in his sufficienter et euidenter scriptum inuenitur. Nec decet ut, pretermittentes ea que satis prudenti aperta ratione prolata sunt, alia quasi meliora componamus, cum huius uitium nec in ipsis secularibus litteris, nedum in sacris agi conueniat. His ergo prelibatis, nunc ad ipsas quas promisimus epistolas scribendas transeamus, ponentes in primis illam quam et primo ad Zacariam papam direxit epistolam. Que licet  ante synodum subscriptam [Leg., suprascriptam] directa fuerit, tamen quia ad sequentium epistolarum relationem ex parte respicit, et sub unius presulis tempore hec omnesque que subsequentur scripte sunt, nos quoque simul scribere decreuimus.



I.---Bonifacius scribit Zacarie.

»Domino carissimo, summi pontificatus infula predito, uiro Apostolico Zacarie, Bonifacius seruus seruorum Dei. Confitemur, domine Pater, quia postquam cognouimus, etc.« 



II.---Zacarie responsio.

»Reuerentissimo et sanctissimo fratri Bonifacio episcopo Zacarias seruus seruorum Dei. Susceptis sanctissime fraternitatis tue, etc.« 



III.---Baptismus an et qua forma uitiata iterandus.


»Reuerentissimo et sanctissimo fratri Bonifacio cepiscopo Zacarias seruus seruorum Dei. uirgilius et Sidonius religiosi uiri apud Baioariorum, etc.« 



Iu.---Romana synodus sub Zacaria contra Aldebertum et Clementem.

»In nomine Domini Iesu Christi, imperante domino piissimo Augusto, etc.« 



Bonifacii epistola recitata in synodo.

»Excellentissimo Patri atque apostolico pontifici Zacarie pape Bonifacius, seruus seruorum Dei, optabilem in Christo salutem. Postquam me ante annos prope triginta, etc.« 



u.---Epistola encyclica Zacarie ad episcopos.


»Dilectissimis nobis Reginfrido, etc. Gratias ago Deo Patri omnipotenti et Domino, etc.« 



uI.---Alia encyclica de confirmatione synodi a Bonifacio habite.

»Zacarias papa uniuersis, etc. Referente nobis reuerentissimo, etc.« 



uII.---Item alia de eadem re et uariis dubiis.

»Reuerentissimo et sanctissimo fratri Bonifacio cepiscopo, Zacarias, etc. Cum nobis sanctissime fraternitatis tue syllabe, etc.« 



uIII.---Zacarie epistola de capitulis ad Pippinum missis, et de hereticis.

 »Reuerentissimo Bonifacio cepiscopo Zacarias, etc. Egregie nos admonet apostolus Paulus, etc.« 



IX.---Idem uariis dubiis respondet.

»Reuerentissimo fratri Bonifacio cepiscopo Zacarias, etc. Sacris liminibus beati apostolorum, etc.« 



X.---Zacarie confirmatio de archiepiscopis ordinatis.

»Reuerentissimo fratri Bonifacio Zacarias. Legimus in libro Actuum apostolorum, etc.« 



XI. Zacarias queritur cur pro solo Grimone pallium petat Bonifacius.

»Reuerentissimo fratri Bonifacio Zacarias, etc.  Suscipientes sancte fraternitatis tue litteras, etc.« 



XII.---Bonifacius per Lullum consulit Zacariam de conuersatione cum malis sacerdotibus.

»Reuerentissimo patri . . . . . Zacarie Bonifacius, etc. Paterne pietatis uestre sanctitatem, etc. 



XIII.---Zacarie responsio.

»Reuerentissimo fratri et cepiscopo Bonifacio Zacarias, etc. Benedictus Deus et Pater Domini nostri, etc.« 



XIu.---Zacarias Bonifacio gratulatus, ei Moguntiam metropolim confirmat.

»Zacarias papa Bonifacio, etc. Qualiter Dominus Deus noster, etc.« 



Xu.---Priuilegium Fuldensi monasterio concedit.


»Zacarias papa Bonifacio episcopo, etc. Quoniam semper sunt concedenda, etc.« 



XuI.---Non omnes Bonifacii epistolas inuenire potuit auctor.

Hucusque cum epistolarum serie sufficiat intimasse qualis labor quantaue cura sancto Bonifacio fuerit circa omnes quos ipse ad Christianitatis cultum conuertit. Si quem uero moueat quod plurime epistole, quarum mentio fit in suprascriptis epistolis, hic pariter scripte non habentur, sciat illud hac de causa accidisse, quoniam nusquam eas inuenire potui. Deinde in primis dicere uolo quanta Carolomanni principis deuotio fuerit circa Fuldense monasterium. Rationabile  etenim uidetur eamdem deuotionem intimare, non solum ad declaranda tanti uiri beneficia, uerum etiam ad profectum illorum qui exemplis bonis edificari merentur, pariterque ad confusionem eorum qui, licet optima queque sciant, uideant, audiant, in nequitia tamen solita perseuerant, ore tantummodo Deum confitentes, sed factis negantes; cordium aures ad secularis uite amorem reserantes, sed ad precepta diuina obdurantes. Princeps igitur predictus, quamuis undique adiacentium prouinciarum bello comprimeretur, non tamen ideo a procuratione sanctorum locorum seruorumque Dei retrahebatur, credens utique arma spiritualia, id est, uirtutes anime, multo fortiora esse quam corporalia, nullamque spem habens in multitudine absque spirituali  fortitudine, iuxta illud: Non saluatur rex per multam uirtutem, et gigas non saluabitur in multitudine uirtutis sue . Postquam ergo omnia Christiane religionis iura, ut in precedentibus libri huius scriptis agnosci potest, tam falsos Christianos quam hereticos expellendo, iuxta sancti Bonifacii consilium correxit, illius etiam uota in monasterio Fuldensi nouiter constructo impleuit. Nam cum abbas Sturmi illum locum, ubi nunc situm est idem monasterium, cum fratribus quibusdam incolere cepisset, eiusdemque loci qualitatem sancto Bonifacio denuntians satis laudauisset, tunc ille ad Carolomannum pergens, suppliciter obsecrauit eum, dicens: Perpetua remuneratione tua omnipotentem  Deum exoro, si mihi succurrere dignaris, ut in orientali regno tuo monasterium construere monasticamque uitam instituere possim. Habemus enim in solitudine, que Bochonia nuncupatur, iuxta fluuium qui dicitur Fulda, locum satis aptum famulantibus Deo repertum, qui ad uestram pertinet ditionem, quem scilicet locum a pietate uestra nobis concedi petimus, quatenus in hoc Christo seruire queamus. Quo audito, Carolomannus nutu Dei gauisus est, et conuocans omnes palatii sui milites, petitionem episcopi eis intimauit, atque coram eis locum postulatum tradidit episcopo, dicens: Locum igitur quem petis, et quem iuxta ripam fluminis Fulde situm asseris, totum quidquid in hoc sub mea potestate consistit, ab hodierna die in ius Domini trado, ita ut  ab illo loco undique, ab oriente scilicet et occidente, a septentrione et meridie, marcha [a 1Kb] per tria milliaria passuum tendatur. Hac itaque traditione facta, misit etiam nuntios, qui omnes nobiles in regione Grabfeldt habitantes congregarent, eosque suppliciter rogarent, ut omnes qui infra marcham supranominatam aliquid proprietatis haberent, facerent que et princeps fecisset, tradens uidelicet in obsequium Domini monasteriique a sancto Bonifacio construendi. Cumque a nuntiis presignati omnes fuissent congregati, principisque petitionem cognouissent, mox cum omni deuotione quidquid proprietatis ibidem habuerunt Deo sanctoque Bonifacio, nec non abbati uenerando Sturmi possidendum tradiderunt. Ut autem hec traditio in perpetuum corroborata  permaneret, Carolomannus, cuius instinctu hec omnia agebantur, iussit chartam sue traditionis scribi, quam ipse sigillo proprio firmare studuit.



XuII.---Carolomannus uite monastice desiderio regnum Pippino cedit.

Cum igitur hec et his similia idem Carolomannus faciens, in dilectione Dei et proximi magis ac magis proficeret, sed eamdem dilectionem non ea qua uoluit integritate in seculari habitu constitutus implere preualeret, elegit optimam partem que non auferetur ab eo. Nam reliquit ampla terrene potestatis regna, et ad Cassinum montem, in quo tunc arctissima monastice uite disciplina habebatur ueniens, monachus ibi efficitur, Pippino fratri committens  munia regni. Hic itaque, accepta paterne et fraterne potestatis monarchia, que tunc maior-domus [Maiordo-matus] dicebatur, eamdem deuotionem, eamdemque sollicitudinem, quam et frater eius, excoluit tam in diuinis quam secularibus negotiis, secutus per omnia sancti Bonifacii consilia. Qua de re contigit ut cum se Deo, qui deponit potentes de sede et exaltat humiles, submittere iugiter studeret, regalis potentie [b 1Kb] excellentiam obtineret. Tanta uero  dignitate sublimatus, eodem modo quo et antea sanctum Bonifacium diligere simul et uenerari studebat, unde etiam traditionem fraternam suis litteris roborare curauit. Quarum litterarum exemplar hic inserere cupio, ut Fideles quique inde instruantur, raptores uero iniqui uideant et confundantur.



XuIII.---Pippini itidem Priuilegium.

»Pippinus rex Francorum, uir illustris, Bonifacio archiepiscopo et legato Germanico ab apostolica sede directo. Quia ueneranda paternitas tua nostram excellentiam postulauit, etc.« 



XIX.---Adalgeri donatio celitus uindicata. Ultio in contradicentes.

Eodem tempore contigit ut quidam clericus, nomine  Adalger, bone conuersationis uir, sancto Bonifacio adhereret, eique fideliter ministraret. Post modicum uero temporis, infirmitate graui captus, cum se in extremis huius uite positum sentiret, cum consilio uiri Dei, quecunque predia ex hereditate paterna habuit, ad sanctum Martinum tradidit. Sed, eo defuncto, fratres eius, Asperth et Truttmunt, omnia que tradidit in locis subternominatis, id est, ad Amanaburg, ad Brettenbrunum et Seleheim [c 1Kb] , in suam potestatem redigebant. Cumque pro hac causa a defensoribus episcopi admonerentur, responderunt se uelle cum iuramento affirmare quod fratris predia merito sibi uindicarent. Cui iuramento episcopus se adfuturum promisit. Adueniente ergo die statuto, et congregata multitudine copiosa propinquorum  suorum, ut promissum iuramentum complerent, aduenit etiam uir Dei pariter. Cum autem predicti homines iuramenti faciendi adiutores secum ad altare traxissent, dixit episcopus: uos soli iurate si uultis, nolo ut omnes hos congregatos perdatis. At illi, nichil morantes, iuramentum fecerunt. Quo facto, episcopus dixit ad illos: Iurastis? Qui respondentes: Iurauimus, inquiunt. Tunc episcopus ait ad Aspertum: Maior ursus te occidat. Deinde ad Trutmundum dixit: Nunquam ex semine tuo uideas filium uel filiam. Quod scilicet utrumque ut a sancto episcopo predictum est euentus rei probauit. Nam, post modicum temporis, Asperto ad mensam sedente, uenerunt qui dicebant ursum magnum discurrere per campum. At ille equo celeriter ascenso  et uenabulo arrepto cepit ursum persequi, antequam prepararent se comites sui: in quo itinere equo delapsus, totusque per membrorum compagines confractus interiit. Cum autem serui illius ad illum properantes peruenissent, inuenerunt eum iam mortuum. Truttmunt uero audiens sancti uiri prophetiam in fratre suo esse completam, nimis expauit, et mox predia iniuste ablata ad altare sancti Martini reddidit.



XX.---Bonifacius Frisiam repetit, Lullo Moguntie substituto.


Post hec igitur cum sanctus presul Bonifacius uerbi diuini semina, que infra Germanie Gallieque confinia iecit, in cordibus credentium iam pullulasse et fructum facere cerneret, nec non, uicinam corporis sui solutionem prenoscens, sitiret omni modo quando ueniret et appareret ante faciem Dei, decreuit adire Frisonum populos, olim quidem eius doctrina ad Christiane religionis culturam conuersos, sed, fallente diabolo, iterum quosdam eorum ad pristinum gentilitatis errorem deuolutos, ut aut eos Deo reconcilians ibi presentem uitam fructuosa pace finiret, aut, si hoc magis Deo placeret, pro eius nomine quecunque ibidem aduersa et cruciamina sibimet occurrerent,  usque ad mortem sustineret. Sed priusquam tanti discriminis iter arriperet, sciens non conuenire, ut, pro alienis ouibus saluandis laborans, proprias sibique commissas oues perire permitteret, sanctum Lullum, qui fidelissimus predicationis et laboris sui comes exstitit, cuiusque probitatem omni dignitate condignam satis agnouit, cum consensu uenerandi regis Pippini, nec non episcoporum et abbatum atque canonicorum, omniumque procerum ad suam diecesim pertinentium, pro se episcopum elegit et ordinauit. Nam ab apostolico presule iam ante eumdem pro se ordinandum impetrauit. Quo facto, mox illum manu propria apprehendens, commendauit cunctis principibus ibidem congregatis, ut ei tanquam Patri obedirent, et adiutores ei in omnibus necessitatibus  existerent.



XXI.---Eius monita ad Lullum, et profectio.

Deinde profectus ad eos qui in Thuringia et qui circa Rhenum habitabant, eadem faciebat. Nouissime uero ipsum Lullum admonens dixit: »Quoniam resolutionis mee tempus appropinquat, uoluntas mea est proficisci ubicunque me diuina gratia dirigere uoluerit. Sed tu, fili carissime, commissarum animarum curam age, tu populum ab errore reuoca, tu inchoatam monasterii mei basilicam prope Fuldam perfice, ibidemque corpus meum, quocunque obiero, sepulture committito. Ad hec etiam que itineri nostro iam necessaria sunt prouide, et linteum quo istud decrepitum corpus post obitum meum inuoluatur in theca librorum meorum repone.« Postquam  loquendi finem fecit sanctus Bonifacius, beatus Lullus, licet ex imo pectore suspiria multa traheret, licet ex nimio dolore lacrymatus fuisset, non tamen aliud quam tantus Pater proposuit suggerere presumpsit. Paucis itaque diebus transactis, nauim cum conuiatoribus ad huiusmodi iter electis ascendit, et Rheni fluminis alueo defertur, donec aquosa Frisonum arua ingrediens, in stagnum quod lingua eorum Almeri dicitur sospes perueniret. Ubi circunquaque pergens, uerbum Domini cum fiducia predicauit,  ecclesias ingenti studio construxit. Tantam autem gratiam Dominus famulo suo contulit, ut post paucos dies multa millia uirorum ac mulierum cum commilitone suo chorepiscopo [a 1Kb] Eoban baptizaret. Hunc namque ad subleuandam senectutem suam, iniuncto sibi episcopatu in urbe que dicitur Thret subrogauit. Erant etiam ei fautores presbyteri tres et totidem diacones, quorum hec sunt nomina: Wintrung, Waltheri et Adalheri, Hamunt, Skirbalt, et Derso; uaccar uero et Kundekar, Williheri et Hadolf ex monastico Ordine erant sequentes eum. Qui omnes unanimiter cum sancto Bonifacio laborantes in predicatione Euangelii, meruerunt consortes fieri in palma martyrii.



XXII.---Bonifacius a Frisiis circumuentus uerba facit ad suos.


Nam cum per latas Frisonum regiones, predicandi causa, discurrissent, uenissentque ad flumen quoddam, Borthne uocatum, quod est in finibus eorum qui rustica dicuntur lingua Auster et Westeriche, sanctus Bonifacius, suorum tantummodo clientum comitatu stipatus, iussit ibi tentoria figi, cupiens uidelicet in eodem loco eorum qui nuper baptizati erant aduentum exspectare confirmationis gratia. Dies enim appropinquabat, qui ad eamdem confirmationem statutus erat. Cumque dies predestinatus aduenisset, et ortus sol altiores linee sue gradus iam preoccupasset, tunc omnes qui quasi filii a patre exspectabantur, indignam ad accipiendam sancti Spiritus gratiam que ipso die per sacram confirmationem  offerenda erat super illos, uersa uice, pro amicis inimici, pro nouitiis fidei cultoribus [b 1Kb] noui lictores cum ingenti strepitu horrendoque armorum sumptu in castra sanctorum proruperunt. Quo uiso, pueri ex castris prosilientes, armisque sese accingentes, sanctos contra populi furentis multitudinem defendere gestiebant. Sed sanctus Bonifacius, audito tumultuantis turbe impetu, primo quidem ad munimenti spiritualis asylum confugit, sumens uidelicet sanctorum reliquias quas secum indesinenter habere consueuerat. Deinde uero, accitis ad se clericis, e tentorio processit, et pueros suos ad resistendum paratos compescuit, dicens: »Nolite, queso, pueri mei, pugnare, nolite aduersariis nostris bellum inferre, quia sacre Scripture uerbis edocemur, ut non  solum malum pro malo non reddamus, sed etiam bonum pro bono exhibeamus. Iam enim diu optatus adest dies, iam tempus illud aduenit, quo de laboriosa huius seculi erumna ad eterne beatitudinis inuitamur gaudia. Cur ergo tantam gratiam, tantam gloriam a nobis secernere et auferre uultis? Quin potius confortamini in Domino, et oblata gratie diuine dona nos gratanter suscipere permittite. Sperate duntaxat in Domino, et ipse liberabit nos ab omnibus periculis.« Hec et similia dicens, animos  uirorum suorum compescuit ab omni tumultu bellorum. Deinde etiam clericos cuiusque ordinis patria liberaque uoce admonens, ait: »O fratres karissimi, si qua diuini amoris cura, si qua admonitionis mee memoria maneat in uobis, in hora ostendite presenti, recolentes illa dominica uerba: Ne terreamini ab his qui occidunt corpus, quoniam animam non possunt occidere. Spei itaque uestre anchoram in Deo figite, quia post breue huius uite spatium perpetue remunerationis uobis brauium consortes faciet supernorum ciuium. Nolite, precor, diuturna inuictissime mentis bella in hac paruissima perdere hora, nolite peruersis gentilium adulationibus implicari; sed subitaneum quod nobis iam imminet mortis periculum pro illius amore qui pro nobis passus est  constanter et uiriliter sustinete, ut cum illo perenniter possitis gaudere.«



XXIII.---Martyrio afficitur cum sociis. Sicarii rebus ipsorum direptis, mutua sese cede perimunt; reliqui libros dispergunt, postea repertos, et ipsi post triduum cesi.

Necdum uero huius salutifere admonitionis uerba a sancto Bonifacio, discipulos ad coronam martyrii incitante completa sunt, et ecce furens multitudo paganorum cum gladiis omnique infesta armatura super eos irruit, eorumque corpora felici cede cruentauit. Quod cum fecissent, confestim uictricem damnationis sue causam augentes, primo quidem ingressi sunt castra, et omnia que illic erant reposita tam in libris quam in capsellis reliquiarum suarum abstulerunt, arbitrantes se in eis reperturos  multos auri et argenti thesauros. Deinde uero ad naues currentes, asportauerunt etiam ea que de quotidiano clericorum puerorumque uictu illic remanserant. Ubi cum aliquid uini inter cetera reperissent, ceperunt ex eo gustare, furentemque animum inebriare. Post hec uero tractare et consulere studuerunt qualiter illum qui putabatur inuentus esse auri et argenti thesaurum inuicem diuiderent. Cumque prolixius de tante pecunie sermocinantes diuisione nequirent rem pacifico consensu definire, tanta inter eos subito discordia et disceptatio exorta est, ut eodem furore, eadem uesania, eisdem armis, quibus antea sanctos martyres iugularant, semetipsos mutua condigna cede necarent, iusto Dei iudicio  illis occurrente et in tam reprobum sensum cadere permittente, ut eumdem gladium quem euaginauerunt ad interficiendos salutis sue ministros, transfigerent in corda sua. Huiusmodi igitur strage finita, qui supererant, iterum de pecuniarum opinione gaudentes concurrebant, et, fractis librorum repositoriis, pro auro uolumina, pro argento, diuine doctrine chartas reperiebant. Unde, solita dementia arrepti, eosdem libros quos inuenerunt, alios quidem per campi planitiem, alios uero per palustria loca disperserunt, quosdam autem in quibuslibet locis incongruis proiicientes absconderunt. uerumtamen  omnipotentis Dei gratia, ut claresceret quanti esset meriti, cuius iidem fuerant libri, postea, magno temporis spatio transacto, reperti sunt intemerati, et ad ecclesias in quibus usque hodie haberi possunt, a singulis inuentoribus reportati. Inter eosdem uero libros repertus est sancti Euangelii liber, quem beatus uir pro sanctitate sua secum iugiter ferre solebat. Hic ergo quamuis gladio acuto, ut adhuc ab inspicientibus probari ualet, per medium incisus fuerit [a 1Kb] , nullius tamen littere integritatem eadem incisione perdidit. Quem  sanctus Bonifacius in illa hora qua ad caput eius abscindendum uibrabatur gladius, habens in manibus uel pro tutela capitis, ut multi solent, seu etiam pro clypeo spirituali quem in libro tali esse credidit, percussori  opposuit. In quo nimirum signo et miranda uirtus Dei, et ueneranda sanctitas beati Bonifacii potest agnosci. Mirabilius namque uidetur quod nulla incisi libri littera delebatur, quam si nullum incisionis stigma per ferientem gladium in libro reperiretur. Postquam ergo carnifices qui remanserant, nulla estimate pecunie indicia inuenerant, satis contristati, domum sunt reuersi, sumpturi post trium dierum inducias dignas facinoris sui penas. Audita enim sanctorum uirorum improuisa nece, omnes Christiani qui in eiusdem regionis confinio habitabant conuenerunt, terramque eorum qui sanctos trucidarant cum armata manu inuaserunt. Quibus cum pagani conuenientes resistere uellent, sed minime preualerent, in fugam uersi, magna persequentium Christianorum  uirtute prostrati corruerunt. At Christiani uictoriam in paganos obtinentes, omnem substantiam eorum abstulerunt, sicque ad propria redierunt. Factumque est, ut qui salutis sue ministros trucidare non uerebantur, duplici contritione contererentur, nam in uita presenti ceperunt conteri, et postmodum eterne damnationi sunt deputati.



XXIu.---Sancti Bonifacii corpus, primo Traiecti sepultum, Fuldam transfertur.

Corpus uero beati pontificis a Traiectensis Ecclesie clericis raptum post dies paucos ferebatur ad Traiectum, ibique magna ueneratione est sepultum. Quod cum sanctus Lullus comperisset, congregata multitudine uenerabilium uirorum, tam laicorum quam clericorum, intimauit eis et gloriosam sancti  Bonifacii passionem, et qualiter humatus esset apud Ecclesiam Traiectensem; pariterque reserans omnibus in quo loco sanctus presul adhuc uiuens sibi preceperat corpus suum sepelire, petiit ut pro Dei amore auxilium preberent, quatenus sancti uiri iussa posset implere. Cumque plurimi ad huiusmodi auxilium se promptissimos exhiberent, elegit ex eis qui sibi aptissimi uidebantur, et misit tam nauigantes quam equitantes ad predictam urbem causa auferendi corpus sancti Bonifacii. Eisdem autem legatis omnimodo properantibus et peruenientibus ad Traiectum, ciues illius loci audientes cur uenissent,  congregauerunt et ipsi seniores populi iudicesque ad resistendum. Et quia multitudini aduenientium congredi non posse uiderunt, testati sunt a rege Pippino [a 1Kb] iustum fuisse ne corpus sancti Bonifacii inde auferretur. uerumtamen legati, hoc magis fictum quam uerum arbitrantes, uiribus totis in ea qua uenerant causa instabant, uirtute scilicet diuina eos roborante et adiuuante, ut uoti compotes exsisterent. Quod etiam ita esse rei probauit euentus. Nam cum utrinque ageretur altercatio de corpore sancto, interea signum ecclesie, quod uulgo appellari solet glocca [Al., clocca; al., clogga], absque humano motu, sonare cepit. Quo audito, incole omnes qui illic aderant, ad pugnam congregati, nutu diuino perterriti, obstupuerunt, et sancti uiri  corpus reddendum esse decreuerunt; statimque redditum est corpus, et a uenerabilibus predictis legatis susceptum cum debito honore, et sine remigantium labore, tricesimo obitus sui die, quasi ad hoc statuto, multi uirorum ac mulierum procul habitantium conuenerant, qui, nescientes aduentum sancti corporis, gratia tantum prestolandi seu occurrendi legatis illuc uenire disposuerant. Sed et uenerandus presul Lullus, qui legatis transmissis mox ad regiam curtem properarat, ipso die, licet ignarus de suorum reditu sanctique corporis aduentu, simul aduenit, Deo tantum conuenientiam ordinante, ut illis communiter aduenientibus, quibus magna mestitia ex amisso Patre et doctore contigit, fieret etiam commune gaudium, cum eum perennem patronum apud  Deum habere posse agnouissent.



XXu.---Moguntiacensibus frustra obnitentibus.

Suscepto igitur thesauri tanti pignore, fuerunt plurimi in urbe Moguntiacensi, qui censebant illic sepeliendum esse sancti uiri corpus, ubi erat episcopus, affirmantes huiusmodi ius esse omnium Ecclesiarum, ut quo quis sedem episcopalem habuerit, illic quoque sepeliendus sit. In tantum autem quorumdam illud affirmantium preualuit certamen [b 1Kb] , ut pene eorum consilio sanctus Lullus consentiret, nisi cuidam uenerabili diacono, qui dicebatur Otpertus, apparuisset sanctus Bonifacius in uisione dicens: Dic episcopo Lullo ut corpus meum absque omni ambiguitate ad monasterii mei locum transferat. Cumque hanc iussionem multi audientes minime crederent, presul  Lullus, allatis sanctorum reliquiis, iussit Otpertum probare iurando si uera esset eius uisio. At ille, nichil dubitans, iussa impleuit, uisionem iurando probauit. Quod cum factum fuisset, omnes non solum ea que prius renuerant de sancti corporis translatione  fieri consenserunt, sed etiam adiutores esse ceperunt in his que huiusmodi cura poscebat. Quidam enim ad afferendas naues, ut celeriter trans Rhenum proficisci possent, properabant; quidam uero litaniam, psalmodiam, aliaque diuine laudis cantica sanctum funus sequentes dicebant. Cumque turba una longius procedens, ultraque procedere non ualens rediret, alia nichilominus turba de regione uicina accessit, gaudens illius sancto obambulare corpori, quem credidit et sperauit sibimet apud Dominum suffragari. Que ibi letitia et compunctio de tanti uiri patrocinio plurimis fuerit exorta, hoc nequeunt nostra digne depromere scripta. Unde etiam in quibusdam locis, ubi cum sancto corpore pernotabant uel meridiabant, in eius honore ecclesias  postea construebant. Tali itaque gaudio perductus est monasterii Fuldensis loco, quo ipse sepeliri sepius optauit, sepiusque id beato presuli Lullo peragendum commendauit. Qui et petitionem eius complere summopere nisus, cum ueneratione debita terre quod suum erat reddidit, animam uero celestibus gaudiis sociandam omnimodis precibus commendare curauit.



XXuI.

In cuius uenerando tumbe loco, per eius merita, multis quod fides congrua ad obtinenda ea que poscunt incitat plurima eueniunt beneficia tam interioris quam exterioris hominis. Interioris quidem, cum ueniam delictorum suorum obtinuerint; exterioris uero, cum infirmitatem uel debilitatem aliquam corporalem  euaserint. Que uidelicet utraque beneficia quotiescunque ibi non impetrantur, non imputandum est uel diuine inclementie, uel inualido apud Deum sancti Bonifacii patrocinio, sed potius his qui, infidelitate capti, non merentur exaudiri, attestante Euangelista qui de Domino nostro dicit: Quia non potuit ullas uirtutes facere propter incredulitatem quorumdam . Cessant etiam interdum miracula tam pro seruitutis diuine negligentia quam pro incorrigibili inhabitantium malitia; cessant et idcirco, quia cum aliquando per intercessionem sanctorum eueniunt, non solum laudes uel grates Deo debite sanctisque eius minime referuntur, sed nec memorie commendantur. Habuit autem sanctus Bonifacius in episcopatu annos XXXuI, menses uI et dies  uI. Passus est una cum sociis Nonis Iunii, anno scilicet peregrinationis sue 40, sed Incarnationis Domini septingentesimo quinquagesimo [c 1Kb] , regnante eodem Domino nostro, cui laus et gloria per omnia secula seculorum. Amen.





APPENDIX AD PRAECEDENTEM S. BONIFACII DUPLICEM uITAM. De reliquis sancti Bonifacii gestis, etate, martyrii anno, sociis, et auctoribus; deque eius cultu, ecclesiis, translatione et scriptis.

 1. Cum nonnulla sancti Bonifacii gesta, aliaque ad ipsum pertinentia, a uite scriptoribus pretermissa sint, iuuat hoc loco corollarii instar ea subiicere.

2. In primis commemoratione digna est Danielis Wentane ciuitatis apud occiduos Saxones antistitis epistola, qua sancto Bonifacio salubria quedam monita prescribit ad facilem Euangelii propagationem. Epistole summa est Bonifacio non esse laborandum ut contraria iis que Germani de falsorum deorum genealogia credunt astruat; quinimo concedat eos asserere, ut saltem modo hominum natos deos ac deas potius homines, non deos, fuisse, qui ante non erant, probet. Cum uero initium habere deos coacti didicerint, interroget utrum initium habere hunc mundum, an sine initio semper extitisse arbitrentur. Si initium habuit, quis hunc creauit? Sin oppositum dicant, refutandi. Hec aliaque plura non absurde prosequitur Daniel in epistola sua, que inter Bonifacianas ordine 67 reperitur.

3. Bonifacii zelum et apostolicam uere libertatem  arguit non solum epistola ab Othlono, lib. II, cap. 11, relata, qua intelligitur Bonifacium apud Zacariam papam de Romanorum simonia aliisque uitiis querelas deposuisse, id quod etiam ex cap. 1 constat; sed et alia Bonifacii ipsius epistola 19, Editionis Serariane, in qua Ethelbaldum Merciorum Regem de furtis, adulteriis, scortationibus et incestis, rerumque ecclesiasticarum uiolatione obiurgat; et Cuthbertum Cantuariensem archiepiscopum monet alia epistola, que 105 est, ut sanctimoniales ob luxum ac pompam uestium castiget. Et ne miraretur, inquit Willelmus Malmesburie monachus, lib. I de Reg. Angl., cap. 4, quod alienum negotium ageret, cum sua nichil interesset quomodo et quibus moribus Anglorum gens uiueret, scire se a Gregorio papa III [Lege II] sacramento astrictum, ne conterminarum gentium mores apostolice notitie subtraheret. Quapropter admonitionibus non succedentibus acturum se ne huiusmodi uitia papam laterent. Nec inanes, subdit Willelmus, esse potuerunt  tanti uiri epistole, quas ille legationis sue et compatriatarum amoris intuitu uigilatis sensibus emittebat. Nam et Cuthbertus archiepiscopus et rex Ethelbaldus concilium cegere, emendaturi superflua que ille increpasset, nempe concilium Cloueshouie, cuius capitula XXXI idem auctor, lib. I de gestis pontif. Dorob., perstringit. Sed et loco paulo ante citato refert scriptum Ethelbaldi deuotionis eius index, in eodem concilio factum, quo ecclesiis ac monasteriis libertatem restituit, conceditque immunitatem a publicis uectigalibus, pro amore celestis patrie et remedio anime sue. Que sane recte facta Bonifacii admonitionibus ac zelo tribuenda sunt.

4. Qui Carolum Magnum a Bonifacio baptizatum fuisse aiunt in uilla regia Ingelheim, duobus a Moguntia milliaribus distante, rem omnino incertam dicunt. At Pippinum ab ipso unctionem regiam accepisse explorata res est, tametsi a uite scriptoribus pretermissa. Idipsum enim attestantur Francorum  Annales, de rebus gestis Pippini et Caroli M., anno 750, uti et Eginbardi Annales; Fuldenses uero anno 752; Aimoinus anno 751. Preferendi Annales Francorum et Eginhardi, quibus Regino abbas Prumiensis, Marianus Scotus, Sigebertus monachus, aliique subscribunt. Neque opponas uulgatum Anastasium, in uita Stephani pape III, et Ludouicii Pii  imp. epistolam ad Hilduinum, in qua  unctio Pippini a Stephano papa facta dicitur his uerbis: Propter altare quod ante sepulcrum sancti Dionysii una cum duobus filiis Carolomanno et Carolo in regem Francorum unctus dicitur. Ne, inquam, hec opponas. Bis siquidem Pippinus, a Bonifacio primum, deinde a Stephano papa, inunctus memoratur in Annalibus Eginhardi, cuius hec uerba: Anno 750. Hoc anno secundum Romani pontificis sanctionem Pippinus rex Francorum appellatus est, et ad huius dignitatem honoris unctus sacra unctione manu sancte memorie Bonifacii archiep. et mart., et more Francorum eleuatus in solium regni in ciuitate Suessona. Et anno 754, Stephanus papa postquam a rege Pippino Ecclesie Romane defensionis firmitatem accepit, ipsum sacra unctione ad regie dignitatis honorem consecrauit et cum eo duos filios eius Carolum et Carolomannum.

5. Ioannes Gerbrandus Carmelita, in lib. III Chron. Belg., capp. 12 et 13, refert diplomata duo Pippini  regis, quibus res ab antecessoribus concessas Ecclesie Traiectensi confirmat in gratiam Bonifacii archiepiscopi. Idem auctor, cap. 14, commemorat contentionem sancti Bonifacii cum Hilgero episcopo Coloniensi, ipsiusque Bonifacii ea de re epistolam ad Stephanum papam, quod iam in uita sancti Willibrordi expendimus.

6. Nunc locus esset ut sancti Bonifacii uirtutes ob oculos poneremus. Iam zelum eius superius ostendimus. Humilitatem testatur epistola 25 his uerbis: Et quia ultimus et pessimus sum omnium legatorum quos catholica et apostolica Romana Ecclesia ad predicandum Euangelium destinauit, ut omnino sine fructu Euangelii non moriar, pietatem Domini precamini, ut spiritu principali confirmet cor meum, qui me indignum pastorem in populo uocari uoluit, ut, lupo ueniente, more mercenarii non fugiam, sed exemplo boni Pastoris agnos pariter cum matribus, Ecclesiam scilicet catholicam cum filiis et filiabus suis, contra hereticos  et schismaticos uel hypocritas fideliter ac fiducialiter defensare studeam. Sollicitudinem eius pro suis et populis recens ad fidem conuersis probat epistola 92. uerum, his omissis, ad mortis eius tempus et auctores ueniendum est.

7. Willibaldus tempus martyrii sancti Bonifacii consignat anno Inc. Domini 755, indict. 8, post episcopatus annos XXXuI, menses uI, et dies uI. Loco episcopatus legendum est apostolatus; tot enim anni effluxerunt a missione sancti Bonifacii ad ipsius mortem, que missio quatuor annis episcopalem eius ordinationem preuertit. Othloni lectio a Willibaldo non dissidet, nisi, quod librariorum  incuria, pro anno quinquagesimo quinto, scriptum reperitur in Codicibus mss. quinquagesimo. His accedunt Adamus Bremensis canonicus, in historie capite 8, et Lambertus Scafnaburgensis, in Chronico, uterque grauis auctor, at tempore inferior. Et tamen auctores subpares plerique martyrium  sancti Bonifacii anno 754 ascribunt, nempe Eginhardus, continuator epitomes uenerabilis Bede, Hincmarus Rhemorum antistes, in opusculi seu epistole 44 cap. 30; Annales et scriptores Fuldenses, quorum primus, Eigil, in uita sancti Sturmii abbatis; Annales Mettenses, et Bertiniani; item Marianus Scotus et Sigebertus. Quibus subscribendum  uidetur, ut pote auctoribus grauissimis, subparibus, plerisque domesticis.

8. Sic igitur Bonifacii etas componi potest. Anno circa 680 Creditoni in Deuonia natus est, Winfred appellatus. Monachis cenobii Adescamcastrensis traditus est fere septennis. Apud Nutscellenses monachos litteras didicit adolescens, sacerdos factus anno etatis trigesimo, Christi circa 710. Paulo post a Patribus in concilio quodam apud West-Saxones adunatis mittitur Cantuariam ad Berectwaldum archiepiscopum, oblaturus capitula in synodo sancita. Anno fere 716 in Frisiam primo traiecit, ut constat ex Caroli ducis Francorum cum Radbodo discidio tum temporis feruente, quod anno predicto agitari cepit. Belli tempus euangelice predicationi haud idoneum ratus Bonifacius, uix dimidio anno expleto, patriam repetiit. Anno 718, seu abdicata seu recusata abbatis dignitate, iterum Frisiam cogitat, et Danielis episcopi litteris munitus, ineunte autumno, Romam petit, a Gregorio papa II benedictionem accepturus.  Qua accepta, redeunte uere, cum Gregorii litteris Idibus Maii, Leonis Augusti anno 3, indict. 2, id est, anno 719 datis, in Germaniam mittitur. Frisia adita cum Willibrordo, exegit annos tres, post Thuringis et Hessis quamplurimis Christianam religionem persuadet. Quo nuntio accepto, letus Gregorius Bonifacium ad se arcessitum episcopali ordinatione dignatur, Leonis imp. anno 7, indict. uI, prid. Kal. Decemb. Eumdemque Gregorius Tertius archiepiscopali dignitate et pallio donauit anno 732. Ea dignitate auctus Bonifacius posteaquam tertio Romam profectus est, anno 742 synodum in Germania celebrat, eiusque acta anno sequenti in synodo Liptinensi confirmat. Tum anno 744 concilium apud Suessionas cogit. Anno postero sedi Moguntiacensi incardinatur, qui fuerat hactenus indefinite sedis archiepiscopus. Pippinum in iam dicta urbe Suessionica Regem inungit anno 750. Ac demum in Frisia pro religione, quam tanto studio uiuens predicauerat,  mortem oppetiit senex, annorum circa quinque et septuaginta. Que omnia ex ipsius Actis et adiectis notationibus conspicua sunt.

9. Othlonus ex Willibaldi contextu male intellecto scripsit, in lib. II, cap. 21, Bonifacium a nouitiis fidei cultoribus, qui ipso die confirmationis sacramentum accepturi erant, martyrio fuisse affectum. Quod certe non sensit Willibaldus, sed loco neophytorum inimicos seu paganos dicit irruisse in Bonifacium die prestituto, quo neophytis manus impositio fieri debebat. Willibaldi mentem explicat anonymus his uerbis: Euangelici sermonis preco totam tuba salutari intonuit Frisiam. Ast serpens antiquus, omnium bonorum inuidus, et ab initio seculi semper inimicus humano generi, quosdam instigauit de gente crudeli, qui necdum fuerant a diabolicis superstitionibus emancipati, suos uidelicet satellites contra famulum Dei suosque commilitones. Dicebant enim se mori malle quam patrios ritus derelinquere. Mox ut hec athlete Dei audierunt,  cum proprio pastore quantocius ad uicum qui uocatur Dokinga gaudentes ibant, in quo nouerant carnifices cum cruenta multitudine congregatos, ut trucidarent Dei famulos. Quanquam martyres sancti non sese carnificum manibus obiecisse, sed eas potius in se generose admisisse, ab aliis auctoribus dicuntur. Sunt qui dicant istorum sicariorum progeniem hactenus exstare, albo capillorum globo in uertice notatam diuinitus in diri sacrilegii signum.

10. Socios martyres ita designat anonymus. Illucescente igitur gloriosi certaminis die, sanctus Eobanus eius cooperator et cepiscopus, una cum ceteris sociis uidelicet presbyteris, monachis, diaconibus quorum hec sunt nomina: Wintrung et Walthere simul et Adelhere sacerdotali gradu sublimati; Hamund, Scirbald et Bosa leuitici ordinis officio deputati; Waccar et Gundecar, Illehere et Batthewlf, monachie uite subditi, etc. Eadem fere nomina habent tum Willibaldus et Othlonus, tum Rabanus Maurus et Notkerus  monachus, in Martyrologiis, nisi quod Othlonus pro Bosa legit Bderso; et pro Illehere Williheri; et Hadolt pro Batthewlf, seu Batowlf, Rabanus uero et Notkerus Hadowlfe. Addit anonymus: Numerus quoque fuit sanctorum martyrum, qui cum beato pontifice Bonifacio passi sunt pro Christo, quinquaginta duo. Sed corpora supranominatorum martyrum aliorumque tredecim a fidelibus in sarcophago collocata sunt, et in nauim cum beato pontifice Bonifacio immissa, felici gaudio cursuque prospero usque Traiectum peruenerunt. Illic uero cum hymnis et psalmis Dei suscepta fuerunt, et in Ecclesia que est in honore sanctissime Trinitatis consecrata, cum omni timore et ueneratione sepulta. Non post multos autem dies corpus sancti Bonifacii ad Fuldense cenobium perlatum est. Alia quoque sanctorum martyrum corpora, quorum propter desidiam et negligentiam obliuioni tradita sunt nomina, sed in libro uite procul dubio scripta, in eodem loco, ubi palmam martyrii susceperunt, a fideli populo suscepta sunt, in quo postea Christo propitio regalique precepto pro honore  sanctorum martyrum constructa est ecclesia. His in locis, uidelicet Traiecti, Fulde, Dockinge, in signis et uirtutibus per sanctorum martyrum merita fideli populo diuinitus prestantur beneficia. Hactenus anonymus, cuius lucubrationem in ms. Codice Compendiensi legimus. In Bede epitome dicitur Bonifacius cum quinquaginta tribus martyrio coronatus fuisse. Numerum LII habent Hucbaldus Elnonensis monachus, in uita sancti Lebuini; Ioannes de Beka et Willelmus Heda, in Chron. Traiect. Item Ioannes Gerbrandus, in Chron. Belg. cap. 16.

11. Haud multo post martyrium, sanctus Bonifacius solemni cultu apud Anglos cultus est. Cuius rei fidem facit epistola Cuthberti archiepiscopi Cantuariensis, inter Bonifacianas ordine 70, his uerbis: Hunc inter egregios et optimos orthodoxe fidei doctores et amabiliter habemus, et laudabiliter ueneramur. Unde in generali synodo nostra, ubi et de ceteris omnibus que uestre modo sanctitati paucis depromimus,  et plenius inter nos conferebamus, eius diem natalitium illiusque cohortis cum eo martyrizantis insinuantes statuimus annua frequentatione solemniter celebrare, etc. Lege epistolas 74 et 78. Nec eius cultum neglexerunt Germanie Gallieue populi, qui sancti Bonifacii diem passionis paulo post eius mortem ritu festiuo celebrarunt, ut constat tum ex epistola 5 Lupi abbatis Ferrariensis, tum ex carmine quod Walafridus Strabus in eius natali cecinit.

Gaudia presentis, Bonifaci sancte, diei
   Nos saluent, Domino dante, tuis meritis.
Sanctus Meinwercus Paderbornensis episcopus, ineunte seculo XI, diem sancti Bonifacii et sociorum eius celebrari per totum episcopatum Patherbronnensem annua obseruantia instituit. Quin etiam eidem sancto martyri uaria oratoria et ecclesias statim post ipsius mortem condiderunt, et religiosis uotis frequentarunt.

12. Prima sit ecclesia sanctorum Pauli et Bonifacii  in loco martyrii Dockinga nomine exstructa, de qua Wionius refert hos uersus Alcuino ascriptos, qui tamen inter Alcuini epigrammata non exstant.

Hic Pater egregius meritis Bonifacius almis
Cum sociis pariter fundebat sanguinis undam,
Inclyta martyrii sumentes stemmata sacri.
Terra beata nimis sanctorum sanguine diues!
Transuolat hic uictor miles ad premia celi.
Suadeo quapropter curuato poplite supplex,
Tu quicunque legis, terris his oscula fige,
Spesque tibi fiat lacrymis ascendere celum.
Hic potuisset . . . . .
Hic manet ille cruor cuncto pretiosior auro,
Membraque celesti rore hec [Forsan, hic] perfusa quiescunt.
Adiuuat hinc Paulus, doctor Bonifacius inde,
Hec illis quoniam constat simul aula dicata.
Dockinga siue Dockum, uulgo Dockem et Dockum, ad Burdonem amnem, Ecclesie adiuncto monasterio   euasit in oppidum diecesis Leowardensis, ubi Codex Euangeliorum sancti Bonifacii manu exaratus custodiri dicitur.

13. Nec pretermittendum id quod Eginhardus in Annalibus  et Fuldenses, ad annum 774 commemorant de ecclesia Fridislariensi. Quippe Carolo Magno in Italica expeditione aduersus Desiderium Langobardorum regem occupato, Saxones, ut scribunt Annales Francorum, exierunt cum magno exercitu super confinia Francorum usque Buriaburg. Ipsi confiniales castellum sunt ingressi, et ipsi Saxones uenerunt ad quamdam basilicam que dicitur Fridislar, quam sanctus Bonifacius consecrauit, atque per spiritum prophetie predixit quod nunquam incendio cremaretur. Ceperunt autem ipsi Saxones cum nimia intentione aduersus ipsam basilicam, quemadmodum eam per quodlibet ingenium [Gallice engin] cremare potuissent. Et dum hec agerentur, apparuerunt quibusdam Christianis  qui erant in castello, similiter et quibusdam paganis qui in ipso loco aderant, duo iuuenes in albis uestibus, qui ipsam basilicam protexerunt, et non fuit concremata. Addunt Fuldenses: Unus tamen ex hostibus iuxta basilicam, flexis genibus, additis lignis et igni incumbens, specie flantis repertus est mortuus. Idem factum Regino commemorat. Confer Acta sancti Wigberti abbatis ad. ann. 747, cap. 19.

14. Ecclesia Parthenonis in Cellis appellati, qui Parthenon Fulda distat octodecim fere millibus passuum ad ortum solstitialem, iuxta collimitium orientalis Francie et tractus Hennebergii, anno 815 dedicata est ab Heistulfo Moguntiacensi archiepiscopo, rogatu Raitgeri Fuldensis Ecclesie abbatis, in honorem Domini nostri Iesu Christi et sancti Bonifacii martyris, sancti Ioannis Bapt., sanctorum Petri et Pauli, Martini, Benedicti, Cecilie, ut legitur apud Browerum, in lib. II Antiq. Fuld., cap. 12.

15. Mitto alias ecclesias seu oratoria que sancto  Bonifacio, tum primeuo illo tempore, tum procedente, dedicata sunt, ut ueniam ad celebrem basilice Fuldensis dedicationem. Ubi primum sancti martyris corpus Fuldam translatum est, porticu seu arcuato opere inclusum, inquit Browerus, lib. II Antiq., cap. 1, medio templo uersus ortum solis in absida quieuit, prope ab ara quam uiuens condiderat uir sanctus, ubi tumulari mortuus optauit; atque distinctis interuallis hinc a Septentrione Liobam, prestanti religione et explorate sanctitatis feminam, que uirginibus Bischofheimiensis monasterii prefecta fuerat; inde Sturmin abbatem ad Australem plagam, pari item sanctimonia, in sua quemque absida conditum habuit. Quod etiam Candidus, in  uita sancti Sturmii abbatis et Ruodolfus in Actis sancte Liobe suo loco referendis tradunt. Huc pertinent uersus Rabani Mauri, inscriptione 82, in ecclesia sancte Marie iuxta sepulcrum sancti Bonifacii positi.

Postquam martyrium expleuit Bonifacius almus,
   Martyr et antistes ethera celsa petens;
De Frisia huc uectus, cum theca hac rite locatus,
   Sanguinis hic partem liquerat hinc abiens.
Desuper hunc tumulum Rabanus condere iussit
   Ad laudem sancti exiguus famulus,
Indignus presul, uernaculus attamen huius.
   Pro quo tu, lector, funde preces Domino.
Anno 778, sicuti in Annalibus Fuldensibus legitur, monachi Fuldensis cenobii, propter timorem Saxonum, assumptis secum sancti Bonifacii martyris ossibus, fugerunt de monasterio per millia fere XIu. Lege uitam sancti Sturmii, num. 23, ad ann. 779. Reliquie sacre in tumulum relate, noua basilica a sancto Eigile exedificata, de qua in eius uita seculo proximo, in  crypta orientali reposite sunt, et super fornicis conuexum locata ara in sancti Bonifacii honorem dedicata, uti et principalis ecclesia, quod ex uetusto Instrumento constat, relato a Browero, lib. II, cap. 3, in hunc modum: Anno Dominice Inc. 818, indict. 12, mense Nouemb., prima die mensis, dedicatum est hoc templum ab Heistolfo archiepiscopo Moguntiacensis Ecclesie in honorem sancti Saluatoris, uidelicet, nostri Iesu Christi et in honorem sancte Dei genitricis Marie et sancti Petri apost., et ceterorum apost. Domini et sancti Iohannis Bapt. et sancti Bonifacii martyris Christi et aliorum plurimorum sanctorum, et translatum est ipsa die ab eodem archiepiscopo et ceteris episcopis atque sacerdotibus corpus sancti martyris Christi Bonifacii post martyrium eius expletis annis LXu, mensibus Iu, diebus XXuI, in locum quem preparauerat ei uenerabilis abbas Eigil una cum fratribus eiusdem monasterii magno studio et pia deuotione. Asseruantur etiamnunc in eadem basilica eiusdem sancti reliquie,  caput quidem in scrinio peculiari, ossa uero alia in theca pretiosa. Asseruantur item nonnulli ipsius libri, quos ad Willibaldi caput 12 notauimus; pastorale pedum, cingulum et annulus. De sancto Bonifacio ista sint dicta.


uERSUS QUI OLIM IN TEMPLO ARCIS MOGUNTINAE LEGEBANTUR.

E stirpe natus regia Bonifacius,
   Britanniam ultro deserens,
Auctoritate pontificis summi, fuit
   Apostolus Germanie.



[SANCTI BONIFACII MOGUNTINI ARCHIEPISCOPI OPERUM QUAE EXSTANT OMNIUM PARS PRIMA.]



EPISTOLAE BONIFACII MOGUNTINI:





PATROLOGIAE EDITORIS MONITUM.

 Necessario prefaturi de sequenti S. Bonifacii Epistolarum collectione, accidenter pauca de generali dispositione a nobis eius operibus attributa dicemus. Scripta S. Patris hic in tres partes diuiduntur. Prima continet Epistolas, Iuramentum et Concilia, secunda, Sermones; tertia, Miscellanea opuscula.

I. Omnia que damus in prima parte, sub unico Epistolarum titulo olim includi et misceri solebant. Iuramentum autem et Concilia distincta classificatione digna esse nobis uisa sunt; secutique sumus doctorem I. A. Giles , qui separatim ea iam dederat. Quoad Epistolas ipsas, quam curam eis prebuerimus, patebit ex paucis sequentibus.

 Hucusque tres harum precipue editiones numerantur:---Una anno 1605 Moguntie a Serrario data; altera Moguntie quoque a Wurdtweino, 1766; ultima uero nuperrime Londini a doctore I. A. Giles. In omnibus editores ratione peculiari peculiarem ordinem seruauerunt. Similiter facturi sumus in nostra, et iure quidem. In preuiis enim recensionibus multe non ad S. Bonifacium pertinentes, sed tantum siue ad eum, siue ad eius successores, uel Ecclesiam spectantes Epistole inserte fuerant; cum autem in nostra Bibliotheca unusquisque Patrum qui eas scripserunt suam uicem habeat, uniuscuiusque epistolas ad eius locum reiecimus, scilicet: Aldhelmi et Gregoriorum II et III pontificum supra, ubi uidenda  sunt eorum opera; Zacarie uero pape, Lulli necnon aliorum, infra, in presenti uel sequentibus tomis. Hic tamen, sub appendicis titulo, quasdam uiginti epistolas, quarum proprii auctores aut anni ignoti sunt, seruamus, quia nullibi melius habende fuissent. Omnino ergo nouus est noster S. Bonifacii Epistolarum ordo; sed ad lectori prebendam aliarum editionum intelligentiam ualebunt subsequentes prefationes et tabule.

II. Sermones, qui secunda parte continentur, recensuimus post iam a nobis laudatum doctorem Giles, qui eis subiunxit hanc notam: »De sermonibus siue homiliis que sub Bonifacii nomine uulgate sunt, nichil est cur multa dicamus. Eas edidit primum Martenius in amplissime collectionis Scriptorum ueterum  tom. u., p. 186. Que de iis editor dicenda habuit,  in admonitione preuia, quam in nostra editione  repetiuimus, lector uidere potest. In cod. Paris.  quem cum ed. Mart. ad uerbum contuli quatuordecim tantum homilie exstant. Is codex satis antiquus est; sed heret in animo meo suspicio quedam ne isti sermones stylo uerborum et ad legendum et ad intelligendum faciliori etatem sequiorem redoleant. Exstat etiam unus aut alter ex his sermonibus in Codice Parisiensi 340, sed cum aliis intersertis, quos omnes inspexi, sed numeris distinguere superfluum duxi.«

III. De Miscellaneis tandem opusculis que in tertia parte habentur, nichil nobis uidetur discendum, nisi quod ea primum ab Anglico collecta sunt editore, quem sequimur.





SERRARII PRAEFATIO AD SUAM EPISTOLARUM S. BONIFACII RECENSIONEM.



I. De harum Epistolarum utilitate.


Ad multa ualent ueterum, maximeque sanctorum, et nostrorum in Christo parentum, epistole, ad quatuor tamen potissimum.

1o Ad fidem. Multa enim, que ab hodiernis nouatoribus in iurgium et calumniam uocantur, in illis egregie et uelut certa, sancta et salutaria indicantur, uerbi gratia, sacrosanctum misse sacrificium, oratio pro fidelibus defunctis, sanctorum inuocatio, reliquiarum  ueneratio, Romani pontificis auctoritas, et similia.

2o Ad mores. In illis enim crebra uitiorum reprehensio, uirtutum laudatio, sempiternorum aut premiorum aut suppliciorum explicatio, et que generis eiusdem alia.

3o Ad eorum a quibus, ad quos, et de quibus, epistole sunt, memoriam. Sola, inquit sanctus Hieronymus, epist. 42, res, que homines absentes presentes facit, epistola est. Ad Quintum fratrem Cicero: Cum tua lego, te audire uideor.

4o Ad historiam. Cum imperatoris Aureliani gestas res scribere deberet Syracusanus uopiscus, elaborauit in eo maxime, ut ex Ephemeridibus, libris linteis, ac Sibyllinis, e uariis denique bibliothecis, epistolas conquireret. Nam interest, inquit, epistolas nosse Aureliano scriptas. Et postea: Exstat epistola quam ego, ut soleo, fidei causa, imo ut alios Annalium scriptores fecisse uideo, inserendam putaui. Rursumque:  Est epistola Aureliani de libris Sibyllinis. Nam ipsam quoque indidi ad fidem rerum; eamque ob causam tam crebro tam diligenter ex omnibus omnium bibliothecarum angulis epistolicas istiusmodi schedas eruit, qui nostro isto seculo est, Romana Cesar primus in historia. Et Bonifacianas istas magno se studio perquisisse testatur Otholonus in sancti Bonifacii uite prologo, et lib. II, c. 17; qui, quodam ueluti merore, aut sollicitudine, affectus, subiicit: Si quem moueat quod plurime epistole, quarum mentio fit in supra scriptis epistolis, hic pariter scripte non habentur, sciat illud hac de causa accidisse, quod nusquam eas inuenire potui. Quibus uerbis illud etiam indicat, se, si tot quot iam eduntur sancti Bonifacii epistolas nactus fuisset, ingenti exsultaturum fuisse gaudio, et cum euangelica illa muliere, Luc. Xu, 19, conuocaturum amicos et uicinos, iisque dicturum: Congratulamini mihi, quia inueni drachmam quam perdideram.



II. De earumdem manuscriptis exemplaribus.


Harum sancti Bonifacii epistolarum manuscripta exemplaria uidit duo reuerendiss. et illustr. Baronius, eorumque alterum in Gregoriana canonici iuris correctione citatur. Sed cum ex Italia in Germaniam illa, ut ederentur, ab aliis inuitata rogataque intelligerem, neque ut uenirent tamen exorari potuisse, omnem ego quidem illa unquam uidendi spem abieci, simulque statim cogitaui, si, quod olim monuisse  Plato dicitur, in Germanie nostre fundo, ad cretam usque, foderemus, aliqua forte inueniri exemplaria posse. Ac Deo bene fortunante, sanctoque Bonifacio suis adiuuante precibus, unum in celebri ac locuplete Ingolstadiensis Academie bibliotheca inuenit e societate nostra R. P. Iacobus Gretserus; alterum uero in amplissima nobilissimaque Cesaree Maiestatis uiennensi bibliotheca reuerendissimus, suisque pro Ecclesia catholica scriptis, disputationibus ac laboribus, longe clarissimus D. doctor Pistorius. Fuit et olim exemplar tertium in egregio Fuldensis monasterii librorum penu, sed hoc ab inuolante harpyia immundissima, Illyrico, inquam, sublatum posteaque uarie laceratum et conscissum, ita ut qui eius in Helmstadiensi bibliotheca uidit reliquias Lutheranus predicans, dixerit, uel inde satis apparere quem in ueteribus tractandis, fedandis et mutilandis, tenere morem solita sit dira illa Celeno. E duobus igitur prioribus Germanicis exemplaribus, que, quos laudaui,  humanissime miserunt doctissimi uiri, hoc nunc, primo quidem manu, prelo deinde librario exscriptum est.



III. De precipuo huius operis exemplari.

Secutus uero sum maxime Cesareum ms. exemplar, 1o quia uetustiore multo id manu scriptum, prout et characterum et pergamenarum monstrat chartarum antiquitas; nam Ingolstandiense anno 1497, in Sphaneimensi cenobio, iussu Trithemii abbatis, descripsit Nouitius monachus, prout in Codicis extremo, Grece, Latineque testatur. 2o Quia idem Cesareum exemplar multo plures continet epistolas, in eo enim sunt CXuII, in Ingolstadiensi tantum LXXuIII. 3o Quia eedem ille CXuII nunquam in lucem hactenus preter earum nonnullas, quas selegit et in IX Annalium suorum tomum retulit reuerendissimus et illustrissimus, de quo supra, Baronius, postque ipsum et ex ipso, fere tamen Germanice, I. ille Letznerus,  de quo ante uitam sancti Bonifacii notatione, lib. III, Mogunt., p. 321. At ex Ingolstandiensibus LXXuIII prime undetriginta lucem fere omnes iampridem et in Pontificum Epistolis et in Othloniana sancti Bonifacii uita, quam et Moguntiacorum libro tertio posui, aspexerunt. Accedebat quod Ingolstadiensium posteriorum plereque uel a Cesareo, uel ex alio, quod cum isto congrueret, exemplari uidebantur exscripte, adeo ut post Ingolstadiensem 71 scriberetur: Epistola hec descripta, superius posita, ideo omissa, quia, ut apparet, in eo unde fiebat excriptio, Codice, alio ante loco posita iam fuerat quemadmodum in Cesareo ms. ea epistola est 50.



Iu. De Cesarei exemplaris expressione.

In antiquorum exscriptione Codicum opere uidetur pretium nichil mutare. Atque hoc mihi omnino deliberatum ac statutum fuit. Penitus tamen in omnibus assequi non licuit. Nam et operarum interuenere menda interdum nonnulla, que suo indicabuntur  loco, maxime in epistola prima, et paucis quibusdam aliis. Deinde in uetere uerborum quorumdam orthographia nolui esse morosior, partim quia plerisque molesta illa hodie ac ridicula, partim quia in quibusdam non tam orthographia, quam libraria cacographia et imperitia certo conspicua. Ne quid tamen detrimenti patiantur antiquitatis amantiores, denotabo paulo infra que prioris uidentur generis. Tertio, iterabatur identidem hoc: Epistola sancti Bonifacii. Item epistola sancti Bonifacii. At eam toties cramben reponere, cur rei? satis hoc e titulo et salutatione, que singulas pene inchoat epistolas, perspicuum. In rebus, uerbisque aliis a proposito exemplari ne sciens prudensque unum, ut aiunt, unguem deflecterem, caui, scabra licet hiulca, et pene occurrerent nonnulla, que alius aliunde forsan aut corriget aut explicabit felicius. uarias tamen uariorum exemplarium lectiones, et nonnullas interdum coniectiunculas in margine, cum litterarum  quarumdam de quibus paulo post, prefixione notaui.



u. De Cesarei eiusdem Codicis ignotis aliquot characteribus, meisque quibusdam siglis.

In Cesareo exemplari occurrerunt interdum ignoti quidam characteres, quos ueteres aut Anglicos aut Saxonicos rebar. Sed magnam iis partem dissimiles sunt, quos ante Asserium Anglum prenotat Editor. E uaria tamen collatione, ipsorum pene integrum conflaui alphabetum, quod si presto typi fuissent, hic lectoribus dedissem, sicut signa quibus uetustiore illo seculo signabantur epistole. Sed pro his, et similibus, si qua uel exprimi non potuerunt, uel deesse uisa sunt, punctula quedam apposui sic: . . . . . . Alie mihi sigle  iste sunt:

    C. Cesareum exemplar.
    I. Ingolstadiense.
    C. I. Utrumque.
    B. Baronianum.
     L. Letznerianum.
    S. Surius in uita sancti Bonifacii.
    u. uulgatus Bibliorum interpres Lat.
    F. Forte legi potest.


Ingolstadiensem uero Codicem, quia propter oblatam uecture commoditatem remisi antequam accipere Cesareum licuisset, cito ex apographo, quod cum Cesareo collatum solum.



uI. De istarum epistolarum stylo.

Et tamen quibusdam non sunt, ait sanctus Hieronymus, epist. ad Marcellam, suauee epule, que non pluscentam redolent, quas non condit Apicius; in quibus nichil de magistrorum huius temporis iure suffumat. Non omnis fert omnia tellus. Qui ualde Latinum, aut politulum, nitidulumque semper stylum expetunt, Ciceronem habent et Manutium, Muretum, Lipsium, aliosque nonnullos. In hisce sancti Bonifacii epistolis simplex oratio est et familiaris; illo seculo non inelegans,  nostro tolerabilis, preterquam in particulis aut uersibus aut epistolis, quibus aut discipuli aut discipule suos quoquomodo affari magistros gaudebant. Candida ubique pectorum morumque simplicitas elucet: uirtus, Christianaque caritas et modestia renidet in omnibus. Sed in Cesareo uolumine multo a librariis mendosius erant scripte posteriores quam priores.



uII. De uetere in his epistolis orthographia et sermone.

Quod nota 4 notabam et adpromittebam id uero iam represento. In Cesareo igitur Codice scribitur:

    Abunculus, auunculus.
    adolari, adulari.
    amminiculum, adminiculum.
    auxilio, auxilior.
    Anbacum, ut Grece , Habacuc.
    bernacula, uernacula.
    boneuolentia, beneuolentia. Est et epist. 45 beniuola uoluntas; sed an non mendum?
    bouibus, epist. 100, bobus.
     caraxo, .
    Carulus et Carlus, Carolus.
    coacerbo, coaceruo.
    commonio, communio.
    conloco, colloco.
    compatesco, compatior.
    consolo, consolor.
    cotidie, quotidie.
    curbare, curuare.
    Danielus, Daniel.
    dirego, dirigo.
    diphhonge, diphhongi.
    epistula, epistola.
    epistiuncula, epistolium.
    fantasma, phantasma.
    fatesco, fatisco.
    floriet, florebit.
    forasticus, externus.
    haue, aue.
     honerosus, onerosus.
    idolatria, idololatria.
    Ihesus, iehsu. Sed uen. Beda, in principio libri de Musica, p. 35, docet istud II, quod inter i et e ponitur, esse Grecum , et a Latinis ob ipsius auctoritatem nominis interponi. Et forte id ob eam etiam factum causam, ut significetur illud e non esse breue, sed longum, et quod in hoc nomine suauissimo longeque mellitissimo haud raptim, sed sensim, et cum quadam ueluti mora, pietatisque sensu reuerenter pronuntiandum.
    inlesus, illesus.
    inluster, illuster.
    inluminatus, illuminatus.
    inormitas, innormitas, uel enormitas.
    inrogare, irrogare.
    interducie, inducie.
    ipsud, ipsum.
    iuuar, iubar.
     noberunt, nouerunt.
    obedientia, obedientia.
    obtunsus, obtusus.
    oloserica, holoserica.
    psalmigraphus, psalmographus.
    repperio, reperio.
    reuerentissimus, reuerendissimus, ut amantissimus apud Capitolinum, in Albino, Spartianum, in Geta.
    subfragium, suffragium.
    sobrius, magis sobrie.
    ueteresco, ueterasco.
    uolbere, uoluere.
    uocifero, uociferor.
    In quibus omnibus, cum alia, tum hoc uides, sepe positum o pro u et contra, itemque b pro u, ut in Florentinis Pandectis, et alibi sepissime, ut Parergon libro singulari docet Brissonius. De horum uero aliquibus aliquid iterum suis postea locis. notabitur, itemque de similibus aliis.







WURDTWEINI PRAEFATIO.


 LECTORI FELICITATEM!

Inter precipua Germanie sacre monumenta merito numerande ueniunt sancti Bonifacii S. Moguntine sedis archiepiscopi et martyris epistole; testantur enim abunde quam horrida fuerit seculo uII et uIII Ecclesiarum Germanie facies  quamque necessum ut excitaretur uir zelo religionis plenus, fortis in prelio, qui expugnaret idolomaniam  , eradicaret uepres et dumeta superstitionum  atque efformaret operarios  qui aberrantes reducerent, reductosque in semita salutis retinerent. Grandi huic negotio destinauit Deus Winfridum ex Anglia dictum dein Bonifacium  ; is primati totius Ecclesie  iureiurando  obstrictus mittitur  ad predicandum gentibus Euangelium, ad docendum sanam doctrinam, ad succidendas Iouis arbores  , ad plantandum et irrigandum semen uere fidei, Deo dante incrementum  .

Epistole presentes non sine maxima cum difficultate, quantum licuit, ordine chronologico disposite labores Bonifacii apostolicos ab anno 716 ad ann. 755 constantissime susceptos  non solum innuunt, sed et plurima Christiane religionis dogmata, nec non usitatam hoc euo Ecclesie disciplinam comprehendunt. Pauca quedam ne in prefando simus prolixiores adducimus  .

Breuis ista recensio nouum hoc epistolarum opus ab utilitate et prestantia sat superque commendat;  licet autem stylus earumdem nec Ciceronianus aut Plinianus sit, minus autem nitidis huius seculi flosculis accommodatus, oratio tamen simplex et familiaris, illo euo non inelegans, nostro tolerabilis est, preterquam in pauculis aut uersibus aut epistolis, quibus aut discipuli uel discipule suos quoquo modo affari magistros gaudebant. Candida ubique pectorum morumque simplicitas elucet, uirtus Christianaque caritas et modestia renidet in omnibus.

Othlonus ad petitionem monachorum Fuldensium uitam S. Bonifacii scripturus, epistolas eiusdem censuit esse aptissimas huic labori perficiendo  .

Triginta circiter epistolas uite Bonifaciane inseruit Othlonus. Priori demum seculo Iacobus Gretserus in academie Ingolstadiensis bibliotheca reperit exemplar epistolarum septuaginta et octo in Spahheimensi cenobio a nouitio monacho iussu Trithemii abbatis an. 1497 descriptum. Aliud exemplar centum et septemdecim epistolarum in Cesarea uindobonensi bibliotheca inuenit Pistorius scriptis,  disputationibus aliisque laboribus litterariis longe  clarissimus. Ex his ambobus unum confecit Nicolaus Serarius, et epistolas centum quinquaginta et unam Moguntiaci an. 1605, typis Balthasaris Lippii describi fecit. Eedem epistole cum notis Serarii inserte sunt tomo XIII Bibliothece maxime Patrum a pag. 70 ad 160.

Nobis licuit esse felicioribus, qui nacti sumus Codicem pergamenum in bibliotheca metropolitane Moguntine asseruatum, ab antiquitate uenerandum; characteres enim eiusdem positi in fronte huius libri ilium referunt ad seculum nonum. Auximus inde numerum epistolarum, eisdemque adiecimus notas historico-criticas et lectiones magni ponderis uariantes, et ex alio quodam Carlsruhano Codice ms. pergameno circa finem operis epistolas quasdam ineditas.

Lector amice, hoc nouo labore in splendorem et Germanie sacre emolumentum suscepto utere sedulo, et perpetuo uale. Dabam e Museo meo apud uangiones uI Idus Septembris, anno 1787.





ALIA WURDTWEINI PRAEFATIO. EPISTOLAE  S. BONIFACII  ARCHIEP. MOGUNT. ET MARTYRIS.

 S. Bonifacium nonnulli dicunt e stemmate regio  prognatum, quod in charta quadam uocetur propinquus  S. Walpurgis filie Richardi regis Anglie, de  quo in Lucensi Italie urbe hoc legitur epitaphium:

 Hic rex Richardus requiescit sceptrifer almus.
Rex fuit Anglorum, regnum tenet ipse polorum,
Regnum dimisit, pro Christo cuncta reliquit.
Ergo Richardum nobis dedit Anglia sanctum.
Hic genitor sancte Walburge uirginis alme,
Et Willibaldi sancti simul et Winibaldi:
Suffragium quorum det nobis regna polorum.
   Amen  .

Winfridus noster annos pueriles necdum egressus monasterium ingreditur  .

Cum Winfridus, incessabili sacrarum Scripturarum meditationi deditus, omnem regularis uite disciplinam sub prefati abbatis gubernatione per annos plures custodiret, ibique tam pro desiderii sui quantitate quam doctorum penuria in lectione diuina satiari nequiret, cum consensu abbatis fratrumque suorum ad monasterium quod usque hodie dicitur Nuiscelle peruenit et beate memorie Winberti  abbatis, qui uenerabiliter eidem monasterio tunc prefuit, magisterium elegit. Ubi tandem tam grammatice  artis metriceque subtilitatis quam spiritualis intelligentie desiderata eruditione potitus, adeo in hac pollere cepit, ut, eius scientie fama undique diuulgata, ad ipsum etiam alii causa discendi confluerent.

Quanto maiores in scientiis profectus fecit, tanto se minorem aliis existimans omnes humilitate ac  subiectione preuenit, et illum alii, eius sapientie rumore incitati uel ipsius saluberrima doctrina instructi mutuo honore preuenerunt, ut patrem, uniuersis in eius laudem conclamantibus, atque ad singulos ecclesiastici ordinis gradus eum promouentibus, tandem ad sacerdotalis officii dignitatem triginta  aut eo amplius annos habens eligitur. Suscepta uero sacerdotii dignitate, qualem se exhibuerit in utriusque hominis contritione [Forte conditione] ut sacramenti celestis dignus fieret participatione, melius colligitur ex operum suorum testimonio quam ullo uerborum iudicio.

Creuit in dies Winfridi a doctrina, pietate et sapientia, nominis fama; hinc pre aliis selectus a synodo, qui ablegaretur ad archiepiscopum Cantuariensem in graui reipublice negotio, a quo feliciter peracto reuersus ingens gaudium attulit uniuersis.

Magno interim estuans desiderio in regionibus exteris predicandi Euangelium, egre admodum a suo  abbate obtinuit peregrinandi ueniam. Cum sociis hinc eiusdem zeli quibusdam peruenit Lundenwic  et inde ad Dorstet  . Sed quoniam per idem tempus hostilis dissentio exorta inter Karolum  principem gloriosumque ducem Francorum et Ratbodum  regem Fresonum, populos ex utraque parte perturbabat, maximaque pars Ecclesiarum Christi,  que Francorum prius in Fresia subiecte erant imperio, Ratbodi persecutione incumbente, idolorum culture lugubriter reddebatur  ideoque uir Dei Winfridus, perspecta tante peruersitatis mole ex illis partibus discessit ad Treth  ibidemque Ratbodum regem, ut a tanta prauitate quiesceret, alloquitur; sed incassum. Cumque intelligeret diuturna perquisitione, ibidem se frustra laboraturum predicando, arida spirituali fertilitate arua reliquit et ad natale solum transmigrauit  .

Annus igitur 716 Winfridi missionis primus est, ut bene notauit auctor Chronici Wirziburgensis, a Baluzio lib. I, Miscellaneorum editus, sed ibi confunditur hec peregrinatio in Frisiam prima cum missione illi a Gregorio II serius commissa. Idem dicendum de Petro Bibliothecario apud Duchesnium, tom. III, p. 540.

Ipsemet Bonifacius in epist. num. 135 , Zacarie PP. data anno 745 et ibid. a Baronio num. 24 recitata, inquit: Postquam me, ante  annos prope triginta, sub familiaritate atque seruitio apostolice sedis annuente et iubente uenerande memorie antistite apostolico Gregorio anteriore  uoto constrinxi, quidquid mihi letitie uel tristitie accideret, apostolico pontifici solebam indicare. Ab hoc autem an. ad 745 anni triginta incompleti intercurrunt. Ad hec Willibaldus citatus testatur hunc sanctum Germanie apostolum anno 755 martyrio  coronatum esse, quadragesimo peregrinationis eius anno reuoluto, que ideo hoc anno incepta fuit. Othlonus ait: Passus est anno peregrinationis sue quadragesimo. Quare hec epocha certa et indubitata. Serarius, qui Bonifacii in Angliam reditum cum hoc anno accurate illigauit et ex uerbis Willibaldi notauit quod Bonifacius in Anglia hyemes duas e Frisia, unde autumno soluerat, reuersus transegerit et sub initium tertie Romam perrexerit, anno scilicet septingentesimo decimo octauo, bienniumque in natali solo solidum tunc manserit.

Accidit interea ut monasterii sui Pater, deposito carnis ergastulo, uitam presentem finiret. Cuius obitu fratres nimium contristati, sed a beato uiro spiritualibus colloquiis letificati et ut regularis uite normam conseruantes patrem quemlibet spiritualem eligerent omni modo instructi, omnes ipsum sanctum, qui eo tempore Winfrid dicebatur, unice precabantur ut pastoralem super eos suscipere curam  dignaretur. Is uero altiora in pectore gerens, preces eorum non admisit, intentionemque suam pro Christi amore proximique salute peregrinandi fratribus aperuit. Accepta tandem licentia episcopum Danielem adiit, petens ab illo ut eius benedictione et litteris commendatitiis Romam iturus frui mereretur. Episcopus libens annuit et Dei seruum iter longum peregre suscepturum ad loca optata cum suis litteris a se dimisit.





DOCTORIS I. A. GILES PRAEFATIUNCULA.

 Propter raritatem codicum Epistolarum sancti Bonifacii, fateor me imprimis de corrigendo textu omnino desperasse. Tandem librum unum, sequioris quidem eui, qui in Bibliotheca Regia Parisiensi sub numero 3859 A seruatur, nactus, ad corrigendum textum in sexaginta epistolis, quas iste codex continet, non omnino nichil profeci. Quenam sint iste epistole, lector, inspecta tabula que sequitur, epistolarum, facile uidebit. Notas Wurdtweinianas fere omnes retinuimus, necnon ea que identidem adnotauit de uita et gestis sancti Bonifacii, inter epistolas inserta.

Dedimus preterea epistolam Cuthberti Abbatis, quam de obitu Bede ad Cuthwinum direxit: id quidem, ut omnes epistole, que sub istius nomine Abbatis circumferuntur, in unum colligerentur. In  omnibus illis eque de gloriosissimo illo Beda agitur. Similiter quoque epistole, a beato Aldhelmo siue ad Aldhelmum ab aliis scripte, quas inter opera Aldhelmi [Oxonii, in-8o 1844] nuper edidimus, hic non apparent.


S. BONIFACII EPISTOLARUM ORDO ALPHABETICUS.

    A. Ordinem huius editionis designat.
    B. Ordinem editionis Würdtweia.
    C. Ordinem editionis Serrarii.
    D. Ordinem cod. MS. Paris.




Que epistole sub lit. A asterisco sunt notate, eas quia inter Opera Aldhelmi supra edite sunt, non necesse duximus hic repetere
[Table: 15Kb]




S. BONIFACII EPISTOLARUM ORDO NOuUS CUM ORDINIBUS ANTEA uULGATIS COMPARATUS.
[Table: 12Kb]




I. EPISTOLAE.





[a 1Kb] EPISTOLA I. DANIEL UNIuERSIS REGIBUS, ETC. [A. D. 718.]

Piissimis ac clementissimis regibus, ducibus uniuersis reuerendissimis et dilectissimis episcopis,  religiosis nec non abbatibus, presbyteris et spiritualibus filiis Christi nomine consignatis, Daniel Dei famulorum famulus.

Dum uniuersis fidelibus deuotione sincerissima  Dei mandata sunt obseruanda, quantum sit hospitalitatis munus, quamque acceptabile Deo humanitatis officium uiantibus exhibere, sanctis Scripturis attestantibus demonstratur, dum et beatus Abraham propter hospitalitatis misericordiam sanctorum angelorum presentiam suscipere meruit, et uenerando eorum colloquio perpotiri. Loth quoque per huiusmodi mysterium pietatis de Sodomorum flammis ereptus est. Saluauit eum hospitalitatis gratia de flammarum interitu, mandatis celestibus obsequentem; ita et uestre dilectioni proueniet ad salutem, dum horum portitorem religiosum presbyterum, Deique omnipotentis famulum suscipientes Winfridum, caritatem ei, quam Deus et diligit et precipit, exhibetis. Recipientes ergo Dei famulos, eum  recipitis cuius maiestati deseruiunt omnia ita pollicenti: Qui uos recipit, me recipit; hec itaque cum cordis deuotione facientes, et Dei mandata peragitis, et de diuine promissionis oraculo confidentes, mercedem apud eum habebitis sempiternam. Incolumem eminentiam uestram superna gratia custodiat.





[a 1Kb] EPISTOLA II. GREGORIUS BONIFACIO. [A. D. 719.]

[b 2Kb] Gregorius seruus seruorum Dei Bonifacio religioso presbytero.

Exigit manifestata nobis religiosi propositi tui pie in Christo flagrantis intentio, et approbata sincerissime fidei tue prolata relatio, ut ad dispensationem uerbi diuini, cuius per gratiam Dei curam gerimus, te comministro utamur. Experientes proinde te ab  infantia sacras litteras didicisse, profectusque indolem ad augmentum crediti celitus talenti prospectu diuini timoris [Paris., amoris] extendere, uidelicet gratiam cognitionis celestis oraculi in laborem salutifere predicationis, ad innotescendum gentibus  incredulis mysterium fidei instanti conatu expendere; colletamur fidei tue et adiutores effici cupimus gratie prerogate. Idcirco quia premissi conatus pium affectum usque ad apostolice sedis modesta prouisione perduxisti consultum, ut, membrum ex membro proprii corporis caput requirens, motum mentis probares, capitisque arbitrio humiliter te submittens, eius directione iusto tramite properans solidari, compaginis plenitudo existas; ideo in nomine indiuisibilis Trinitatis per inconcussam auctoritatem beati Petri apostolorum principis, cuius doctrine magisterio fungimur, et locum sacre sedis administramus, modestiam tue religionis instituimus, atque precipimus ut in uerbo Dei, quo igne salutifero, quem Dominus mittere uenit in terram enitere  uideris, ad quascunque gentes infidelitatis errore detentas properare, Deo annuente, potueris, ministerium regni Dei per insinuationem nominis Christi Domini Dei nostri ueritatis suasione designes, et per spiritum uirtutis et dilectionis ac sobrietatis predicationem utriusque Testamenti mentibus indoctis consona ratione transfundas. Disciplinam denique sacramenti, quam ad initiandos Deo preuie credituros tenere studeas, ex formula officiorum sancte uestre [Leg. nostre] sedis apostolice, instructionis tue gratia prelibata, uolumus ut intendas. Quod uero actioni suscepte tibi deesse perspexeris, nobis ut ualueris intimare curabis. Bene uale. Data Id. Maii, imperante Domino piissimo Augusto Leone a Deo coronato magno imperatore, anno 3 imperii  eius, indictione 2. [c 2Kb]





[d 1Kb] EPISTOLA III. BUGGA BONIFACIO. [CIR. [e 2Kb] A. D. 720]

uenerando Dei famulo et plurimis spiritualium carismatum ornamentis predito Bonifacio, siue  Winfrido dignissimo Dei presbytero, Bugga uitis uernacula perpetue caritatis salutem.

Notum sit almitatis tue auctoritati quod gratias omnipotenti Deo referre non desino, eo quod tibi, ut in [Wurdt. om. in] scriptione beatitudinis tue agnoui, multipliciter misericordiam suam tribuit, et te transeuntem per ignotos pagos piissime conduxit. Primum, pontificem gloriose sedis ad desiderium mentis tue blandiendum inclinauit; postea inimicum catholice Ecclesie Rathbodum coram te consternauit; deinde per somnium semet ipse [W., ipso] reuelauit, quod debuisti manifeste messem Dei metere, et congregare sanctarum animarum manipulos in horreum Regis celestis. Idcirco eo magis confiteor quod nulla uarietas temporalium uicissitudinum statum  mentis mee inclinare queat a proposita caritatis tue custodia, sed ardentius uis amoris in me calescit, dum pro certo cognosco per orationum tuarum suffragia ad portum alicuius quietis peruenisse. Ideo iterum humiliter moneo ut intercessionum tuarum studia pro mea paruitate Domino offerre digneris, quatenus sua gratia me faciat incolumem cum tuis protectionibus. Simulque sciat [W., Sciatque similiter]  caritas tua quod passiones martyrum, quas petisti tibi transmitti, adhuc minime potui impetrare. Sed dum ualeam, faciam. Et tu, mihi carissime, dirige mee paruitati ad consolationem, quod per dulcissimas litteras tuas promisisti, id est, congregationes aliquas sanctarum Scripturarum. Similiter deposco ut sanctarum missarum oblationes offerre digneris pro anima mei propinqui, qui mihi pre ceteris charus erat, cui nomen erat N. Et per eumdem portitorem tibi nunc transmitto quinquaginta solidos, et pallium altaris, quia maiora munuscula minime potui adipisci. Sed mihi hec sunt cum maxima caritate directa, licet sint parua in specie. uale in hoc seculo sancte, et in caritate non ficta.





EPISTOLA Iu. [a 7Kb] WINFRIDUS NIDHARDO. [CIR. A. D. 720.]


Charissimo sodali et amico dilectissimo, quem mihi nec temporalis caducum auri munus nec mellitate per blandimenta adulantium uerborum faceta urbanitas asciuit, sed spiritualis necessitudinis famosa affinitas immarcessibili catena caritatis nuper copulauit, Nidhardo Winfridus supplex in Christo Iesu perpetue sospitatis salutem.

 Humilibus mediocritatis mee apicibus illustrem pubertatis tue indolem precor, frater carissime, ut  te sapientissimi [a 134Kb] Salomonis sententie minime recordari [b 1Kb] pigeat dicentis: [c 1Kb] In omnibus operibus tuis  memorare nouissima tua, et in eternum non peccabis. Et alibi. Currite, dum lucem  habetis, ne tenebre  uos comprehendant. Quia cuncta uelociter transitura sunt instantia, et in eternum mansura cito adfutura, et uniuersa mundi huius pretiosa siue in specie auri et argenti, siue in stellantium uarietate gemmarum, uel in luxuriosorum ciborum, aut comptorum uestimentorum acquisita diuersitate simillima collectione [P., collatione] rerum, ut umbra pretereunt, ut fumus fatiscunt, ut spuma marcescunt, iuxta ueridicam Psalmigraphi sententiam dicentis: Homo sicut fenum dies eius, et sicut flos agri, ita [a 1Kb] floriet. Et alibi: Dies mei sicut umbra declinauerunt: et ego sicut fenum arui. Et hac de re uniuersi aurilegi [b 10Kb] Ambrones [c 13Kb] apoto grammaton agiis frustratis afflicti  inseruire excubiis, et fragilia aranearum incassum ceu flatum tenuem, siue puluerem captantia tetendisse retia dignoscuntur, quia [d 5Kb] Psalmistam. Thesaurizant, et ignorant cui congregent illa, et dum exactrix inuisi Plutonis, mors uidelicet, cruentatis crudeliter frendens dentibus in limine latrat, tum tremebundi, et diuino [W., omni] suffragio destituti, animam pariter [e 1Kb] pretiosam, et fallacem gazam, qui auari diu noctuque sollicite inseruiebant, subito amittentes perdent; et exinde, diabolicis rapti  manibus, teterrima subeunt claustra [f 1Kb] Erebia, eterna luituri supplicia. His autem omnibus, absque scrupulo falsitatis, ita se habentibus, precibus caritatis interlitis obnixe flagitantibus, te implorare procuro, ut, his uniuersis ueraciter perspectis, resuscitare festines gratiam ingenii naturalis, que in te est, et liberalium litterarum scientiam, et diuini intellectus flagrantem spiritualiter ignem aquoso luto et humido terrene cupiditatis puluere non exstinguas, sed memor Psalmigraphi de beato uiro sententiam proferentis: In lege Domini fuit uoluntas eius, et meditabitur die ac nocte. Et alibi: Quomodo dilexi legem tuam, Domine! tota die meditatio mea est: Et Moysis [g 1Kb] in Deuteronomio: Non recedat liber legis de ore tuo: et meditaberis in ea diebus ac noctibus omnibus.  [h 1Kb] Non profuturis aliarum rerum obstaculis porro abolitis, studium sacrarum litterarum mentis intentione sequi nitaris, et inde gloriose ac uere pulchritudinis uenustatem acquirere, id est, diuinam sapientiam, que est splendidior auro, speciosior argento, ignitior carbunculo, candidior crystallo, pretiosior topazio, et secundum sanctionem ingeniosi [i 1Kb] concionatoris, omne pretiosum non est ea dignum. Quid enim, frater Christiane, a iuuenibus decentius queritur? aut quid a senibus demum [i 1Kb] soprius  possidetur, quam scientia Scripturarum sacrarum, que, sine ullo naufragio periculose tempestatis, nauem anime nostre gubernans, deducit ad amenissimi littus paradisi, et ad perpetua supernorum [W., superna] gaudia angelorum, de quibus supra dictus sapiens dixit: Sapientia uincit malitiam. Attingit ergo usque ad finem fortiter, et disponit omnia suauiter. Hanc amaui, et exquisiui a iuuentute mea, et [a 1Kb] exquisitor sum forme illius: generositatem [W., generositate] clarificat, contubernium [W., contuberniam] Dei habens, sed et omnium dominus dilexit illam, doctrix est enim disciplina Dei. Propterea si Dominus omnipotens uoluerit ut aliquando ad istas partes remearem, sicut propositum habeo, per uiam spondeo me tibi in his omnibus fore fidelem amicum,  et [b 1Kb] in studio diuinarum Scripturarum, in quantum uires suppeditent, deuotissimum adiutorem.

[c 1Kb] uale, frater, florentibus
Iuuentutis cum uiribus,
Ut floreas cum Domino
In sempiterno solio
Qua martyres in cuneo
Regem canunt ethereo,
Prophete apostolicis
Consonabunt et laudibus
Nidharde, nunc nigerrima
Imi cosmi contagia
Temne fauste tartarea,
Hec contra hunc supplicia
Altaque super ethera
 Rimari petens agmina
Domini que semper celicolis
uerum comunt angelicis.
Qua Rex regum perpetuo
Ciues ditat in seculo
Iconisma sic [d 1Kb] Cherubin
Ut et gestes cum seraphin,
Editus apostolorum
 Filius prophetarum,
Summa sede ut gaudeas,
Unaque simul fulgeas,
Excelsi regni premia
Lucidus captes aurea
Inque throno ethereo
Christum laudes preconio.





EPISTOLA u. GREGORIUS CAROLO. [A. D. 723.]

Domino glorioso filio Carolo duci Gregorius papa.

Comperientes te, in Christo dilectissime, religiose mentis, etc. 





EPISTOLA uI. GREGORIUS UNIuERSIS GERM. EPISCOPIS. [A. D. 723.]

Gregorius episcopus seruus seruorum Dei uniuersis  reuerendissimis et sanctissimis fratribus, cepiscopis, religiosis presbyteris seu diaconibus, gloriosis ducibus, magnificis [e 2Kb] castellis, comitibus etiam, uel cunctis Christianis Deum timentibus.

Sollicitudinem nimiam gerentes, etc. 





EPISTOLA uII. GREGORIUS POPULO THURINGORUM. [A. D. 723.]

Gregorius seruus seruorum Dei uniuerso populo Thuringorum.

Dominus iehsu Christus, Filius Dei, uerus Deus, qui de celo descendit, etc. 





EPISTOLA uIII. GREGORIUS OPTIMATIBUS THURINGORUM. [A. D. 723.]

uiris magnificis Asolfo, Godolao, Wilario, Cunthario,  Albordo, et omnibus Deo dilectis Thuringis fidelibus Christianis Gregorius papa.

Insinuatam nobis magnifice fidei, etc. 





EPISTOLA IX. GREGORIUS POPULO ALTSAXONUM. [A. D. 723.]

Gregorius Papa Uniuerso Populo Prouincie [f 2Kb] Altsaxonum.

 Sapientibus et insipientibus debitor sum, fratres, etc. 





EPISTOLA X. GREGORIUS [a 2Kb] POPULO ET CLERO GERMANIAE. [A. D. 723.]

Gregorius episcopus seruus seruorum Dei clero ordini et plebi consistenti dilectissimis filiis in Domino salutem.

Probabilibus desideriis nichil tarditatis prestantes, etc. 





EPISTOLA XI. CAROLUS EPISCOPIS, DUCIBUS, ETC. [A. D. 724.]

Dominis sanctis et apostolicis in Christo Patribus episcopis, ducibus, comitibus, uicariis, domesticis seu omnibus agentibus, iunioribus nostris, seu missis decurrentibus, et amicis nostris, illustris uir Carolus  maior domus bene cupiens uester.

Cognoscatis qualiter apostolicus uir in Christo Pater Bonifacius episcopus ad nos uenit, et nobis suggessit quod sub nostro [b 1Kb] mundeburdio uel defensione eum recipere deberemus. Quod ita nos gratanti animo hoc fecisse cognoscite. Proinde nos taliter uisi, fecimus ei manum nostram roboratam dare, ut ubicunque, ubi et ubi ambulare uidetur, cum nostro amore uel sub nostro mundeburdio et defensione quietus uel conseruatus esse debeat, in ea ratione, ut iustitiam reddat, et similiter iustitiam recipiat. Et si aliqua causatio uel necessitas ei aduenerit, que per legem definiri non potuerit, usque ad nos quietus  uel conseruatus esse debeat, tam ipse, quam qui per ipsum sperare uidentur, ut ei nullus ullam contrarietatem uel damnationem aduersus eum facere non debeat, nisi ut omni tempore sub nostro mundeburdio uel defensione quietus, uel conseruatus residere debeat. Et ut certius credatur, manu propria subterfirmaui et de annulo nostro subter sigillauimus. [c 1Kb]



EPISTOLA XII. BONIFACIUS [d 1Kb] DANIELI.

Domino dilectissimo Danieli episcopo Bonifacius seruus seruorum Dei optabilem, in Christo, caritatis salutem.

Consuetudo apud homines esse dignoscitur, cum aliis triste et [e 1Kb] onerosum quid acciderit, anxiate  mentis solatium uel consilium ab illis querere, de quorum maxime [W. in marg., maxima] amicitia, uel sapientia, et federe confidunt. Eodem modo et ego de paternitatis uestre probabili sapientia et amicitia confidens, uobis fesse mentis angustias expono, et uestre pietatis consilium et solatium quero. Sunt enim nobis, iuxta decretum [W. in marg., dictum] Apostoli non solum foris pugne, et intus timores, sed etiam intus pugne simul cum timore, maxime per falsos sacerdotes et hypocritas, qui et Deo aduersantur, et sibi perduntur, et populum per plurima scandala et uarios errores seducunt, dicentes populis, iuxta dictum Prophete, Pax, pax! et non est  pax; et semen uerbi quod de sinu catholice et apostolice Ecclesie sumptum, et nobis commendatum, seminare aliquantulum studemus, illi cum lolio superseminare, et suffocare nituntur, uel in herbam pestiferi generis conuertere. Et quod plantamus, non irrigant, ut crescat, sed euellere student, ut marcescat, offerentes populis, et docentes [a 1Kb] nouas sectas, et diuersi generis errores; quidam abstinentes a cibis, quos Deus ad percipiendum creauit, quidam melle et lacte proprie pascentes se; panem et ceteros abiiciunt cibos; quidam autem affirmant  homicidas uel adulteros, in ipsis sceleribus perseuerantes, fieri tamen posse Dei sacerdotes. Populi autem, iuxta dictum Apostoli, sanam doctrinam non sustinebunt, sed coaceruabunt  sibi magistros secundum sua desideria prurientes auribus. Nos quidem patrocinatus auxilium in palatio Francorum querentes, a talium corporali communione abstinere et segregare nos iuxta preceptum canonum non possumus, nisi hoc tantum, quod per sacra missarum solemnia in sacris mysteriis corporis et sanguinis Domini, cum eis non communicauimus, sed et [b 1Kb] consilium et consensum eorum deuitamus. Nam cum talibus, et cum paganis, et cum permista et cum [W. in marg. om. cum] plebeia multitudine nostri labores et pugne [c 1Kb] forastice uidentur esse; intime uero, quando quis de gremio matris Ecclesie presbyter, uel diaconus, ecclesiasticus [W. in marg., clericus] uel monachus discedit a fide et ueritate, tum deinde prorumpit cum paganis in  contumelias filiorum Ecclesie, et est obstaculum horrendum Euangelio glorie Christi. De his namque omnibus, ut sine detrimento anime cursum ministerii nostri implere possimus, in primis apud Deum paternitatis uestre intercessionem querimus. Et intimis, per Deum, obsecramus precibus, ut pro nobis intercedere dignemini, ut pius laborantium consolator Deus inter tales turbines diuersarum causarum animas nostras illesas et sanas a peccatis custodire dignetur. De supra dicta autem dictorum sacerdotum communione salubre consilium uestrum audire et  exaudire inhianter desidero. Nam [d 1Kb] sine patrocinio principis Francorum, nec populum regere, nec presbyteros uel diaconos, monachos uel ancillas Dei defendere [W. in marg., om. defendere] possum, nec ipsos paganorum ritus et sacrilegia idolorum in Germania, sine illius mandato et timore, prohibere ualeo. Cum autem ad illum de istis causis auxilium querens peruenero, a talium communione abstinero canonice nullatenus corporaliter possum, nisi tantum a consensu illorum. Nam ego [e 1Kb] de illa communione culpam timeo, quia recolo me, ordinationis mee tempore, iuxta preceptum Gregorii pape, iurasse [f 1Kb] in corpore sancti Petri, talium communionem me declinaturum, si eos ad uiam canonicam conuertere nequiuerim. Sed iterum timeo maius damnum  de predicatione, quam populis impendere debeo, si ad principem Francorum non uenero. De istis quid paternitas uestra tristi et dubitanti [g 1Kb] filio decernere et iudicare et mandare ad consilium uoluerit, indicare dignemini. Mihi enim maxima ex parte segregatus ab illis esse uideor, si ab illis, uoluntatis consilio, et consensu et ecclesiastico ministerio, ubi canonici non sunt, abstinuero. Preterea paternitatis uestre clementiam de uno solatio peregrinationis mee intimis precibus diligenter rogare uelim, si presumam; id est, ut librum Prophetarum, quem uenerande memorie [h 1Kb] Winbertus abbas et magister quondam meus, de hac uita ad Dominum migrans dereliquit, [i 12Kb] sex prophete in uno corpore, claris et absolutis litteris, scripti reperiuntur, mihi transmittatis.  Et si hoc Deus cordi uestro facere inspirauerit, maius solatium uite mee senectuti, et maius uobis, mercedis premissum transmittere non potestis. Quia librum Prophetarum talem in hac terra, qualem desidero, acquirere non possum, et, caligantibus oculis, minutas ac connexas litteras [i 1Kb] clare discernere non possum. Et propterea de illo libro supradicto rogo, quia tam clare discretis et absolutis litteris scriptus est. Interea per Forthereum presbyterum litteras et parua [k 1Kb] munuscula, propter indicium pure caritatis, transmitto uobis: id est, [l 10Kb] casulam non  holosericam, sed caprina lanugine mistam et uillosam ad tergendos pedes dilectionis uestre. Nuper quoque, reuelante presbytero, qui a uestra presentia ad Germaniam uenit, corporalem orbitatem uobis contigisse cognoui: sed ut uos, Domine, melius scitis, qui, uel per quem dixit: Quem Deus diligit, corrigit: et cetera. Et Paulus apostolus: Quando infirmor, tunc potens sum, et uirtus in infirmitate perficitur. Et Psalmigraphus: Multe tribulationes iustorum: et reliqua. Habes, Pater mi, sicut Antonius de [a 2Kb] Didymo fertur dixisse, oculos scilicet, quibus potest Deus uideri, et angeli eius, et superne Ierusalem gloriosa gaudia [b 1Kb] speculari. Et propter hoc, de sapientia et patientia tua confidens, credo quia hoc Deus ad perfectionem uirtutum, et ad augmentum meritorum tibi dedisset,  et ut eo magis spiritualibus oculis ea conspicias et desideres que precipit et diligit Dominus, et eo minus respicias uel concupiscas que non amat, sed interdixit Dominus. Quid enim sunt, isto periculoso tempore, corporales oculi, nisi, ut ita dicam, maxima ex parte, ueraciter [c 1Kb] fenestre peccatorum? Per quas aut peccata, et ad peccantes aspicimus, aut, quod peius est, ad nos ipsos flagitia considerantes et concupientes contrahimus. ualere sanctitatem uestram, et pro me orare in Christo, diligenter opto.





EPISTOLA XIII. DANIEL BONIFACIO. [A. D. 724.]

Domino reuerendissimo et merito ab omnibus orthodoxis amplectendo, multiplici scientia uariarumque  uirtutum gratia insigniter decorato, Bonifacio archiepiscopo Daniel Dei plebis famulus sincerissimam in Domino cuncta celorum culmina preeminenti salutem.

Lectis litteris a tua fraternitate transmissis, multum  merore commoti sumus, quia hoc amantibus intolerabile uisum fuerit, si iis a quibus amantur aliquid incommodi contigerit. Quamdam tamen consolationem, sepius reuoluentes, inuenimus in eo, quia hostis callidi inextricabilis astutia nequaquam ritus religionis nostre tanta uiolentia, et tam uariis bellorum seu errorum oppositionibus per sublimes sacerdotum uel ceterorum quorumcunque reproborum personas expugnare tentauerit, nisi et in illis maioris meriti excellentiam agnosceret. Unde uos operam dare primitus oportet, ut inceptio gloriosa que est  apostolicis cequanda certaminibus, nullatenus propter illorum deseratur insidias, qui dolis instructi salutifere solent resistere doctrine; sed tanto libentius illate difficultates ferende  sunt, quanto certius comperimus sanctorum esse ac martyrum in mundo pressuras, in celo autem copiosissimam, Domino promittente, mercedem, quem et hic auxiliatorem  et illic cum iustis gauisuri remuneratorem habere mereamur. Quapropter cum caritas excellentie tue consilium sibi a nostra paruitate petere dignata sit, hoc existimamus profuturum, quatenus inuicta patientia perferre studeat quod absque Dei prouidentia prouenire non nesciat. Quamuis ergo forastice pugne pernicies seua sit, ipsaque atrocius intestina formidanda ferocitas noceat , scilicet impugnantes per escarum superstitiosissimam obseruationem, Domini opus destrui querentes, que propemodum in ipso usu hominis pari detrimento peribunt; aut si turpe lucrum sectantes, adulationis  gratia uel etiam ipsorum laudis, uestre uero uituperationis zelo, seueritatem [W. in marg., falso securitatem] populis pronuntient, ac ficta blanditia pacis appellationem ingeminent, et, secundum Isaie uaticinantis presagium, dicentes malum bonum, et bonum malum, et reliqua; uel si segetem uestre uenerabilitati commissam, sterile lolium interserendo, suffocare conentur, quia utique, ante messis maturitatem, a quoquam, Domino monente [W. in marg., in quodam commate], compescitur euelli, de quo uberius infra dicemus; licet, inquam, hactenus inaudita proferant dogmata ad decipienda minus intelligentium corda, que uos in Diuinis uoluntatibus optime eruditos neque ad horam introducta latent, neque etiam ea que iis opportune possint opponi.  Sed ne te diutius morer ducendo per singula, dicam breuiter. Quanquam uniuersa nefande factionis argumenta ad expugnandos et affligendos uos exerceant; tamen secundum precedentium sanctorum exemplar, quod corrigendo curari nequit, saltem sustinendo portare. De sacerdotio autem homicidarum et adulterorum, qui, absque ulla resipiscentia, in peccatis suis perdurare presumunt, satis tibi sacratissimi canones ac decreta pontificum persuadent. Si igitur homicidis iugiter agentibus penitentiam, circa exitum uite, perfectio, id est, communionis Christi gratia, conceditur, incorrectis qua ratione cura regiminis Christiane conuersationis iniungitur? Adulter uero, quem nec sero sue impudicitie penituit, qua consequentia sibi sacerdotale  officium usurpabit, quoniam secundum statuta Innocentii pape, ceterorumque, qui uiduam, aut secundam duxerit uxorem, non modo a ministerio ecclesiastice dignitatis, uerum etiam a clericatu cercetur? Cum et hec propter carnis fragilitatem indulgenter concessa sint, adulteria uero ab omnibus peritissimis prohibeantur. A communione autem filiorum [W. in marg., falsorum fr.], fratrum, siue sacerdotum, quale consilium est tam idoneum, ut te in rebus corporalibus separatim disiungat, ne [W. in marg., nisi] forte de hoc mundo exire incipias, quoniam isti ubique et semper subintroire nituntur, a quibus se periculis implicatum Paulus apostolus asserebat. Et ceteri Christiane religionis conditores  id ipsum, aut se passos, aut posteris patiendum fore, fatentur. Dicis enim te ab illis in sacris oblationum libaminibus remotissimum esse, ne sacrum canibus dare uidereris. De hoc quid sentiret sanctus Augustinus inter cetera subtiliter [W. in marg., subtus] insinuabimus. Insuper non sponte, non consensu, neque ex uoluntate, sed sola necessitate cogente, nonnunquam te inter ipsos habitantem. Nempe Hieronymus ait: In Euangelio uoluntas queritur, que si etiam effectum non habuerit, tamen premium non amittit. Quare si his coniungeris, uerbi gratia, in perceptione ciborum uel in cohabitatione loci, nonne ille, qui non uenit uocare iustos, sed peccatores, iuit ad conuiuia peccatorum, ut occasionem haberet docendi? ut in eo quod mistim regem interdum  adire debetis, et pro pace ecclesiastica pariter deprecari. Quia ipsi, ut ueri pastores, plerumque pro ouibus interuenire se fingunt. Primum quidem implendum esse quod scriptum est sciamus: Subditi estote omni humane ordinationi, et reliqua, et omnibus potestatibus sublimioribus, et reliqua. Demum [W. in marg., Deinde] considerandum est quia proposita est similitudo tritici et zizaniorum de permistione malorum atque bonorum. Et munda et immunda animalia, ait [W. in marg., ut ait] Augustinus, introisse in arcam leguntur. Neque enim quecunque libuit intrauerunt immunda animalia, arce compage confracta, sed ea integra per unum atque idem ostium, quod artifex fecerat. Non enim, inquit, per has similitudines et pronuntiationes, consilium  desidie bonis datum est, quo negligant quod prohibere debent, sed patientie qua perferant, salua doctrina ueritatis, quod emendare non ualent. Item dicitur: Cum ergo inueniamus in Ecclesia malos, quos ecclesiastica disciplina corrigere et cercere non possumus, tunc ne ascendat in cor nostrum impia et perniciosa presumptio, qua existimemus nos ab his esse separandos, ut peccatis eorum non coinquinemur, atque ita prius [W. in marg., post] nos trahere conemur ueluti mundos, sanctosque discipulos ab unitatis compage, quasi a malorum consortio segregatos. ueniunt in mentem ille de Scripturis similitudines, quibus demonstratum est malos in Ecclesia permistos bonis usque ad finem seculi tempusque iudicii futuros, et nichil de bonis  unitate ad participationem [Par., ac participatione] sacramentorum, qui eorum factis non consenserint, obfuturos. Cum uero eis per quos Ecclesia regitur adest, pace salua, potestas discipline aduersus reprobos aut nefarios exercende, tunc rursus, ne socordia segnitiaque dormiamus, aliis aculeis preceptorum, que ad seueritatem cercitionis pertinent, excitandi sumus, ita est etiam ratio dissimulandi et tolerandi malos in Ecclesia, et est rursus ratio castigandi et corripiendi, non amittendi [Par., admittendi], uel a communione remouendi, ut nec patientie nomine torpescamus, nec obtentu diligentie seuiamus. Dicam quod ex operibus antiquorum excerpsi doctorum, et utiliter in tam perniciosa barbarie  ad memoriam debet reduci, si forte, in prefata condescensione, a quolibet calumniati [Par., calumniaris] de aliquo simulandi siue etiam fingendi genere, legerimus [Par., legimus] quod utilis simulatio assumenda sit in tempore, unde et Cephas subtrahebat se, et segregabat, timens eos qui ex circumcisione erant: et uas electionis totondit caput et Timotheum circumcidit. Ipse quoque Filius Dei finxit se longius ire, et nescire que sciebat, ut est in Euangelio: Quis me tetigit? Et ubi posuistis eum? Sed et Psalmista immutauit uultum suum coram Abimelech; et ludens Ioseph fratribus suis locutus est; nec non et Isrel hedinis pellibus membra contexit. Hoc fecit ut putaretur esse qui non erat. Et si diligenter et fideliter attenditur, non est mendacium, sed mysterium.  Per hedinas quippe pelles, peccata, per eum uero qui se iis operuit, ille significatur qui aliena peccata portat. Hec tue caritati non quasi prisce auctoritatis ignare, uel nostre rusticitatis admonitione indigenti, sed ne quid tuis rogatibus derogassemus, trepidanter scripsimus, quo, eo quod te cum maioribus contraxisse negotium comperimus, amore tantum atque obeditione amplius incitati, quam arte uel audacia freti, tantum reuelando, non etiam imperando prolata diximus, ne forte his qui ultra modum excellentiores sunt in aliquo aduersari uideremur. Exhortatoria profecto tue suggestionis monita, de instanti corporis molestia perferenda, satis libenter suscipimus, et, in quantum uires sufficiunt, ipso Domino auxiliante, qui pro sua misericordia  monuit nos, tuis salutaribus obtemperabimus dictis. Hoc quoque cognoscat uestra beneuola dilectio, quia licet terrarum spatioso sequestremur interuallo, ac maris immensitate nimia, et celi inequali climate dirimamur, pari tamen tribulationum deprimimur fasce. Eadem est enim operatio Satane hic et ibi. Propter quod, diligentissime deprecor, nos [W. in marg., uos ut nos] orationum mutua uicissitudine iugiter muniamus, reminiscentes sermonis quem dixit: Si consenserint ex uobis duo aut tres, et reliqua. uale. uale centupliciter carissime mihi, et alia manu, etc.





[a 1Kb] EPISTOLA XIu. DANIEL BONIFACIO. [A. D. [b 1Kb] 724.]

 uenerando et amando antistiti Bonifacio Daniel plebis Dei famulus.

Quamuis, mi frater, consacerdosque carissime, te primam uirtutum promereri gaudeam palmam, quia saxea steriliaque hactenus gentilium corda, fidei magnitudine fretus, fiducialiter digrediendo [Par., aggrediendo], uomere euangelice predicationis infatigabiliter subigens in glebas fertiles quotidiano labore conuertere niteris, ut uere tibi aptari propheticum euangelicumque dictum possit: uox clamantis in deserto, etc., tamen secunde portio palme non incongrue etiam ipsis prestabitur qui tam pio, tam salubri operi congratulando, quibus ualent subsidiis fauent, eorumque indigentiam competentibus  adminiculis supplent, quo alacrius ceptum predicationis opus et spirituales Christo generare filios studeant. Unde et deuota beneuolentia pauca tue suggerere prudentie curaui, quo magis aduertas secundum meum sensum qua potissimum ratione obstinationem agrestium conuincere promptus queas. Neque enim contraria iis de ipsorum quamuis falsorum deorum genealogia astruere debes.  Secundum eorum opinionem, quoslibet ab aliis generatos, per complexum mariti ac femine, concede eos asserere, ut saltem modo hominum natos deos ac deas, potius homines, non deos, fuisse, et cepisse qui ante non erant, probes. Cum uero initium habere deos, utpote alios ab aliis generatos coacti didicerint, item interrogandi utrum initium habere hunc mundum, an sine initio semper exstitisse arbitrentur? Si initium habuit, quis hunc creauit? Cum, procul dubio, ante constitutionem mundi, nullatenus genitis diis inueniant subsistendi uel habitandi locum. Mundum enim non hunc uisibilem tantum, celum et terram, sed cuncta etiam extenta locorum spatia, que ipsi quoque pagani suis imaginare cogitationibus possunt, dico. Quare si sine initio semper  exstitisse mundum contenderint, hoc multis refutare ac conuincere documentis argumentisque stude. Iterum altercantes interroga quis ante natos deos mundo imperaret, quis regeret. Quomodo item suo subdere dominatui uel sui iuris facere mundum ante se semper subsistentem potuerunt; unde autem, uel a quo, uel quando, substitutus aut genitus primus Deus, uel dea fuerit, utrum autem adhuc generare deos deasque alios aliasque suspicantur, uel si iam non generant, quando uel cur cessauerunt a concubitu et partu, si autem adhuc generant, infinitus iam deorum effectus numerus est. Et quis tamen inter tot tantosque potentior sit, incertum mortalibus est. Et ualde cauendum ne in potiorem quis offendat. Utrum autem pro temporali ac presenti, an potius  pro eterna ac futura beatitudine colendi sint arbitrantur. Si pro temporali, in quo iam feliciores pagani Christianis sunt dicant. Quid autem se suis conferre sacrificiis lucri diis suspicantur pagani cuncta sub potestate habentibus, uel cur in potestate sibi subiectorum fieri permittunt ipsi dii quod ipsis tribuant. Si talibus indigent, cur non ipsi magis potiora eligunt? Si autem non indigent, superflue iam talibus hostiarum collationibus placare se deos posse putent. Hec et his similia multa alia, que nunc enumerare longum est, non quasi insultando uel irritando eos, sed placide ac magna obiicere moderatione debes; et per interualla, nostris, id est, Christianis, huiusmodi  comparande sunt dogmatibus superstitiones, et quasi e latere tangende, quatenus magis confusi quam exasperati pagani erubescant, pro tam absurdis opinionibus, et ne nos latere eorum nefarios ritus ac fabulas estiment. Hoc quoque inferendum: si omnipotentes sunt dii, et benefici, et iusti, non solum suos remunerant cultores, uerum etiam puniunt contemptores. Et si hec utraque temporaliter  faciunt, cur ergo pareunt Christianis totum pene orbem ab eorum cultura auertentibus, idolaque euertentibus? Et cum ipsi, id est Christiani, fertiles terras, uinique et olei feraces, ceterisque opibus abundantes possident prouincias, ipsis autem, id est paganis, frigore semper rigentes terras cum eorum diis reliquerunt, in quibus iam tantum toto orbe pulsi falso regnare putantur. Inferenda quoque sepius iis est orbis auctoritas Christiani, in quorum comparatione ipsi paucissimi in uanitate antiqua adhuc perseuerant; et ne quasi de legitimo semper a principe super ipsas gentes deorum iactitent imperio, intimandum iis cunctum prius mundum idolorum deditum culture, donec, Christi gratia ueri omnipotentis conditoris, rectoris uniusque Dei notitia  illuminatus, uiuificatus, reconciliatusque Deo est. Nam quod apud Christianos fidelium quotidie baptizantur filii, quid aliud faciunt, nisi a sorde et reatu gentilitatis, qua totus olim constitutus mundus est, per singulos eos purgant. Hec caritatis intuitu, frater mi, breuiter tue commemorare libuit dilectioni, et qui corporali pregrauatus [a 1Kb] languore laboro ita, ut congrue illud Psalmiste dicere possim: Cognoui, Domine, quia iustum iudicium tuum, et uere afflixisti. Unde obnixius tuam peto reuerentiam, quatenus cum his qui tecum Christo in spiritu seruiunt, pro me supplicationum fundere preces digneris, ut Dominus, qui me uino compunctionis potauit, cito sua etiam anticipet misericordia, ut qui iuste  corripuit, clementer ignoscat, propheticumque illud sua faciat pietate me quoque gratulabundum posse cantare: Secundum multitudinem dolorum meorum in corde meo, consolationes tue, Domine, letificauerunt animam meam. Opto ut in Christo bene ualeas, et mei memineris, consacerdos carissime.





EPISTOLA Xu. GREGORIUS BONIFACIO. [A. D. [b 4Kb] 724.]

Reuerendissimo et sanctissimo fratri Bonifacio cepiscopo, Gregorius seruus seruorum Dei.

Credite speculationis sollicitudine permoti, etc. 





EPISTOLA XuI. N . . . . DIACONUS EADBURGAE. [A. D. 725.]

Reuerendissime et in Christo carissime Eadburge  abbatisse N. indignus et exiguus diaconus perennem in Domino salutem.

Almitatis tue clementiam intimis obsecro precibus, ut mei memor esse digneris in tuarum sacro sanctis orationum subsidiis, sicut mihi per redeuntem fratrem nostrum N. tua benigna caritas concedens promisit. Hoc etiam obnixa prece flagito, ut mee fragilitatis nauem, que quotidie presentis mundi procellarum turbinibus quatitur, tue stabilitatis suffragio fulciatur, ut contra antiqui hostis uenenata spicula oraminum tuorum frequente iuuamine munias. Parua munuscula tue uenerande dilectioni transmisi, id est, unum [c 1Kb] graphium argenteum, et storacis et cinnamomi partem  aliquam, quatenus ex his minimis cognoscas allata munera tue salutationis quam grata mihi sunt; et si quid mihi per gerulum horum apicum, qui dicitur [a 1Kb] Ceola, uel per alium quemlibet, imperare uolueris, scit caritas illa que inter nos est copulata spirituali germanitate, id meam paruitatem totis nisibus implere uelle. Interea rogo ut mihi litteras tue dulcedinis destinare non deneges. Bene ualere te desidero, et sanctis successibus proficere in Christo optamus.



EPISTOLA XuII. BONIFACIUS EADBURGAE. [A. D. 725.]

Aureo spiritualis amoris uinculo amplectende et diuino ac uirgineo caritatis osculo stringende sorori Eadburge abbatisse Bonifacius episcopus legatus  Romane Ecclesie in Domino salutem.

Dilectionis uestre clementiam intimis imploramus precibus, ut pro nobis apud auctorem omnium intercedere dignemini. Et ut non ignoretis causam huius precis, sciatis quia, nostris peccatis exigentibus, conuersatio peregrinationis nostre uariis tempestatibus illiditur. Undique labor, undique meror, foris pugne, intus timores. Super omnia grauissimum, quod uincunt insidie falsorum fratrum malitiam infidelium paganorum; rogate ergo pium defensorem uite nostre, et unicum salutare laborantium refugium, Agnum Dei, qui abstulit peccata mundi, ut nos inter talium luporum cubilia lustrantes, dextera sua protegente, illesos custodiat, ut ubi debuerunt esse speciosi pedes portantium lucernam pacis euangelice non  inueniantur tenebrosa errantium apostatarum uestigia, sed magis Pater piissimus, accinctis lumbis nostris, perficiat lucernas ardentes in manibus nostris, et illuminet corda gentilium ad contemplandum Euangelium glorie Christi. Interea precor ut intercedere pietas uestra pro istis paganis qui nobis ab apostolica sede commissi sunt dignetur, ut eos Saluator mundi ab idolorum cultura eripere dignetur, et aggregare unice matris Ecclesie catholice filiis, ad laudem et gloriam nominis sui, qui uult omnes homines saluos fieri, et ad agnitionem ueritatis uenire. uale.



EPISTOLA XuIII. BONIFACIUS [b 1Kb] EADBURGAE. [A. D. 725.]

Dilectissime sorori, et iam dudum spiritualis clientele  propinquitate connexe Eadburge abbatisse Bonifacius seruus seruorum Dei perennem in Christo salutem.

Charissimam sororem remunerator eternus iustorum operum in superna letificet curia angelorum, que, sanctorum librorum munera transmittendo, exsulem Germanicum spirituali lumine consolata est, quia qui tenebrosos angulos Germanicarum gentium lustrare debet, nisi habeat lucernam pedibus, et lumen semitis suis uerbum Domini, in laqueum mortis incidet. Preterea de caritate tua diligenter confidens obsecro, ut pro me orare digneris, quia, peccatis meis exigentibus, periculosi maris tempestatibus quatior, rogans ut ille qui in altis habitat, et humilia respicit, indulgens flagitia, prestet mihi uerbum  in apertione oris mei, ut currat et clarificetur inter gentes Euangelium glorie Christi.



EPISTOLA XIX. BONIFACIUS EADBURGAE. [A. D. 725.]

Reuerendissime ac dilectissime sorori Eadburge abbatisse, Bonifacius seruus seruorum Dei optabilem in Christo caritatis salutem.

Dominum omnipotentem, retributorem et remuneratorem omnium bonorum operum deprecor, ut tibi in celestibus mansionibus, et in eternis tabernaculis omnium beneficiorum tuorum, que mihi prestitisti, eternalem mercedem, et in superna curia beatorum angelorum restituat. Quia sepe siue solamine librorum, siue uestimentorum adiuuamine, pietas tua tristitiam  meam consolata est. Sic et adhuc deprecor ut augeas quod cepisti, id est ut, mihi [c 2Kb] cum auro conscribas Epistolas Domini mei sancti Petri apostoli, ad honorem et reuerentiam sanctarum Scripturarum ante oculos carnalium, in predicando et quia dicta eius qui me in hoc iter direxit maxime semper in presentia cupiam habere, et ad scribendum hoc quod rogo Eoban [Par., per Eoban] presbyterum destino. Fac ergo, soror carissima, de hac petitione nostra, sicut benignitas tua de cunctis precibus meis semper solebat, ut et hic opera tua, ad gloriam celestis Patris, aureis litteris fulgeant. ualere in Christo, et sanctis uirtutibus ad meliora conscendenda proficere opto.



EPISTOLA XX. BONIFACIUS [a 1Kb] EADBURGAE. [A. D. 725.]


Beatissime uirgini, imo dilectissime domine Eadburge, monastice normula conuersationis emerite, Winfredus exiguus in Christo Iesu intime caritatis salutem.

Rogabas me, soror carissima, ut admirandas uisiones de illo rediuiuo, qui nuper in monasterio Milburge abbatisse mortuus est, et reuixit, que ei ostense sunt, scribendo intimare et transmittere curarem, quemadmodum istas, ueneranda abbatissa Hildetida W., et S. Hebelida.], referente didici. Modo siquidem  gratias omnipotenti Deo refero, quia in hoc dilectionis tue uoluntatem eo plenius liquidiusque, Deo patrocinium prestante, implere ualeo, quia [b 7Kb] ipse cum supradicto fratre rediuiuo, dum nuper de transmarinis partibus ad istas peruenit regiones, locutus sum, et ille mihi stupendas uisiones, quas extra corpus suum raptus in spiritu uidit, proprio exposuit sermone.

Dicebat quippe se per uiolente egritudinis dolorem corporis grauedine subito exutum fuisse; et simillimum esse collatione, ueluti si uidentis et uigilantis hominis oculi densissimo tegmine uelentur, et subito auferatur uelamen, et tunc perspicua sint  omnia, que ante non uisa, et uelata, et ignota fuerunt: sic sibi, abiecto terrene uelamine carnis, ante conspectum uniuersum collectum fuisse mundum, ut cunctas terrarum partes, et populos, et maria, sub uno conspectu contueretur, et tam magne claritatis et splendoris angelos eum egressum de corpore suscepisse, ut nullatenus pre nimio splendore in eos aspicere potuisset, qui iucundis et consonis uocibus canebant: Domine, ne in ira tua arguas me, neque in furore tuo corripias me, et subleuabant me in era  sursum, et in circuitu totius mundi ignem ardentem uidebam, et flammam immense magnitudinis anhelantem, et terribiliter ad superiora ascendentem, non aliter pene quam ut sub uno globo totius mundi machinam complecteretur, nisi eam sanctus angelus,  impresso signo sancte crucis Christi, compesceret; quando enim in obuiam minacis flamme signum crucis Christi expresserat, tunc magna flamma ex parte decrescens resedit, et istius flamme terribili ardore intolerabiliter torquebar, oculis maxime ardentibus, et splendore fulgentium spirituum reuerberatis, donec splendide uisionis angelus manus sue impositione caput meum quasi protegens tangebat, et me a lesione flammarum tutum reddidit. Preterea referebat, illo in temporis spatio quo extra corpus fuit, tam magnam animarum migrantium de corpore multitudinem illuc, ubi ipse fuit, conuenisse, quam totius humani generis in terris non fuisse antea existimaret. Innumerabilem quoque malignorum spirituum turbam, nec non et clarissimum chorum supernorum  angelorum adfuisse narrauit; et maximam inter se miserrimos spiritus et sanctos angelos de animabus egredientibus de corpore disputationem habuisse, demones accusando et peccatorum pondus grauando, Angelos uero releuando, et excusando; et se ipsum omnia audisse flagitiorum suorum propria peccamina que fecit a iuuentute sua, et ad confitendum aut neglexit, aut obliuioni tradidit, uel ad peccatum pertinere omnino nesciebat, ipsius propria uoce contra illum clamasse, et eum dirissime accusasse, et [a 2Kb] specialiter unumquodque uitium, quasi ex sua persona in medium se obtulisse, dicendo quoddam: Ego sum cupiditas tua, qua illicita frequentissime et contraria preceptis Dei concupisti; quoddam uero: Ego sum uana gloria, qua te apud  homines iactanter exaltasti; aliud: Ego sum mendacium, in quo mentiendo peccasti; aliud: Ego sum otiosum uerbum, quod inaniter locutus fuisti; aliud:  Ego uisus, quo uidendo illicita peccasti; aliud: Ego contumacia et inobedientia, qua senioribus spiritualibus inobediens fuisti; aliud: Ego torpor et desidia in sanctorum studiorum neglectu; aliud: Ego uaga cogitatio, et inutilis cura, qua te supra modum siue in ecclesia, siue extra ecclesiam occupabas; aliud: Ego somnolentia, qua oppressus tarde ad confitendum Deo surrexisti; aliud: Ego iter otiosum; aliud: Ego sum negligentia et incuria, qua detentus erga studium diuine lectionis incuriosus fuisti; et cetera his similia omnia, que in diebus uite sue in carne conuersatus peregit, et confiteri neglexit. Multa quoque, que ad peccatum pertinere omnino ignorabat, contra eum cuncta terribiliter uociferabantur. Similiter et maligni spiritus in omnibus  uitiis consonantes accusando, et duriter testificando, et loca et tempora nefandorum actuum memorantes, eadem que peccata dixerunt conclamantes probabant. uidit quoque ibi hominem quemdam, cui iam in seculari habitu degens uulnus inflixit, quem adhuc in hac uita superesse referebat, ad testimonium malorum suorum adductum, cuius cruentatum et patens uulnus, et sanguis ipse propria uoce clamans improperabat et imputabat ei crudele effusi sanguinis crimen, et sic cumulatis et computatis sceleribus et antiquum hostem affirmabant eum reum peccatorem iuris eorum et conditionis indubitanter fuisse. E contra autem  excusantes me clamitabant parue [b 1Kb] uirtutes anime, quas ego miser indigne et imperfecte peregi. Quedam dixit: Ego  sum obedientia, quam senioribus spiritualibus exhibuit; quedam: Ego sum ieiunium, quo corpus suum contra desiderium carnis pugnans castigauit; alia: Ego pura oratio, quam effundebat in conspectu Domini; alia: Ego sum obsequium infirmorum, quod clementer egrotantibus exhibuit; quedam: Ego sum psalmus, quem pro otioso sermone satisfaciens Deo cecinit. Et sic unaqueque uirtus contra emulum suum peccatum, excusando me, clamitabat, et has illi immense claritatis angelici spiritus magnificando, defendentes me, affirmabant. Et iste uirtutes uniuerse ualde aucte et multo maiores et excellentiores mihi esse uidebantur quam unquam uiribus meis digne perpetrate fuissent. Interea referebat se quasi in inferioribus in hoc mundo uidisse igneos  puteos horrendam eructantes flammam plurimos, et [c 1Kb] erumpente terra terribilis flamme ignes uolitasse, et miserorum hominum spiritus, in similitudine  nigrarum auium, per flammam plorantes et ululantes, et uerbis et uoce humana stridentes, et lugentes propria merita, et presens supplicium, consedisse paululum, herentes in marginibus puteorum, et iterum eiulantes cecidisse in puteos. Et unus ex angelis dixit: Paruissima hec requies indicat quia omnipotens Deus in die futuri iudicii his animabus refrigerium supplicii, et requiem perpetuam prestiturus est. Sub illis autem puteis adhuc in inferioribus, et in imo profundo, quasi in inferno inferiori, audiui horrendum et tremendum, et dictu difficilem gemitum, et fletum lugentium animarum. Et dixit ei angelus: Murmur et fletus, quem in inferioribus audis illarum est animarum ad quas nunquam pia miseratio Domini perueniet, sed eterna  illas flamma sine fine cruciabit. uidit quoque mire amenitatis locum, in quo pulcherrimorum hominum gloriosa multitudo miro letabatur gaudio, qui eum inuitabant, ut ad eorum gaudia, si ei licitum fuisset, cum iis gauisurus ueniret. Et inde mire dulcedinis fragrantia ueniebat, que beatorum halitus fuit ibi congaudentium spirituum, quem locum sancti angeli affirmabant famosum esse Dei paradisum. Nec non et igneum piceumque flumen bulliens et ardens mire formidinis et teterrime uisionis cernebat, super quod lignum pontis uice positum erat ad quod sancte glorioseque anime ab illo secedentes conuentu, properabant, desiderio alterius ripe, transire cupientes, et quedam non titubantes constanter  transibant; quedam uero labefacte de ligno cadebant in tartareum flumen; et alie tingebantur, quasi toto corpore merse: alie autem ex parte quadam [a 1Kb] ueluti ad genua media, quedam uero usque ad ascellas; et tamen unaqueque cadentium multo clarior, speciosiorque de flumine in alteram ascendebat ripam, quam prius in piceum bulliens cecidisset flumen. Et unus ex beatis angelis de illis cadentibus animabus dixit: He anime sunt que, post exitum mortalis uite, quibusdam leuibus uitiis non omnino ad purum abolitis, aliqua pia miserentis Dei castigatione indigebant, ut Deo digne offerantur. Et citra illud flumen speculatus muros fulgentes clarissimi splendoris [W., stuporis], stupende longitudinis, et altitudinis immense, et sanctos angelos dixisse: Hec est enim illa sancta et inclyta ciuitas  celestis Ierusalem, in qua iste perpetualiter sancte gaudebunt anime. Illas itaque animas, et istius gloriose ciuitatis muros, ad quam post transitum fluminis festinabant, tam magna immensi luminis claritate et fulgore splendentes esse dixit, ut, reuerberatis oculorum pupillis, pre nimio splendore in eos nullatenus aspicere potuisset.

Narrauit quoque ad illum conuentum, inter alias,  uenisse cuiusdam hominis animam, qui in abbatis officio defunctus est, que [b 1Kb] speciosa nimis et formosa esse uisa est, quam maligni spiritus rapientes, contendebant sortis eorum et conditionis fuisse. Respondit ergo unus ex choro angelorum dicens: Ostendam uobis cito, miserrimi spiritus, quia uestre potestatis anima illa probatur non esse. Et his dictis, repente interuenit magna cohors candidarum animarum, que dicebant: Senior et doctor noster fuit iste, et nos omnes suo magisterio lucratus est Deo; et hoc pretio redemptus est, et uestri iuris non esse dignoscitur, et quasi cum angelis contra demones pugnam inirent, et adminiculo angelorum eripientes illam animam de potestate malignorum spirituum liberauerunt. Et tum increpans angelus  demones, dixit: Scitote modo, et intelligite, quod animam istam sine iure rapuistis, et discedite, miserrimi spiritus, in ignem eternum. Cum uero hec dixisset angelus, illico maligni spiritus leuauerunt fletum et ululatum magnum in momento, et quasi in ictu oculi, pernici uolatu iactabant se in supra dictos puteos ignis ardentis, et post modicum interuallum emersi, certantes in illo conuentu iterum de animarum meritis disputabant. Et diuersorum hominum in hac uita merita commorantium dicebat se illo in tempore speculari potuisse, et illos qui sceleribus obnoxii non fuerunt, et qui, sanctis uirtutibus freti, propitium omnipotentem Deum habuisse noscebantur, ab angelis semper tutos ac defensos, et iis caritate et propinquitate coniunctos fuisse. Illis  uero, qui nefandis criminibus et maculate uite sordibus polluti fuerunt, aduersarium spiritum assidue sociatum et semper ad scelera suadentem fuisse, et quandocunque uerbo uel facto peccauerunt, hoc iugiter, quasi ad letitiam et gaudium, aliis nequissimis spiritibus in medium proferens manifestauit. Et quando homo peccauit, nequaquam malignus spiritus sustinuit moram faciens exspectando donec iterum peccaret, sed sigillatim unumquodque uitium ad notitiam aliorum spirituum offerebat, et subito apud hominem peccata suasit, et illico apud demones perpetrata demonstrauit.

Interea narrauit se uidisse puellam quamdam in hac terrena uita molentem in mola, que uidit iuxta  se iacentem alterius nouam colum sculptura uariatam, et pulchra ei uisa fuit, et furata est illam. Tunc quasi ingenti gaudio repleti quinque teterrimi spiritus hoc furtum aliis in illo referebant conuentu, testificantes illam furti ream et peccatricem fuisse. Intulit quoque: Fratris cuiusdam, qui paulo ante defunctus est, animam tristem ibi uidebam, cui antea ipse in infirmitate exitus sui ministraui, et exsequias prebui, qui mihi moriens precepit ut  fratri illius germano, uerbis illius testificans, demandarem ut ancillam quamdam, quam in potestate communiter possederunt, pro anima eius manumitteret. Sed germanus eius, auaritia impediente, petitionem eius non impleuit, sed de hoc supra dicta anima per alta suspiria accusauit fratrem infidelem, et increpans grauiter querebatur. Et similiter testatus de Ceolredo rege Mercionum, quem illo tamen tempore quo hec uisa sunt in corpore fuisse non dubium est. Quem, ut dixi, uidebat angelico quodam umbraculo contra impetum demoniorum, quasi libri alicuius magni extensione et superpositione defensum. Ipsi demones anhelando rogabant angelos, ut, ablata defensione illa, ipsi permitterentur crudelitatis eorum uoluntatem in eo exercere. Et imputabant  ei horribilem ac nefandam multitudinem flagitiorum, et minantes dicebant illum sub durissimis inferorum claustris claudendum, et ibi, peccatis promerentibus, eternis doloribus cruciandum esse. Tunc angeli solito tristiores facti dicebant: Proh dolor! quod homo peccator iste semetipsum plus defendere non permittitur, et ob ipsius propria merita nullum ei adiutorium possumus prebere. Et auferebant superpositi tutaminis defensionem. Tunc demones gaudentes et exsultantes, de uniuersis mundi partibus congregati, maiori multitudine, quam omnium animantium in seculo fieri existimaret, diuersis eum tormentis inestimabiliter fatigantes lacerabant. Tum demum beati angeli precipiebant  ei qui hec omnia extra corpus suum raptus spirituali contemplatione uidit et audiuit ut sine mora rediret ad proprium corpus, et uniuersa que illi ostensa fuerunt credentibus et intentione diuina interrogantibus manifestare non dubitaret, insultantibus autem narrare [a 1Kb] denegaret; et ut cuidam mulieri, que inibi in longinqua regione habitabat, eius perpetrata peccata per ordinem exponeret, et ei intimaret quod omnipotentem Deum potuisset per satisfactionem repropitiare sibi, si uoluisset; et ut cuidam presbytero Buggam istas spirituales uisiones cunctas exponeret, et prius ea [Par., postea], quemadmodum ab illo instructus fieret, hominibus pronuntiaret, propria quoque peccata, que illi a spiritibus immundis imputata fuerunt, confessa, supradicti  presbyteri iudicio emendaret, et ad indicium angelici precepti, presbytero testificari quia iam per plurimos annos zonam ferream circa lumbos, nullo hominum conscio, amore Domini cogente, habuerat. Proprium uero corpus dicebat, se dum  extra fuerat, tam ualide perhorruisse, ut in omnibus uisionibus nichil tam odibile, nichil tam despectum, nichil tam dirum fetorem euaporans, exceptis demonibus et igne flagranti, uideret, quam proprium corpus; et fratres eius conseruos, quos intuitus est exsequias corporis sui clementer exhibere, ideo perhorruit, quia inuisi corporis curam egerunt.

Iussus tamen ab angelis primo diluculo redit ad corpus, qui primo gallicinio exierat de corpore. Rediuiuo autem in corpore, plena septimana nichil omnino corporalibus oculis uidere potuit, sed oculi uesicis pleni frequenter sanguine stillauerunt. Et postea illa de presbytero religioso, et peccatrice muliere, sicut ei ab angelis manifestatum est, ita illis  profitentibus, uerum esse probauit. Subsequens autem et circa scelerati regis exitus que de illo uiso fuerunt, uera esse procul dubio probauit. Multa [b 1Kb] alia et his similia referebat sibi ostensa fuisse, que de memoria labefacta per ordinem recordari nullatenus potuisset. Et dicebat se post istas uisiones mirabiles tam tenacis memorie non fuisse ut ante fuerat. Hec autem que te diligenter flagitante scripsi, [c 1Kb] tribus mecum religiosis et ualde uenerabilibus fratribus in communione audientibus exposuit. Qui mihi in hoc scripto astipulatores fideles testes esse dignoscuntur. uale uere uirgo uite, ut et uiuas angelice recto rite et rumore regnes semper in ethere Christum.





EPISTOLA XXI. [d 1Kb] LEOBGITHA BONIFACIO. [A. D. 725.]


Domino reuerendissimo et summe dignitatis infula predito Bonifacio atque in Christo carissimo et affinitatis propinquitate connexo Leobgitha, ultima leue iugum Christi portantium famula, pereanem sospitatis salutem.

Rogo tuam clementiam ut memorare digneris prioris amicitie quam iam dudum cum patre meo copulasti, cuius uocabulum est Tinne in occiduis regionibus. Qui nunc ante octo annorum curriculum ab hac luce subtractus est, ut pro anima illius preces offerre Deo non renuas; nec non et matris mee memoriam commendo tibi, que est cognominata Ebbe, que tibi, ut melius nosti, consanguinitatis  nexibus copulatur, et adhuc laboriose uiuit, et diu ualide ab infirmitate oppressa est Ego unica filia sum ambobus parentibus meis. Et utinam, licet sim indigna, ut merear te in fratris locum accipere, quia in nullo hominum generis mei tanta fiducia  spei posita est mihi, quanta in te. Hoc paruum munusculum mittere curaui, non ut dignum esset tue almitatis aspectui, sed ut memoriam paruitatis mee retineas, nec longa locorum intercapedine obliuioni tradas, quinimo uere dilectionis ligatura reliquum nodetur in euum. Hoc, frater amande, enixius efflagito, ut tuarum orationum pelta muniar contra hostis occulti uenenata iacula. Illud etiam peto, ut rusticitatem huius epistole digneris emendare, et mihi aliqua uerba tue affabilitatis, exempli gratia, transmittere non recuses, que inhianter audire satago. Istos autem subterscriptos uersiculos componere nitebar secundum petice traditionis disciplinam, non audacia confidens, sed gracilis ingenioli rudimenta exercitare cupiens, et tuo auxilio indigens. Istam  artem ab Eadburge magisterio didici, que indesinenter legem diuinam rimari non cessat. uale uiuens euo longiore, uita feliciore, interpellans pro me.

Arbiter omnipotens, solus qui cuncta creauit,
In regno Patris semper qui lumine fulget,
Qua iugiter flagrans, sic regnet gloria Christi,
Illesum seruet semper te iure perenni.



EPISTOLA XXII. BONIFACIUS QUIBUSDAM MONIALIBUS. [A. D. 725.]

uenerandis et amandis karissimis sororibus Leobgithe et Thecle, nec non et Cynehilde, et omnibus in Christo diligendis sororibus uobis cohabitantibus eterne caritatis salutem.

 Obsecro et precipio quasi filiabus karissimis, quemadmodum uos iam incessanter facere, et fecisse, et facturas esse confidimus, ut uestris orationibus crebris Dominum deprecemini, ut liberemur, iuxta dictum Apostoli, ab importunis et malis hominibus. Non enim omnium est fides. Et scitote quia Deum laudamus, et tribulationes cordis nostri dilatate sunt, ut Dominus Deus, qui est refugium pauperum, et spes humilium, de necessitatibus nostris et de tentationibus huius seculi nequam eripiat nos, ut sermo Domini currat, et clarificetur gloriosum Euangelium Christi, ut gratia Domini in me uacua non fiat. Et quia ultimus et pessimus sum omnium legatorum, quos catholica et apostolica Romana Ecclesia ad predicandum Euangelium destinauit, ut  omnino sine fructu Euangelii sterilis non moriar, et  uacuus filiorum et filiarum numero non reuertar, ne de abscondito talento, Domino ueniente, reus esse iudicer, nec, peccatis exigentibus, uice laboris pro mercede ultionem infructuosi laboris accipiam ab eo qui misit me. Multi enim , quos oues in futuro iudicio ad dexteram Christi ponendos fore censebam, uersa uice, putide et petulce, et ad sinistram statuende capelle esse dignoscuntur. Et pietatem Domini precamini, ut spiritu principali confirmet cor meum Deus, qui me indignum pastorem in populo uocari uoluit, ut, lupo ueniente, more mercenarii non fugiam, sed, exemplo boni pastoris, agnos pariter cum matribus, Ecclesiam scilicet catholicam cum filiis et filiabus suis, contra hereticos, et schismaticos, uel hypocritas fideliter ac fiducialiter  defensare studeam. Preterea, quia dies mali sunt, nolite esse imprudentes, sed intelligentes que sit uoluntas Dei. Quamobrem uigilate, et state in fide, et uiriliter agite, et confortamini. Omnia uestra cum caritate fiant, et, iuxta Euangelium, in patientia uestra possidebitis animas uestras. Et recordamini sanctorum apostolorum et prophetarum, quia multum laborauerunt in Domino: ideo adepti sunt premia sempiterna. Et, iuxta Psalmistam: Multe tribulationes iustorum, et de his omnibus liberabit eos Dominus: et, iuxta Euangelium, quia qui perseuerauerit usque in finem, hic saluus erit.



EPISTOLA XXIII. BONIFACIUS LEOBGITHAE. [A. D. 725.]

uenerande Christi famule et caritate sincerissima  perenniter continende Leobgithe, Bonifacius seruus seruorum Dei, optabilem in Christo salutem.

Notum tue sit sanctitatis dilectioni quia frater et compresbyter noster nomine Forhthat nobis referebat quod a te precibus suis impetraret ut puelle cuidam docte laborem, si noster consensus licentiam tribuisset, tempore impetres aliquanto. Quapropter secundum quod dilectio tua pro sue mercedis augmento de hac re consultum putauerit, nostram consentire et fauere uoluntatem indubitanter agnosce. uale in Christo.





EPISTOLA XXIu. [a 2Kb] GREGORIUS BONIFACIO [A. D. 726.]

Reuerendissimo ac sanctissimo fratri Bonifacio  cepiscopo Gregorius seruus seruorum Dei.

 Desiderabilem mihi a te missus Denual, etc. 





EPISTOLA XXu. GREGORIUS BONIFACIO. [A. D. 732.]

Reuerendissimo et sanctissimo fratri Bonifacio cepiscopo ad illuminationem gentis Germanie, uel circumquaque in umbra mortis morantibus gentibus, in errore constitutis, ab hac apostolica sede directo, Gregorius seruus seruorum Dei.

Magna nos habuit gratulatio, lectis sanctissime fraternitatis tue litteris, etc. 





EPISTOLA XXuI. [a 2Kb] SIGEBALDUS BONIFACIO. [A. D. 732.]

 Reuerendissimo presuli et pie paternitatis prerogatiua diuulgando archiepiscopo Bonifacio Sigebaldus, licet indignus et ultimus famulorum Dei famulus, optabilem in Domino salutem.

Primitus subnixis precibus, ac si progeniculans flexis poplitibus, ut indulgeas obsecro petitionem meam, quam rogaui te per tuum presbyterum nomine Eobo, id est, ut tibi indicaret meam petitionem et desiderium. Id est, ut tu meus esses episcopus cum meo episcopo Danielo. Pro tua clementia hoc mihi concedebas, si ita fecisset, sicut eum rogaui. Putabam a te, Domine mi, aliquem consolationis sermonem uenire ad me. Notum sit tibi quod ex eo tempore nomen tuum ascriptum habuissem, cum missarum solemnia celebrarem simul cum nominibus  episcoporum nostrorum, et modo non cesso quandiu subsistam; et si superuixero tibi, cum nomine Patris nostri Erenwaldi episcopi tuum ascribo nomen. Et hoc tibi intimare curabo, quod hoc scribo, non quia de merito mei peccatoris confidens sim, sed de misericordia Dei, et spe tua, quam habes in Deum.

Ideo deprecor te ut tecum memoria mea secundum paruitatem meam et in presente et in futuro persistat. uale in Christo.



EPISTOLA XXuII. BONIFACIUS [b 1Kb] CUIDAM. [A. D. 732.]

Reuerendissime ac dilectissime ancille Christi N.  Bonifacius supplex seruus seruorum Dei in Christo sinceram caritatis salutem.

Charitatis uestre clementiam intimis obsecramus precibus, ut pro nobis peccatoribus apud Dominum intercedere curetis, quia multis et uariis tempestatum turbinibus concussi et quassati sumus siue a paganis, siue a falsis Christianis, seu a fornicariis clericis, siue a pseudosacerdotibus; et maxime, ut timemus, nostris meritis exigentibus, tribulamur. Sed ut consolemur, et eripiamur orationibus uestris, deprecamur, et confidimus in Domino Iesu quia per orationes uestre dilectionis, et ueniam peccatorum, et tranquillitatem tempestatum, inuenire mereamur, quia fidelis promissor Iacobus apostolus dixit: Confitemini alterutrum peccata uestra, ut saluemini. Multum  enim ualet deprecatio iusti assidua. Et Ioannes euangelista in prima Epistola ait: Scimus quoniam audit nos, quidquid petierimus, scimus quoniam habemus petitiones quas postulamus ab eo. Et quia iam de hoc ipso ante deprecatus sum, rogo ut non indignemini, eo quod raro petere non debeo quod sine intermissione semper fieri desidero, quia quotidiana tribulatio diuina solamina fratrum ac sororum me querere admonet. Preterea, quia timemus easdem tentationes Satane ibi esse, que hic sunt, secundum dictum Apostoli: Stabiles estote, et immobiles, abundantes in opere Domini semper, scientes quod labor uester non est inanis in Domino. Et alibi: uigilate, et state in fide, uiriliter agite, et confortamini, omnia uestra in caritate fiant. Et si egestas tangat,  dicti euangelici nolite obliuisci: Beati pauperes spiritu, quoniam ipsorum est regnum celorum. Si tribulatio ueniat, memores estote ueritatis dicentis: In patientia uestra possidebitis animas nostras: Et in Psalmo: Patientia pauperum non peribit in finem. Si infirmitas corporis, Pauli apostoli sententia proferatur, qua dixit: Quando infirmor, tunc potens sum, et uirtus in infirmitate perficitur.





EPISTOLA XXuIII. TORTHELMUS BONIFACIO. [A. D. 733.]

Domino meo dulcissimo, ac sincerissimo caritatis cultu, et precipue Dei gratia copioso, semperque  in Christo pastoralis cure regimina gubernanti Bonifacio, qui et Winfridus, archiepiscopo, Torthelmus episcopus, seruus seruorum Dei, in Domino salutem.

Desiderabiles litteras excellentie uestre suscepimus, quas relegentes cognouimus tuam piissimam deuotionem, feruentissimumque amorem, quem habes propter beatam uitam, et, [Par., ut] dextera Domini protegente, meditaris die ac nocte ad fidem catholicam atque apostolicam, pro tue anime redemptione, corda paganorum Saxonum conuerti. Quis enim audiens hec suauia non letetur? Quis non exsultet et gaudeat in his operibus, quod gens nostra Christo omnipotenti Deo credat? Per gerulum uero apicum tuorum, modicum tibi munusculum, sed magni affectus pignus transmitto, simul et indicans,  quod omnia que a paruitate nostra petere dignatus es libentissime suscepimus, hoc est, quod in sacris missarum celebritatibus, et in quotidianis precibus, tue sanctitatis memoria celebratur: optantes et obnixe deprecantes, nostre fragilitatis conscii, hoc idem a uestra parte, quanto meritis excellentiores estis, tanto circa nos perfectius obseruari. Festinet igitur uestra celsitudo nouum Christo populum coaceruare et dedicare. Profecto enim habetis protectorem humani generis, Redemptorem Dominum nostrum Iesum. Fraterno itaque affectu salutantes uestram excellentiam, diuinam deprecamur iugiter clementiam, que uos uestrosque omnes in omnibus operibus auxiliare dignetur, ut cum Christo in futuro regnet seculo.





EPISTOLA XXIX. EBWALDUS BONIFACIO. [A. D. 733.]


Domino gloriosissimo et cum omni honoris affectu uenerantissimo Bonifacio archiepiscopo Ebwaldus Estanglorum, Deo donante, regia potestate fretus, simul et tota abbatia cum omni congregatione seruorum Dei in nostra prouincia altithronum pro Ecclesiarum incolumitate die noctuque precibus pulsante, in Deo remuneratore omnium salutem.

Inprimis itaque scire te uolumus, o dilectissime, quod gratanter accipimus nostram paruitatem uestris sanctis orationibus commendatam, ut sicut uestra benignitas de missarum solemnitatibus, et orationum assiduitatibus, Deo instigante, dictauit, ita quoque  nostra mediocritas deuota mente implere conetur, memoriaque nominis uestri [a 1Kb] in septenis monasteriorum nostrorum synaxibus perpetua lege censeri debet, quod in septenario numero perfectio sepe designatur. His itaque bene compositis, et Deo adiuuante, de animarum regulis, rite compositis, et de interioris hominis habitu apte condictis, exteriora terreneque substantie adminicula, que sub nostra potestate, Deo largiente, redacta sunt, sub uestre uoluntatis arbitrio contineri uolumus; ita tamen, ut orationum uestrarum adiutoria per beneuolentiam almitatis  uestre in Ecclesiis Dei frequentare faciatis; et sicut te pastorem in populo suo predestinatio Dei fieri uoluit, ita et nos patronum te sentire satagimus. Nomina quoque defunctorum et uiam uniuersalem ingredientium, prout opportunitas anni exegerit, ex utraque parte adducentur, quatenus ut Deus deorum, et Dominus dominantium, qui uos in episcopatus regimen ponere uoluit, suam plebem ad indiuidue Trinitatis agnitionem, et unitatis substantiam per uos adducere dignetur. uiuite felicibus finem clausuri calcibus.


S. . . . . . us.

Preterea, o piissime Pater, tibi intimandum curamus, ut gerulum presentium litterarum deuota mente a nobis transmissum scias, et sicut fidelem tibi esse  comperimus, ita et eum ueridicum in omnibus nobis inuenies.





EPISTOLA XXX. [b 1Kb] CANGITHA BONIFACIO. [A. D. 733.]

Benedicto in Domino in fide ac dilectione uenerabili Winfrido, cognomento Bonifacio, presbyteratus priuilegio predito, et uirginalis castimonie floribus uelut liliorum sertis coronato, nec non doctrine scientia erudito, Cangitha indigna ancilla ancillarum Dei, et nomine abbatissa, sine merito functa, et unica filia eius Eadburga, cognomento Bugge, in sancta Trinitate eternam salutem.

Ad referendas gratias amplitudinis et dilectionis, quam transmarinis litteris, per gerulum schedarum  pietatis tue, transmisisti, nullus oris nostri sufficit sermo. Gratulandum est, si uera laus est, quia laudate sumus; timendum est ualde ne magis uituperatio sit non merita laus quam laudatio. Amantissime frater, spiritualis magis quam carnalis et spiritualium gratiarum munificentia magnificate, tibi soli indicari uoluimus, et Deus solus testis est nobis, quas cernis interlitas lacrymis, quod multis miseriarum molibus, uelut grauissima sarcina, aut pressura premente, depresse sumus, et secularium rerum tumultibus tanquam spumosi maris uortices uerrunt, et uelut undarum cumulos, collisas saxis, quando uentorum uiolentia et procellarum tempestates seuissime enormem Euripum impellunt, et cymbarum carine sursum immutate, et malus nauis deorsum deiicitur.  Haud secus animarum nostrarum nauicule magnis miseriarum machinis, et multifaria calamitatum quantitate quatiuntur, et uelut ueritatis uoce de Euangelica domo dicitur: Descendit pluuia, uenerunt flumina, flauerunt uenti, et impegerunt in domum illam, et reliqua. Igitur primum omnium ponitur, et super omnia alia illa, que exterius accendunt, memorata innumerabilium concatenatio criminum, et nullius boni plena et perfecta fiducia; et non tantum recordatio animarum nostrarum, sed  uniuersarum commissarum animarum  promiscui sexus, et etatis; et quod multorum mentibus et diuersis moribus deseruiture, et postea ante sublime tribunal Christi rationem redditure, non solum pro manifestis peccatis gestorum, siue dictorum, sed simul pro occultis cogitationibus, que homines latent, Deo tantum teste, et cum simplici acie aduersus duplicem, et cum decem millibus aduersus uiginti millia duellum ducture; et accliuis [W., additis] animabus nostris additur interea domestice rei difficultas et disputatio diuersarum discordiarum, quas seminat omnium bonorum inuisor, qui rancida corda uirorum inficit malitia, et inter omnes homines spargit, maxime per monasticos, et monachorum contubernia. Et scit quia potentes potenter tormenta patiuntur. Angit preterea paupertas et  penuria rerum temporalium, et angustia cespitis ruris nostri, et infestatio regalis, quia accusamur apud eum ab his qui nobis inuident, ut quidam sapiens ait: Fascinatio et inuidia obscurat multa bona. Similiter seruitium regis et regine, episcopi et prefecti, et potestatum et comitum, que omnia enumerare longum est, et facilius possunt mente tractari quam sermone. Additur his omnibus miseriis amissio amicorum et contribulium caterua propinquorum et consanguineorum turba. Non habemus filium, neque fratrem, patrem aut patruum, nisi tantum unicam filiam penitus destitutam omnibus caris in hoc seculo, preter unam tantum sororem eius, et matrem ualde uetulam, et filium fratris earum, et illum ualde infelicem [a 1Kb] propter ipsius mentis amentiam, et quia  rex noster eius gentem multum exosam habet; et nullus est alius, qui noster sit necessarius, sed diuersis casibus transtulit illos Deus. Alii eorum obierunt in patrio solo, et corpora eorum in terre puluere squalente requiescunt iterum resurrectura in die necessitatis, quando herilis tuba concrepabit, et humanum genus atris tumbis emerget, rationem redditurum, et spiritus eorum angelicis ulnis euecti regnaturi cum Christo, ubi omnis dolor deficiet, et inuidia fatiscet, et fugiet dolor, et gemitus a facie sanctorum. Ast alii patria littora reliquerunt, et equoreis campis se crediderunt, et sanctorum petiuere apostolorum limina Petri et Pauli, et multorum martyrum, uirginum atque confessorum, quorum numerum et nomina Deus scit. Pro his omnibus, et huiuscemodi causis, que  uix uno die enumerari possunt, quamuis, ut dicitur, Quintilis aut Sextilis tempora protelent estatis, tedet nos uite nostre, et pene nobis pertesum est uiuere. Omnis homo in sua causa deficiens, et in suis consiliis diffidens querit sibi amicum fidelem, in cuius consiliis confidat, qui in suis diffidat, et talem fiduciam habeat in illo, ut omne secretum sui pectoris pandat et aperiat, et, ut dicitur, quid dulcius quam habeas illum cum quo omnia possis loqui, ut tecum? Et ideo duntaxat pro his omnibus miseriarum necessitatibus, quos lacinioso sermone enumerauimus, nobis necessarium fuit ut quereremus amicum fidelem, et talem, in quem confidamus melius quam in nosmetipsas,  et qui dolores nostros, et miserias, et paupertates suas deputaret, et compatiens nobis fuisset, et consolaretur nos, et sustentaret eloquiis suis, et saluberrimis sermonibus subleuaret. Diu quesiuimus, et confidimus quia in te inuenimus illum amicum quem cupimus, et optauimus et sperauimus. Et si nobis Deus dedisset ut per angelum suum  in illas terras et in illam peregrinationem possemus peruenire ubi habitas, et si licuisset nobis uiua uerba ex ore tuo audire, quam dulcia faucibus meis eloquia tua, Domine, super mel et fauum ori meo! Sed quia hoc nostris meritis non meruimus, sed longo interuallo terre marisque, et  multarum prouinciarum terminis diuidimur, tamen pro hac fiducia supra memorata, notum tibi facere uolumus, frater Bonifaci, quia multum temporis fluxit ex quo desiderium habuimus, sicut plurimi, ex necessariis nostris et cognatis, siue alienis, quo dominam quondam orbis Romam peteremus, et ibi peccatorum nostrorum ueniam impetraremus, sicut alii multi fecerunt, et adhuc faciunt; et ego maxime, que etate prouectior sum, et multo plura in uita mea commisi et perpetraui. Et huius mee uoluntatis atque propositi mihi conscia fuit Wale abbatissa quondam mea, et mater spiritualis, et unica filia, que adhuc in annis iuuenilibus fuit, et huius rei desiderium querere nesciui. Sed quia scimus quod multi sunt qui hanc uoluntatem uituperant, et hunc amorem derogant, et  eorum sententiam his astipulationibus affirmant, quod canones synodales precipiant ut unusquisque in eo loco ubi constitutus fuerit, et ubi uotum suum uouerit, ibi maneat et ibi Deo reddat uota sua; sed quia uniuersi diuersa uoluntate uiuimus, et nobis incerta res et occulta Dei iudicia sunt, sicut ait Propheta: Iustitia tua sicut montes Dei: et Iudicia tua abyssus multa, et eius secreta uoluntas et dispensatio in hac re nobis ualde occulta est, pro his ergo incertis atque occultis ambe te supplices atque prostratis uultibus flagitamus, ut sis nobis Aaron, id est, mons fortitudinis, orationum tuarum nos suffragio fulcias, et dirigas thuribulum deprecationum tuarum, sicut incensum in conspectu Diuinitatis, et eleuatio manuum tuarum comparetur sacrificio  uespertino. uere enim confidimus in Deum, et eius clementiam exoramus, ut per supplicationem oris tui, et orationes medullatas, ostendat nobis per te quod nobis profuturum et utile iudicauerit, siue in patrio solo uiuere, uel in peregrinatione exsulare. Similiter postulamus pietatem tuam ut tua rescripta trans pontum dirigere digneris, et respondeas his que in his chartis exarauimus rustico stylo et impolito sermone quia nullam fiduciam habemus ad eos qui in facie gloriantur et non in corde. De tua fide et caritate in Deum et dilectione in proximum, et illum fratrem supra memoratum sine nomine, necessarium amicum nostrum Denewaldum, si Deus disponat, uel decreuerit,  ut dirigat uiam eius in illas partes terre, et peregrinationem illam, in qua liabitas, tu illum caritate et dilectione suscipias; et, si uoluntas eius uel desiderium flagitat, cum tua benedictione et gratia et eulogia dirigere digneris ad uenerabilem fratrem, nomine Bertheri, presbyteratus gratia decoratum et [a 1Kb] confessionis titulo notatum, qui diu incoluit illam peregrinationem. uale, frater spiritualis fidelissime atque amantissime, et sincera et pura dilectione dilecte, et prosperis successibus polle in Domino dilecto. Amicus diu queritur, uix inuenitur, difficile seruatur. Ora pro nobis, ut non noceant nobis noxarum crimina amara.



[b 2Kb] EPISTOLA XXXI. BONIFACIUS BUGGAE. [A. D. 733.]


uenerande ac dilectissime sorori Buggan Bonifacius, qui et Winfridus [c 2Kb] , seruus seruorum Dei, optabilem in Christo caritatis salutem.

Soror carissima, [d 1Kb] postquam nos timor Christi et amor peregrinationis longa et lata terrarum ac maris intercapedine separauit, multorum relatu audiui tempestates tribulationum que tibi in senectute, Deo permittente, superuenerunt. Merore contristatus ingemui, reputans quia postquam quietem contemplatiue uite querendo maiores monasteriorum sollicitudines abiecisti, frequentiores et ualidiores tribulationes occurrerunt. Nunc autem, soror ueneranda, tribulationibus tuis compatiens, fraternas et hortatorias, et consolatorias, beneficiorum tuorum,  et antiquarum amicitiarum memor, litteras ad te transmitto, rogans ut mente non excidat sententia  ueritatis, qua dixit: In patientia uestra possidebitis animas uestras. Et uerbum sapientissimi Salomonis: Quem diligit Deus, corripit, [e 1Kb] et flagellat omnem filium, quem recipit. Et Psalmigraphi sententia: Multe tribulationes iustorum, et de his omnibus liberabit eos Dominus. Et alibi: Sacrificium Deo Spiritus contribulatus, cor contritum et humiliatum Deus non spernit. Et recordare apostolice sententie, qua dixit: Per multas tribulationes oportet nos intrare in regnum Dei. Et alibi: Gloriamur in tribulationibus, scientes quoniam [f 1Kb] tribulatio patientiam operatur, patientia autem probationem, probatio uero spem, spes autem non confundit. De ista spe, soror carissima, semper gaude et letare, quia non confunderis: et tribulationes mundanas toto mentis annisu contemne,  quia omnes milites Christi utriusque sexus, tempestates et tribulationes infirmitatesque huius seculi despexerunt, pro nichiloque duxerunt, sancto Paulo attestante, qui ait: Quando infirmor, tunc potens sum. Et alibi: Quis nos separabit a caritate Christi? An angustia? An fames? An nuditas? An periculum? An persecutio? An gladius? , sed in his omnibus superamus propter eum qui nos dilexit, qui pater et amator caste uirginitatis tue, qui te primeuo tempore iuuentutis tue, paterne dilectionis uoce, ad se inuitans, filiam uocauit, dicendo per Prophetam: Audi, filia, et uide, et inclina aurem tuam, et obliuiscere populum tuum, et domum patris tui, quia concupiuit  rex speciem tuam. Ipse est, qui modo in senectute tua laboribus et tribulationibus speciem et pulchritudinem [c 1Kb]  anime tue decorare et adornare desiderat. Tu autem, carissima, de futura hereditate patrie celestis, in spe gaudens, contra omnes aduersitates siue cordis siue corporis, scutum fidei et patientie oppone ut et Christo sponso cooperante turris euangelice edificium, quod in bona iuuentute cepisti, in senectute bella ad gloriam Dei perficias, ut cum Christo ueniente, a 1Kb] cum sapientibus uirginibus, lampadem cum oleo fulgentem obuiam portare merearis. Interea intimis obsecro precibus, ut, memor promissionis antique, pro me orare digneris, ut Dominus, qui est redemptor noster et salus omnium, de istis multifariis periculis animam meam eripiat in fructu spirituali. uale in Christo.



EPISTOLA XXXII. BONIFACIUS BUGGAE. [A. D. 733.]


[b 1Kb] Domine dilectissime et in amore Christi omnibus ceteris feminei sexus preferende sorori Buggan, abbatisse, Bonifacius exiguus indignus episcopus in Christo salutem.

Notum sit tibi, soror carissima, de illo consilio quo me indignum per litteras interrogasti, quod ego tibi iter peregrinum nec interdicere per me, nec audenter suadere presumo. Sed quod uisum est dicam. Si enim sollicitudinem quam erga seruos Dei, et ancillas, et monasterialem uitam, habuisti, propter acquirendam quietem et contemplationem Dei dimisisti, quomodo debes nunc secularium  hominum uerbis et uoluntatibus seruire cum labore et tediosa sollicitudine? Melius enim mihi uidetur, si propter seculares, in propria, libertatem quiete mentis habere nullatenus possis, ut per peregrinationem, libertatem contemplationis, si uolueris et possis, acquiras; quemadmodum soror nostra Wetberga faciebat, que mihi per suas litteras intimauit quod talem uitam quietam inuenisset, iuxta limina sancti Petri, qualem longum tempus desiderando quesiuit. De isto autem tuo desiderio illa mihi mandauit  ut exspectes, donec rebelliones, et tentationes, et mine Saracenorum, que apud Romanos nuper emerserunt, conquieuerint. Et quoadusque illa, Deo uolente, suas litteras inuitatorias ad te dirigat. Et hoc mihi  optimum uidetur esse, ut prepares tibi necessaria itineris, et sustineas uerbum eius, et postea, quod pietas Domini iusserit facias. De conscriptione autem sententiarum, de qua rogasti, peccatis meis indulgere debes, quia propter instantes labores, et itinera continua, adhuc perfecte conscriptum quod rogasti non habeo; sed cum impleuero, ad presentiam dilectionis tue transmittere curabo. De muneribus namque, id est uestimentis, que misisti, gratias agentes, Deum omnipotentem rogamus, ut tibi premium remunerationis eterne cum angelis et archangelis in alto celorum culmine reponat. Obsecro  igitur per Deum sororem carissimam, imo matrem ac dominam dulcissimam, ut assidue pro me orare dignetur, quia, pro peccatis meis, multis tribulationibus fatigor, et multo maiore mentis tribulatione et sollicitudine quam corporis labore conturbor. Fidem inter nos antiquam nunquam deficere scias. uale in Christo.





EPISTOLA XXXIII. EGBURGA WINFRIDO. [A. D. 733.]

Abbati sancto, ueroque amico, iure ac merito honorando, diuine scientie et religionis gratia repleto, Winfrido Egburga ultima discipulorum uel discipularum tuarum eternam in Domino sospitatis salutem.

 Charitatis tue copulam fateor dum per interiorem hominem gustaui, quasi quiddam mellite dulcedinis, meis uisceribus hic sapor insidet. Et licet statim ut nacta sum, aspectu corporali uisualiter defraudata sim, sororis tamen semper amplexibus collum tuum constrinxero. Quamobrem, mi amande iam olim frater, nunc autem ambo pariter in Domino dominorum abba atque frater appellaris. Quia postquam a me separauit amara mors et crudelis illum quem supra omnes alios amare consueueram, germanum meum, Osherem, te pene omnibus ceteris masculini sexus, caritatis amore, preferebam. Et ne diutius uarie uerba protelarem, non uoluitur dies, neque nox elabitur ulla, sine memoria magisterii  tui. Idcirco, crede mihi, Deo teste, quia te summo complector amore, et de te confido, quod nunquam immemor sis illius amicitie quam cum fratre meo te certum fuit habere. Ego autem, licet scientia tardior, et meritis uilior illo sim, tamen erga tue caritatis obsequium dispar non sum. Et quamuis temporum series ocius currendo discreuerit, meroris tamen nunquam me nebula atra deseruit; sed maiora spatia temporum maiora mihi addiderunt lucra iniuriarum, ut scriptum est: Amor hominis adducit dolorem, amor autem Christi illuminat cor. Et postquam mihi simul carissima soror Wetburga, quasi inflicto uulnere, iteratoque dolore, subito ab oculis euanuit  et dereliquit, Iesum testor, ubique dolor, ubique pauor, ubique mortis imago. Malui mori, si sic Domino auspici, cui arcana non latent, placuisset, uel tarda mors non tricauerit. Sed quid dicam nunc? Ante improuida tandem nos non [W. om. non] amara mors, sed amarior diuisio separauit ab inuicem, illam, ut reor, felicem, me uero infelicem, quasi quoddam depositum huic seculo seruire permisit. Sciens enim quantum illam dilexi, quantum amaui, quam nunc, ut audio, Romana urbe carcer includit, sed amor Christi, qui in eius pectore uiruit floruitque, omnibus uinculis fortior, et ualidior est,  et perfecta caritas foras mittit timorem; en ille, inquam, ille superi Rector olympi ineffabili gratulatur tripudio, qui taliter te doctrina exornat diuina, et in lege eius die noctuque meditaris, ut scriptum est. Quam speciosi pedes euangelizantium pacem, euangelizantium bona! Illa arduum et arctum iam graditur callem; ego autem adhuc in infimis, lege carnali, ceu quadam compede, prepedita iaceo. Illa gratulabunda in iudicio futuro pariter cum Domino decantans, dicit: In carcere fui, et uisitasti me. Tu autem in regeneratione, cum sederint duodecim apostoli in sedibus duodecim, sedebis et ibi quantos labore proprio acquisieris, de tantis ante tribunal eterni regis, dux futurus deauratus gaudebis. Ego autem adhuc in ualle lacrymarum, ut emeritum est, lugeo propria peccata, eo  quod talibus me indignam fecisset Deus adherere comitibus. Quapropter, crede mihi, non sic tempestate iactatus portum nauta desiderat, non sic sitientia imbres arua desiderant, non sic curuo littore anxia mater filium exspectat, quam ut ego uisibus uestris frui cupio. Sed quia, peccatis meis exigentibus, et innumeris delictis aggrauata, ut hoc euenire queat, ut ab imminentibus periculis absoluta sim, in desperationem deducta sum, idcirco ego peccatrix uestigiis celsitudinis tue prouoluta, ex intimis precordiorum penetralibus implorans, a finibus terre ad te clamaui, o beatissime domine, dum anxie requirit cor meum, ut in petra orationum tuarum exaltes me, quia factus es spes mea, turris fortitudinis a facie uisibilis et inuisibilis inimici. Et ut ad consolationem immensi  doloris, ad sedandam meroris undam, obsecro ut tuo suffragio mea fragilitas, quasi quibusdam sustentaculis, ut non prorsus corruat, fulciatur; similiter supplex rogito ut mihi aliquod solatium uel in reliquiis sanctis, uel paucula saltem per scripta beatitudinis tue uerba destinare digneris, ut in illis tuam presentiam semper habeam. uale iugiter prosperis successibus uiuens Deo, terque quaterque interpellans pro me.

Ego autem similiter Ealdbertus pauperculus Christi, in Domino cum omni affectu saluto te; deprecor te, ut illius amicitie, quam olim spopondisti, in tuis deificatis orationibus recorderis; et licet corpore separemur, tamen recordatione iungamur.





EPISTOLA XXXIu. CENA BONIFACIO. [A. D. 733.]


uenerando Pontifici Bonifacio Christi amatori Cene indigna salutem.

Iam fateor tibi, carissime, quia licet te corporalibus oculis raro intuear, quod te tamen spiritualibus luminibus cordis iugiter aspicere non cesso. Et hec parua munuscula magis indicia caritatis sunt, quam ut tue sanctitati digna sint. Et hoc tibi notum facio, quod usque ad finem uite mee te semper in meis orationibus recordor. Et te rogo per creditam  amicitiam ut mee paruitati fidelis sis, sicut in te credo; et ut me in tuis orationibus adiuues, ut Deus omnipotens uitam meam secundum suam uoluntatem disponat. Et rogo ut si unquam aliquis tuorum ad hanc prouinciam ueniat, ut meam paupertatem interpellet, et si in aliqua re uel carnalis commodi uel spiritualis adminiculi uel tibi, uel alicui tuorum possim adiuuare, ut mihi indicet, et ego, ad magnam salutem anime mee, credo ut secundum uires meas imperium tuum atque iussionem adimpleam. uale semper in Domino.





EPISTOLA XXXu. DEN. L. ET B. [a 1Kb] KANEBADAE. [A. D. 733.]

Domine dilectissime Christique religiosissime abbatisse Kanebade regalis prosapie generositate  predite Den. et L. et B. filii tui ac uernaculi sempiterne sospitatis salutem.

Agnoscere cupimus almitatis tue clementiam, quia te pre ceteris cunctis feminini sexus in cordis cubiculo cingimus amore, quod post genitoris et genitricis, et aliorum propinquorum nostrorum obitum ad Germanicas gentes transiuimus, et quod in uenerandi archiepiscopi Bonifacii monastice conuersationis regula suscepti ipsiusque laboris adiutores sumus, in quantum nature paupercule uilitas preualet. Nunc itaque ex intimis precordiorum iliis, suppliciter flagitamus ut digneris nos habere in tue sacre congregationis communione, et [b 1Kb] nostram lintrem procellosis fluctibus huius mundi fatigatam tuorum oraminum presidio ad portum salutis deducere,  et atra contra piaculorum spicula, parma tue orationis protegere non recuses, sic ut nos quoque pro tue celsitudinis statu, diuino suffragio, singulis momentis deprecantes sumus. Hoc uero, si corporibus presentes fuissemus, flexis genuum poplitibus et salsis lacrymarum imbribus rogitantes diligenti petitione speramus posse impetrari, et nunc absentes hoc idem obnixis precibus postulamus. Illud etiam scire desideramus tue sagacitatis industriam, quod si cui nostrum contingit huius Britannice telluris sceptra uisitare, quod nullius hominis obedientiam et institutionem antea querimus, quam tue beneuolentie subiectionem, qui in te firmissimam spem mentis nostre positam habemus. Similiter obsecramus ut puerulos duos nostros Beile et Man, quos  ego Lul et [c 1Kb] Pater noster liberos dimisimus, Romam destinantes et auunculo nostro commendauimus, pro mercede anime tue, et si liberi arbitrii sint, et illorum uoluntas sit, et in tua potestate sint, nobis transmittere per harum litterarum gerulos studeas; et si aliquis eis prohibere uellet iter pergendi sine iustitia, deprecamur ut eos defendere digneris. Parua quoque munusculorum transmissio schedulam istam comitatur, que sunt tria, id est, thuris, et piperis, et cinnamomi permodica xenia, sed omni mentis  affectione dest nata. Huius muneris magnitudinem ut non consideres, sed spiritualis caritatis amorem attendas, poscimus. Illud etiam petimus, ut rusticitatem huius epistoluncule emendes, et nobis aliqua uerba tue dulcedinis non renuas dirigere, que inhianter audire gratulabundi satagimus. uale uiuens Domino euo longiore, et uita feliciore, intercedens pro nobis.



EPISTOLA XXXuI. BONIFACIUS OMNIBUS CATHOLICIS. [A. D. 733.]

Uniuersis reuerendissimis cepiscopis, uenerabilibus presbyteris candidatis gratia diaconibus, canonicis, clericis, uero gregi Christi prelatis abbatibus seu abbatissis humillimis, et pro Deo subditis monachis, consecratis, et Deo deuotis uirginibus, et  cunctis consecratis ancillis Christi, imo generaliter omnibus Catholicis Deum timentibus de stirpe et prosapia Anglorum procreatis, eiusdem generis uernaculus, uniuersalis Ecclesie legatus Germanicus, et seruus sedis apostolice, Bonifacius, qui et Winfridus, sine prerogatiua meritorum nominatur archiepiscopus, humillime communionis et sincerissime in Christo caritatis salutem.

Fraternitatis uestre clementiam intimis obsecramus precibus, ut nostre paruitatis in orationibus uestris memores esse dignemini, ut liberemur a laqueo uenantis Satane, et ab importunis et malis hominibus, et sermo Domini currat et clarificetur, et ut precibus pietatis uestre impetrare studeatis ut Deus et Dominus noster iehsu Christus, qui uult  omnes homines saluos fieri, et ad agnitionem Dei uenire, conuertat ad catholicam fidem corda paganorum Saxonum, et resipiscant a diaboli laqueis, a quibus capti tenentur, et aggregentur filiis matris Ecclesie. Miseremini illorum, quia et ipsi solent [a 1Kb] dicere: De uno sanguine et de uno osse sumus: recordantes quia appropinquat uia uniuerse terre, et nemo in inferno confitebitur Domino, neque mors laudauit eum, et appropinquat uia uniuerse terre, et scitote quod in hac prece, [b 1Kb] duorum pontificum Romane ecclesie astipulationem et consensum et benedictionem accepi. Agite nunc de hac obsecratione nostra, ut mercedis uestre premia in superna curia angelorum clarescant et crescant. Unitatem  et communionem dilectionis uestre ualentem ac proficientem in Christo creator omnipotens eternaliter custodiat.



EPISTOLA XXXuII. BONIFACIUS CUTHBERTO ET ALIIS. [A. D. 735.]

Dilectissimo et reuerendissimo Cuthberto abbati, et uniuersis fratribus sancte congregationis eius, Bonifacius seruus seruorum Dei in Christo fraterne caritatis salutem.

Fraternitatis uestre pietatem intimis obsecramus precibus, ut nos inter feras et ignaras gentes Germanie laborantes, et grana euangelica plantantes,  uestris sacrosanctis orationibus adiuuemur, et precibus sanctitatis uestre in nobis seuus Babylonice ardor restinguatur flamme, et sparsa sulcis ad fructum multiplicata surgant summa, quia, iuxta dictum Apostoli: Neque qui plantat est aliquid, neque qui rigat, sed Deus qui incrementum dat, ut detur nobis sermo in apertione oris, et sermo Domini currat et clarificetur. Interea rogamus ut aliqua [W., reliqua] de opusculis sagacissimi inuestigatoris Scripturarum Bedan monachi, quem nuper in domo Dei apud uos, uice candele ecclesiastice, scientia Scripturarum fulsisse audiuimus, conscripta nobis transmittere dignemini. Et, si uobis laboriosum non sit, ut donum [P., cloccam] unum, nobis grande solatium peregrinationis nostre, transmittatis. Ad indicium  quoque intime caritatis, lectisternia caprina uobis 


Gregorius episcopus seruus seruorum Dei dilectissimis nobis omnibus episcopis, uenerabilibus presbyteris, religiosis abbatibus omnium prouinciarum.

Domino cooperante et sermonem confirmante . . . . . sanctissimus uir, etc. 





EPISTOLA XLIu. GREGORIUS UNIuERSIS OPTIMATIBUS GERMANIAE. [A. D. 739.]

Gregorius papa uniuersis optimatibus et populo prouinciarum Germanie [b 3Kb] Thuringis et Hessis, Bortharis,  Nistresis, Wedreuis et Lognais, Suduosis et Grabfeldis, uel omnibus in orientali plaga constitutis.

Quoniam decessor noster sancte recordationis Gregorius presul, etc. 





[a 2Kb] EPISTOLA XLu. GREGORIUS EPISCOPIS BAGOARIAE ET ALEMANNIAE. [A. D. 739.]

Dilectissimis nobis episcopis in prouincia Bagoarie et Alemannie constitutis Wigoni, Luidoni, Rudolto et uiuilo.

Catholica et sanctorum patrum auctoritas iubet, etc. 





EPISTOLA XLuI. GREGORIUS BONIFACIO. [A. D. 739.]

 Reuerendissimo et sanctissimo fratri Bonifacio cepiscopo, Gregorius seruus seruorum Dei.

Doctoris gentium egregii et beati Pauli apostoli uox est, etc. 



EPISTOLA XLuII. BONIFACIUS REGENBERTHO. [A. D. 742.]

Clarissimo filio Regenbertho prefecto, Bonifacius seruus seruorum Dei, in Domino eternam salutem.

Dignitatis tue clementiam obsecramus precibus, ut hunc [b 1Kb] missum litterarum mearum Romam pergentem propter responsa ecclesiastica, et orationum causa, per uestros fines conseruatum transire permittatis, et eum adiuuare in propriis necessitatibus dignemini, sicut prioribus missis nostris fecistis, ut  mihi reuertentes referebant. Agite ergo de hac petitione, ut merces uestra coram Deo crescat et multiplicetur. ualete in Christo.





EPISTOLA XLuIII. ZACHARIAS EPISCOPIS ET ALIIS PER GALLIAS. [A. D. 742.]

Zacarias papa uniuersis episcopis, presbyteris, diaconibus, abbatibus, cunctis etiam ducibus, comitibus, omnibusque Deum timentibus per Gallias et Francorum prouincias constitutis.

 Referente nobis reuerendissimo atque sanctissimo fratre nostro, etc. 



EPISTOLA XLIX. BONIFACIUS ZACHARIAE. [A. D. 742.]

Domino carissimo summi pontificatus infula predito uiro apostolico Zacarie, Bonifacius seruus seruorum Dei.

Confitemur, Domine Pater, quia postquam per nuntios referentes audiuimus quod uenerande memorie apostolatus uestri precessor Gregorius, pontifex apostolice sedis, ergastulo corporeo absolutus, ad Dominum migrauit, quod maiorem letitiam et maius gaudium nobis non audiuimus, et suspensis ad ethera palmis, Deo gratias egimus, quam quod clementem  paternitatem uestram altissimus Arbiter canonica iura regere et apostolice sedis gubernacula gubernare concessit. Ergo, non aliter quam ut ante uestigia uestra geniculantes, intimis subnixe flagitamus precibus ut sicut precessorum uestrorum, pro auctoritate sancti Petri, serui deuoti et subditi discipuli fuimus, sic et uestre pietatis serui obedientes subditi sub iure canonico fieri mereamur, optantes catholicam fidem et unitatem Romane Ecclesie seruare, et quantoscunque audientes uel discipulos in ista legatione mihi Deus donauerit, ad obedientiam apostolice sedis inuitare et inclinare non cesso.

Necesse quoque habemus indicare paternitati uetre quia, per Dei gratiam, Germanie populis aliquantulum percursis uel correctis, tres ordinauimus  episcopos, et prouinciam in tres parochias discreuimus, et illa tria oppida siue urbes, in quibus constituti et ordinati sunt, scriptis auctoritatis uestre confirmari et stabiliri precantes desideramus. Unam esse sedem episcopatus decreuimus in castello quod dicitur [c 1Kb] Wirzaburg; et alteram in oppido quod nominatur Buraburg; tertiam in loco, qui dicitur Erphesfurt, qui fuit iam olim urbs paganorum rusticorum: hec tria loca propria charta et auctoritate Apostolatus uestri roborari,  et confirmari diligenter postulamus, ut si Dominus uoluerit, per auctoritatem et preceptum sancti Petri, iussionibus apostolicis, fundate et stabilite sint tres in Germania episcopales sedes, et ut presentes uel future generationes non presumant uel parochias corrumpere, uel uiolare preceptum apostolice sedis.

Notum similiter sit paternitati uestre quod Carolomannus, dux Francorum, me accersitum ad se rogauit, ut in parte regni Francorum que in sua est potestate, synodum facerem congregari, et promisit se de ecclesiastica religione, que iam longo tempore, id est non minus quam per sexaginta uel septuaginta annos, calcata et dissipata fuit, aliquid corrigere et emendare uelle. Quapropter si hoc, Deo inspirante,  ueraciter implere uoluerit consilium, et preceptum uestre auctoritatis, id est, apostolice sedis, habere et sapere. Franci enim, ut seniores dicunt, plus quam per tempus octoginta annorum synodum non fecerunt, nec archiepiscopum habuerunt, nec ecclesie canonica iura alicui fundabant, uel renouabant. Modo autem maxima ex parte per ciuitates episcopales sedes tradite sunt laicis cupidis ad possidendum, uel adulteratis clericis, scortatoribus, et publicanis seculariter ad perfruendum. Nam si per uerbum uestrum hoc negotium, duce rogante supradicto, amouere et corrigere debeo, preceptum et iudicium apostolice sedis cum canonibus ecclesiasticis presto habere cupio. Si inuenero inter illos diaconos, quos nominant, qui a pueritia sua semper in stupris,  semper in adulteriis, et in omnibus semper spurcitiis uitam ducentes, sub tali testimonio uenerunt ad diaconatum, et modo in diaconatu concubinas quatuor uel quinque uel plures noctu in lecto habentes, Euangelium tamen legere, et diaconos se nominare nec crubescunt, nec metuunt; et sic in talibus incestis ad ordinem presbyteratus uenientes, in iisdem peccatis perdurantes, et peccata peccatis adiicientes, presbyteratus officio fungentes, dicunt se pro populo posse intercedere, et sacras oblationes offerre; nouissime, quod peius est, sub talibus testimoniis per gradus singulos ascendentes, ordinantur, et nominantur episcopi; si, inquam, tales inuenero inter illos, rogo ut habeam preceptum, et conscriptum auctoritatis uestre, qui de talibus definiatis, et per responsum  apostolicum conuincantur et arguantur peccatores. Et inueniuntur quidam inter eos episcopi, qui, licet dicant se fornicarios uel adulteros non esse, sed sunt ebriosi, et iniuriosi, uel uenatores, et qui pugnant in exercitu armati, et effundunt propria manu sanguinem hominum, siue paganorum, siue Christianorum. Et quia seruus, et legatus apostolice sedis  esse dignoscor, unum sit uerbum et meum hinc, et uestrum ibi, si contingat, ad iudicium auctoritatis uestre ut pariter missos dirigamus.

Preterea de una re et consilium querere et licentiam petere necesse habeo; eo quod uenerande memorie predecessor uester, sicut audistis, in presentia uestra mihi precepit ut presbyterum post obitum meum, Deo uolente, in ecclesiastico ministerio heredem et successorem constituere deberem. Et hoc mihi, si Dei uoluntas est, placet. Sed modo dubito et nescio si fieri possit, quia postea frater illius auunculum ducis Francorum occidit, et adhuc ignoramus qualiter ista discordia pacificari et finiri ualeat. Et obsecro ut auctoritatis uestre licentia sit, ut cum consilio seruorum Dei de ista electione faciam  quod nobis in commune, pro Deo, et pro Ecclesie utilitate, uel fructu spirituali, et defensione religionis, optimum esse uideatur, ut consensum uestrum habeam de hoc facere quod optimum esse mihi inspirare dignetur Deus, quia hoc non uidetur posse fieri, si contrarius princeps fuerit.

Preterea querere et interrogare paternitatis uestre consilium debeo de quadam confusione et scandalo predicationis, que nuper ad nos ueniens mentem nostram conturbauit, et sacerdotibus ecclesiarum uerecundiam incutiebat, quia laicus quidam magne persone, ad nos ueniens, dicebat sibi ab apostolice sedis pontifice sancte memorie Gregorio datam fuisse licentiam ut in matrimonium acciperet uiduam  auunculi sui, que et ipsa fuit uxor consobrini sui, et ipsa, illo uiuente, discessit ab eo, et isti uiro, qui nunc, eam accipere desiderans, affirmat sibi licentiam datam, in tertia generatione propinqua illius esse dignoscitur; et uotum uouit Deo castitatis, et uelata fuit; et iterum, abiecto uelamine, maritata. Tale enim matrimonium supradictus homo sibi ab apostolico affirmat esse permissum. Quod non estimamus esse uerum, quia synodus et Ecclesia, in qua natus et nutritus fui, id est, in transmarina Saxonia, Londunensis synodus, que imprimis a discipulis sancti Gregorii, id est, Augustino, Laurentio, Iusto, Mellito archiepiscopis constituta et ordinata fuit, talem copulam et matrimonium maximum scelus et incestum et horribile flagitium et damnabile piaculum  fieri ex auctoritate sacre Scripture iudicabant. Quapropter paternitas uestra huius rei ueritatem indicare non dedignetur, ut Ecclesie sacerdotibus uel populo Christiano inde scandala et schismata, uel noui errores, non oriantur, et concrescant, quia carnales homines, idiote Alemanni, uel Bagoarii, uel Franci, [a 39Kb] si iuxta Romanam urbem aliquid facere uiderint ex his peccatis que nos prohibemus,  licitum et concessum a sacerdotibus esse putant, et nobis improperium deputant, sibi scandalum uite accipiunt. Sicut affirmant se uidisse annis singulis in Romana urbe, et iuxta ecclesiam in die uel nocte, quando [a 1Kb] Kal. Ianuarii intrant, paganorum consuetudine choros ducere per plateas, et acclamationes ritu gentilium, et cantationes sacrilegas celebrare, et mensas illa die uel nocte dapibus onerare, et nullum de domo sua uel ignem, uel ferramentum, uel aliquid commodi uicino suo prestare uelle. Dicunt quoque se uidisse ibi mulieres pagano ritu phylacteria, et ligaturas et in brachiis et cruribus ligatas habere, et publice ad uendendum uenales ad comparandum aliis offerre. Que omnia, eo quod ibi a carnalibus et insipientibus uidentur, nobis hic et improperium  et impedimentum predicationis et doctrine perficiunt. De talibus ait Apostolus increpans: Dies obseruatis et tempora; timeo, ne sine causa laborauerim in uobis. Et [b 1Kb] sanctus Augustinus dixit: Nam qui predictis malis, id est, [c 13Kb] caragis, et diuinis, et aruspicibus, uel phylacteriis, et aliis quibuslibet auguriis crediderit, etsi ieiunet, etsi oret, etsi iugiter ad ecclesiam currat, etsi largas eleemosynas faciat, etsi corpusculum suum in omni afflictione cruciauerit, nichil ei proderit, quandiu sacrilegia illa non reliquerit. Nam si istas paganias ibi paternitas uestra in Romana urbe prohibuerit, et sibi mercedem, et nobis maximum profectum in doctrina ecclesiastica acquiret.

Episcopi quoque et presbyteri gentis Francorum, qui fuerunt adulteri, uel fornicatores acerrimi,  quos in gradu episcopatus uel presbyterii fornicationum  filii nati arguunt, reuenientes ab apostolica sede, dicunt sibi romanum pontificem licentiam dedisse ministerium episcopale in Ecclesia ministrare. Quos contra contendimus, quia apostolicam sedem contra decreta canonum nequaquam audiuimus iudicasse.

Hec omnia, Domine carissime, propterea nota uobis facimus, ut uestre auctoritatis responsum talibus dare possimus, ut per cautelam uestre doctrine oues Ecclesie non seducantur, sed lupi rapaces conuicti et superati pereant. Interea munuscula parua uobis direximus, non quia digna sint paternitatis uestre, sed pro indicio caritatis, et obedientie, deuotionis, id est, [d 1Kb] uillosam unam, et argenti et auri tantillum. Dextera Domini protegente, incolumem  ualere, et in Christo proficere beatitudinem uestram in longitudine dierum optamus.


Te Deus altithronus sancta conseruet in ede,
Sedis apostolice rectorem tempora [e 1Kb] longa.
Melliflua gratum populis doctrina per orbem
Perficiatque Deo dignum pregratia Christi.
Splendida percipiat florens sua gaudia mater,
Atque domus Domini letetur prole secunda.





EPISTOLA L. ZACHARIAS BONIFACIO. [A. D. 742.]

Reuerendissimo et sanctissimo fratri, Bonifacio episcopo, Zacarias seruus seruorum Dei.

Susceptis sanctissime fraternitatis tue litteris per Denehardum religiosum presbyterum tuum, etc.,  





[a 2Kb] EPISTOLA LI. ZACHARIAS WITTAE. [A. D. 742.]


Dilectissimo nobis Witte sancte ecclesie Barbarane Zacarias papa.

Domino cooperante et sermonem confirmante, ad dilatandam Christianitatis legem, etc. .



EPISTOLA LII. BONIFACIUS [b 1Kb] EGBERTO [A. D. 742].

Dilectissimo ac reuerendissimo Fratri Egberto archiepiscopo Bonifacius, seruus seruorum Dei, legatus germanicus sedis apostolice, sinceram in Christo spiritualis germanitatis salutem.

Charitatis tue muneribus et libris susceptis, erigens ad supera palmas, magnas omnipotenti Deo gratias  egi, qui mihi longe peregrinanti talem inuenire concessit amicum qui mihi et in rebus terrenis adiutorium, et in spiritualibus, oratione et unitate communionis, diuinum solatium transmisit. Nunc autem intimis precordiorum precibus almitatis tue clementiam obsecro, ut uestre fraternitatis synodo una cum seruis Dei mecum laborantibus adunatus esse merear, et sis mihi consiliarius, et adiutor in inquirendis et inuestigandis regulis ecclesiasticis iudiciorum Dei, et ut me non ludiuaga sermonum uoce, sed serie, rogantem ac dicentem esse scias, et me non arrogantem uel superbum aut proprio iudicio plus iusto placentem estimes. Nam catholica et apostolica Romana Ecclesia, quando indignum ac uilem predicatorem ad predicandum Germanie erroneis uel paganis  gentibus direxit, precepit mihi ut, ex auctoritate Romani pontificis, si alicubi uiderem, inter Christianos pergens, populos erroneos uel ecclesiasticas regulas mala consuetudine deprauatas, uel homines per inuium a catholica fide abductos, ad uiam salutis inuitare et reuocare totis uiribus niterer. Hoc preceptum seruare cupiens, admonitoriam uel precatoriam epistolam [c 1Kb] Ethelbaldo regi Mercionum, cum consilio et consensu episcoporum qui una nobiscum sunt, transmisi, quam presentare fraternitatis tue obtutibus iussi, ut si que in ea praue posita sint, emendes, et que iusta sunt sale sapientie tue condias,  et auctoritate confirmes; et si radicem aliquam flagitiorum de quibus in illa epistola contra regem Mercionum disputatum, in gente tua germinare uelle uideas, sicut prouidus et sapiens colonus, cum falce dominice auctoritatis in tempus precidas et radicitus euellas, ne dum floruerit, fiat ex uinea Sodomorum uitis eorum, et propago eorum ex Gomorrha, et sit fel draconum uinum eorum, et uenenum aspidum insanabile. Inauditum enim malum est preteritis seculis, et, ut serui Dei gnari Scripturarum dicunt, in triplo uel in quadruplo Sodomitanam luxuriam uincens, ut gens Christiana, contra morem uniuerse terre, imo contra preceptum Dei, despiciat legitima matrimonia, et adhereat incestis, luxuriosis adulteriis, et nefanda stupra consecratarum et uelatarum  feminarum sequatur. Preterea, ut mihi de opusculis Bedan lectoris aliquos tractatus conscribere et dirigere digneris, quem nuper, ut audiuimus, diuina gratia spirituale intellectu ditauit, et in uestra prouincia fulgere concessit, et ut candela quam uobis Dominus largitus est, nos quoque fruamur. Interea, ad indicium caritatis, fraternitati tue direxi exemplaria epistolarum sancti Gregorii  et corporale pallium, et uillosam unam ad tergendos pedes, cum laueris, seruorum Dei. ualere beatitudinem tuam et sacris uirtutibus proficere in Christo optamus.



EPISTOLA LIII BONIFACIUS ETHELBALDO. [A. D. 742.]


Domino reuerendissimo et dilectissimo Ethelbaldo regi Mercionum Bonifacius seruus seruorum Dei intime caritatis salutem.

Obsecramus celsitudinis tue clementiam ut istum missum meum, nomine Ceolam, presentatorem harum litterarum, in necessitate nostra, et itineris sui, et in quocunque illi necessitas contigerit, solatium prebere, et adiuuare dignemini, et mercedem pro eo et a Deo [P. pro Deo] habeas de missis nostris, qui preterito anno ad uos uenerunt, quia eis in omnibus adiutorium, ut referebant, prestitistis. Interea, pro  signo ueri amoris et deuote amicitie, direximus tibi accipitrem unum, et duos falcones, duo scuta, et duas lanceas. Que, rogamus, licet digna non sint munuscula, tamen pro caritate benedictionis suscipere digneris. Finem loquendi omnes pariter audiamus: Deum time, et mandata eius obserua. Petimus quoque ut si per alterum nuntium uerba nostra ad presentiam tuam scripta peruenerint, auditum tuum accommodare digneris, et sollicite audire cures. uale in Christo.





EPISTOLA LIu. ZACHARIAS BONIFACIO. [A. D. 743.]

Reuerendissimo et sanctissimo Fratri Bonifacio Zacarias.

Legimus in libro Actuum apostolorum, etc. 





EPISTOLA Lu. ZACHARIAS BONIFACIO. [A. D. 743.]


Reuerendissimo fratri Bonifacio Zacarias seruus seruorum Dei.

Suscipientes sancte fraternitatis tue litteras per presentium gerulum etc. 





EPISTOLA LuI. ZACHARIAS BONIFACIO. [A. D. 744]

Reuerendissimo et sanctissimo fratri, Bonifacio cepiscopo, Zacarias seruus seruorum Dei.

uirgilius et Sedonius, religiosi uiri, etc. 



[a 1Kb] EPISTOLA LuII. BONIFACIUS ZACHARIAE. [A. D. 744.]


Excellentissimo Patri, atque apostolico pontifici, et ex auctoritate sancti Petri principis apostolorum magisterio freto, Zacarie pape, Bonifacius exiguus, seruus seruorum Dei, optabilem in Christo caritatis salutem.

Postquam me ante annos prope triginta sub familiaritate et seruitio apostolice sedis, annuente et iubente uenerande memorie antistite apostolico Gregorio, anteriore uoto constrinxi, quidquid mihi letitie uel tristitie acciderat, apostolico pontifici solebam indicare, ut in letis simul laudaremus Deum, et in tristibus eius consilio roborarer; et sicut tunc, et nunc mihi liceat, pietati uestre supplico, sicut scriptum est: Interroga patrem tuum, et annuntiabit  tibi; seniores tuos, et dicent tibi; notum enim sit paternitati uestre quia postquam indigno mihi mandastis in prouincia Francorum, sicut et ipsi rogauerunt, sacerdotali concilio et synodali conuentui preesse, multas iniurias et persecutiones passus sum, maxime a falsis sacerdotibus, ab adulteratis diaconibus, et fornicariis clericis. Maximus tamen mihi labor fuit contra duos hereticos pessimos et publicos, et blasphemos contra Deum, et contra catholicam  fidem. Unus eorum, qui dicitur Aldebertus, natione generis Gallus est; alter, qui dicitur Clemens, genere Scotus est: specie erroris diuersi, sed pondere peccatorum pares. Contra istos obsecro apostolicam auctoritatem uestram, quod meam mediocritatem defendere et adiuuare, et per scripta uestra populum Francorum et Gallorum corrigere studeatis, ut hereticorum fabulas, et uana prodigia, et signa precursoris Antichristi non sectentur; sed ad canonica iura, et ad uiam uere doctrine conuertantur. Et ut per uerbum uestrum isti duo heretici mittantur in carcerem, si uobis iustum esse uideatur, cum uitam et doctrinam illorum uobis intimauero; et nemo cum eis loquatur, uel communionem habeat, ne forte fermento doctrine illorum fermentatus aliquis pereat;  sed segregati uiuant, et, iuxta dictum apostoli huiusmodi: Traditi Satane in interitum carnis sint, ut spiritus saluus sit in die Domini; et iuxta euangelicum preceptum, Dum Ecclesiam non audierint, sint nobis sicut ethnici et publicani, donec discant non blasphemare, nec scindere tunicam Christi; propter istos enim persecutiones et inimicitias, et maledictiones multorum populorum patior, et Ecclesia Christi impedimentum fidei et doctrine sancte sustinet. Dicunt enim de Aldeberto, quod eis sanctissimum apostolum abstulerim, patronum et oratorem, et uirtutum factorem et signorum ostensorem abstraxerim. Sed pietas uestra audiens uitam eius iudicet ex fructu operum utrum uestimentis ouium indutus, intus autem lupus rapax sit, an non? In primeua enim etate  hypocrita fuit, dicens quod sibi angelus Domini in specie hominis de extremis finibus mundi mire et tamen incerte sanctitatis reliquias attulerit, et exinde posset omnia quecunque a Deo posceret impetrare; et tunc demum per illam simulationem, sicut apostolus Paulus predixit, domos multorum penetrauit, et captiuas post se mulierculas duxit oneratas peccatis, que ducebantur uariis desideriis; et multitudinem rusticorum seduxit, dicentium quod ipse esset uir apostolice sanctitatis et signa atque prodigia faceret. Deinde conduxit episcopos indoctos, qui se contra precepta canonum absolute [b 1Kb] ordinauerunt; tum demum in tantam superbiam elatus est, ut se equipararet apostolis Christi. Et dedignabatur in alicuius honore apostolorum uel martyrum ecclesiam  consecrare, improperans hominibus etiam cur tantopere studerent sanctorum apostolorum limina uisitare. Postea, quod absurdum est, in proprii nominis honore dedicauit oratoria; uel, ut uerius dicam, sordidauit. Fecit quoque [c 1Kb] cruciculas et oratoriola in campis, et ad fontes, uel ubicunque sibi uisum fuit, et iussit ibi publicas orationes celebrari, donec multitudines populorum, spretis ceteris episcopis, et dimissis antiquis ecclesiis, in talibus locis conuentus  celebrarent dicentes: Merita sancti Aldeberti adiuuabunt nos. Ungulas quoque et capillos suos dedit ad honorificandum, et portandum cum reliquiis sancti Petri principis apostolorum. Tum demum quod maximum scelus et blasphemia contra Deum esse uidebatur fecit, uenienti enim populo et prostrato ante pedes eius, et cupienti confiteri peccata sua, dixit: Scio omnia peccata uestra, quia mihi cognita sunt omnia occulta. Non est opus confiteri, sed dimissa sunt peccata uestra preterita; securi et absoluti redite ad domos uestras cum pace. Et omnia quecunque sanctum Euangelium hypocritas fecisse testatur, suo habitu, et incessu, et moribus imitatus est.

Alter autem hereticus, qui dicitur Clemens, contra catholicam contendit Ecclesiam, et canones Ecclesiarum  Christi abnegat et refutat, tractatus et sermones sanctorum patrum, Hieronymi, Augustini, Gregorii, recusat. Synodalia iura spernens, proprio sensu affirmat se post duos filios sibi in adulterio natos sub nomine episcopi esse posse Christiane legis episcopum. Iudaismum inducens iudicat iustum esse Christiano ut, si uoluerit, uiduam fratris defuncti accipiat uxorem. Contra fidem quoque sanctorum Patrum contendit, dicens quod Christus Filius Dei, descendens ad inferos, omnes quos inferni carcer detinuit inde liberauit, credulos et incredulos, laudatores Dei simul et cultores idolorum, et multa alia horribilia de predestinatione Dei contraria fidei catholice affirmat. Quapropter de hoc quoque heretico precor ut per litteras uestras mandare  curetis duci Carolomanno ut mittatur in custodiam, quatenus semina Satane latius non seminet, et ne forte una ouis morbida totum gregem contaminet. ualere sanctitatem uestram et prosperis profectibus gaudere in longitudine dierum optamus.





EPISTOLA LuIII. [a 2Kb] GEMMULUS BONIFACIO. [A. D. 744.]

Domino sanctissimo, apostolorumque meritis decorato Bonifacio archiepiscopo, Gemmulus indignus diaconus sancte sedis apostolice.

Summis et Deo amabilibus apicibus acceptis, cum magno et omni quo condecet honore et ueneratione relegi. Et quia post tot tempora merui ex uestris syllabis uisitari, omnipotenti Deo nostro gratias egi, qui me indignum famulum suum etiam  uestra letificauit incolumitate. Igitur omnia que nobis per nunc directas litteras precepistis, ut Dominus uires donare dignatus est, sed et ea que domino apostolico suggessistis, per nos sunt suscepta et annuntiata, atque relecta; et uos ea pertractantes  omnia scripta que uobis ab eo directa sunt, a nobis esse dictata iuxta uestram uoluntatem cognoscite. Sed et quod uos non sperabitis fieri suggesimus, et facta est synodus sacerdotum, presidente domino apostolico, et relecta est sacrilega illius Aldeberti nefandissimi uita, et omnia opuscula illius coram synodo, pariter et epistola sanctissime paternitatis uestre, ubi de illo et de Clementis dementia suggessistis; et sic gestis peractis, sententia anathematis in eos promulgata est, uel in omnes qui eorum nefandam secuti sunt sectam, cuius instar uobis a domino apostolico directum est. Et hec coram presentia presentis Patris nostri, Deneardi, uenerabilis presbyteri, acta sunt, et ipse uobis ore proprio poterit enarrare quod omnia ista per nos  acta sunt. Nam pro certo cognoscite, sanctissime Pater, quia in omnibus paratum me offero, uestris obtemperaturum preceptis. Scio enim quia, uestris orationibus adiutus, erutus sum a tentationibus inimici, et misertus Dominus suo famulo medelam tribuit, et diuersis infirmitatibus circumdatus, quanquam indignus, illud apostoli sequor consolationis donum, quo ait: Dum infirmor, tunc potens sum. Et libenter gloriabor in infirmitatibus meis, ut inhabitet in me per uestras sanctas preces uirtus Christi; uenerandas namque sorores nostras, et Dei ancillas, que apud limina sanctorum principum apostolorum properauerunt, quas etiam nobis uestra sancta paternitas commendare iussit, in quantum Dominus uires donare dignatus fuerit, curam earum habemus  propter uestram sanctam preceptionem. Benedictionem etenim quam nobis direxistis, suscepimus; id est, poculum argenteum, et sindonem unam, quam in duplici suscepimus benedictione, eo quod a tanto Patre meruimus uisitari. Et licet retribuere non ualeamus, tamen ad uicem caritatis, cum magna reuerentia, direximus cinnamomum uncias quatuor, piper libras II, cozumbrem libram unam. Que peto ut absque iniuria suscipere iubeatis, et ut pro nobis orare dignemini, omnino deposco. Incolumen sanctissimam paternitatem uestram diuina conseruet Maiestas orantem pro nobis, domine et meritis apostolorum decorate Pater.





[b 1Kb] EPISTOLA LIX. GEMMULUS BONIFACIO. [A. D. 744.]

 Domino sanctissimo, et nimium desiderantissimo, atque cum omni affectu caritatis recolendo Patri, Bonifacio archiepiscopo prouincie Germanie, Gemmulus indignus diaconus sancte sedis apostolice.

 uenerabilibus sanctissime paternitatis uestre syllabis susceptis, per presentem gerulum Deneardum uenerabilem uirum missis, cum omni, ut decuit, ueneratione atque caritatis affectu suscepisse insinuo; simul et benedictionem quam mihi misistis, que apud paruitatem meam super aurum et argentum accepta est, eo quod mei memorem esse in sanctis suis orationibus almitatis uestre coronam cognoui, quem concedere mihi diuina patiatur Maiestas incolumem, quandiu me superna uoluerit clementia superesse, ut, uestris sacris interuentionibus iuuatus, exercitior inueniar, Deo propitio, aduersus antiqui hostis insidias repugnare. Interea, insinuastis mihi quod uobis de illis epistolis [a 1Kb] sancti Gregorii mitteremus. Sed nunc minime potuimus  sanctis paternitatis uestre preceptis parere, eo quod nimis attritum atque in podagrico humore et dolore fatigatum memoratus uester presbyter per tempus cognouit, ita ut in eo me dolore afflictum relinqueret, quod et ore proprio uobis intimabit. Sed si uita comes fuerit, et uestra mihi oratio non defuerit, que iussistis dum saluti fuero plenius restitutus, sanctissime paternitatis uestre obtemperabo iussionibus, ut dum alia uice huc uestrum missum direxeritis, que precepistis impleta esse reperiantur, ut absque tarditate que desideratis expleantur. Transmisimus enim per predictum uestrum presbyterum aliquantum cozumbri, quod incensum Domino offeratis, temporibus matutinis et uespertinis, siue dum missarum celebratis solemnia,  miri odoris atque fragrantie; sed peto ut absque iniuria suscipiatis, quod pura caritate dirigitur, salutans uestram sanctissimam paternitatem in Domino, et ut pro nobis orare iubeatis deposco. Sed et omnem Ecclesiam, que uobiscum est, per uos saluto, et ut ipsi pro me exorent. Multum enim ualet deprecatio iusti assidua. Nam et ego, licet peccator existam, tamen uestri memoriam ante sacras confessiones apostolorum faciens, orationi incumbo. His premissis, optamus sanctitatem paternitatis uestre in Domino bene ualere, atque in opere quo assumptus es multo amplius fructum boni operis pullulare concedat, et ad incrementum perducere patiatur diuina Maiestas, Trinitas indiuisa sanctitatem uestram conseruet orantem pro nobis.





EPISTOLA LX. ZACHARIAS BONIFACIO. [A. D. 745.]


Reuerendissimo et sanctissimo fratri Bonifacio cepiscopo, Zacarias seruus seruorum Dei.

 Cum nobis sanctissime fraternitatis tue syllabe delate fuissent, etc. 



EPISTOLA LXI. BONIFACIUS [b 1Kb] HEREFRIDO. [A. D. 745.]

Dilectissimo ac reuerendissimo fratri Herefrido presbytero Bonifacius seruus seruorum Dei eternam in Christo caritatis salutem.

Almitatis tue clementiam intimis obsecro precibus, ut in tuis sacrosanctis orationibus mei memor esse digneris, et iam sic narrantibus et a te uenientibus iam fecisse fraternitatem tuam et facturam esse non dubito, ut [c 1Kb] sancti Iacobi apostoli sententia in nobis impleatur, qua dixit: Orate pro inuicem, ut saluemini. Multum enim ualet deprecatio iusti assidua.  Preterea nos octo episcopi, qui ad unam synodum conuenimus, quorum nomina [d 1Kb] subter annotauimus, in commune te, frater carissime, deprecamur, ut uerba admonitionis nostre Ethelbaldo regi Mercionum interpretando et recitando annunties, et eo modo et ordine quo ad te scripta transmittimus sollicite enumerando et predicando illi indicaueris. Audiuimus enim quia pro timore Dei personam hominis non timeas, et quod supra dictus rex aliquantulum quibusdam temporibus audire dignetur tua monita. Et notum sit caritati tue quia hec uerba admonitionis nostre ad illum regem propter nichil aliud direximus, nisi propter puram caritatis amicitiam, et quod de eadem gente Anglorum nati et nutriti hic per preceptum apostolice sedis peregrinamur,  bonis et laudibus gentis nostre letamur et gaudemus, peccatis autem eius et uituperationibus eius tribulamur et contristamur. Opprobrium namque generis nostri patimur siue a Christianis, siue paganis dicentibus quod gens Anglorum, spreto more ceterarum gentium, et despecto precepto apostolico, imo Dei constitutione, legitimas uxores dedignetur habere, et hinnientium equorum consuetudine, uel rudentum asinorum more, luxuriando et adulterando, omnia turpiter fedet et confundat. Igitur si hoc scelus maximum uerum sit, frater carissime, rogemus omnes communiter supra dictum regem, ut semetipsum cum populo corrigat, ne tota gens cum principe, hic et in futuro, pereat, sed ut, uitam propriam emendando et corrigendo,  exemplis suis uniuersam gentem propriam ad uiam salutis dirigat, et unde peccatum antea contraxit, inde mercedem mereatur eternam. Preterea partem thymiamatis, et [e 2Kb] sabanum pro benedictione et signo  pure caritatis tibi direximus. Sanctis operibus florentem et probatis moribus proficientem fraternam dilectionem tuam atque bene ualentem sancta Trinitas eternaliter custodiat.



EPISTOLA LXII. BONIFACIUS ETHELBALDO [A. D. 745.]

Domino carissimo et in Christi amore ceteris regibus preferendo, inclyta Anglorum imperii sceptra gubernanti, Ethelbaldo regi Bonifacius archiepiscopus, legatus Germanicus Romane Ecclesie, et Wera, et Burgardus, et Warbertus, et Abel, et Willibaldus cepiscopi, perennem in Christo caritatis salutem.

Confitemur coram Deo et sanctis angelis quia quandocunque prosperitatem uestram et fidem in  Domino et opera bona, coram Deo et hominibus, per nuntios fideles audiuimus, quod inter gaudentes, et pro uobis orantes, leti gratias agimus Deo, postulantes et obsecrantes Saluatorem mundi, ut uos sospites et in fide stabiles, et in operibus coram Deo rectos, in principatu Christiani populi, longo tempore custodiat. Quando autem aliqua dilectionis uestre iniuria de statu regni uestri uel euentu bellorum facta, aut, quod maius est, de salute anime periculosum damnum perpetratum, per auditum ad nos usque peruenerit, meror et tristitia nos cruciat, quia gaudio uestro in Dei uoluntate congaudemus, et aduersitate contristamur. Audiuimus enim quod eleemosynarum plurima facias, et in hoc congratulamur, quia qui eleemosynas minimis fratribus  indigentibus tribuunt, iuxta ueritatem euangelicam, in die iudicii clementem sententiam a Domino audituri sunt, dicente: Quandiu fecistis uni ex minimis meis fratribus, mihi fecistis. uenite, benedicti. uenite, benedicti Patris mei, possidete paratum uobis regnum a constitutione mundi. Audiuimus quoque quod furta et iniquitates, periuria et rapinas, fortiter prohibeas, et defensor uiduarum et pauperum esse dignoscaris, et pacem stabilitam in regno tuo habeas. Et in hoc quoque laudantes Deum gauisi sumus, quia ipsa ueritas et pax nostra, que est Christus, dicebat: Beati pacifici, quoniam filii Dei uocabuntur.

Sed interim una male estimationis fama de uita pietatis uestre ad auditum nostrum peruenit, qua  audita, contristati sumus, et illam optamus non fuisse ueram. Multis enim narrantibus, compertum est nobis quod nunquam legitimam in matrimonium uxorem duxisses, quod a Domino Deo ab ipso mundi primordio constitutum est, et per apostolum Domini Paulum [a 1Kb] preceptum et intimatum, illo docente, propter fornicationem autem unusquisque suam uxorem habeat, et unaqueque uirum suum. Nam si hoc, causa castitatis et abstinentie, facere uoluisti, ut ab uxoris coniunctione pro timore et amore Dei abstinuisses, et hoc uerum et impletum coram Deo comprobaueris, et in hoc gaudemus, quia non est reprehensibile, sed magis laudabile. Si autem, quod absit, ut multi dicunt, nec legitimam accepisti uxorem, nec castitatis abstinentiam pro Deo seruasti, sed,  libidine dominante, in scelere luxurie et adulterii famam glorie tue coram Deo et hominibus confuderis, in hoc ualde contristamur, quia et in conspectu Dei flagitium, et coram hominibus fame uestre confusio esse dignoscitur. Et adhuc, quod peius est, qui nobis narrant adiiciunt quod hoc scelus ignominie maxime cum sanctimonialibus et sacratis Deo uirginibus per monasteria commissum sit. Nam hoc peccatum duplex esse non dubium est. Ut uerbi gratia dicamus, cuius uindicte reus sit puer apud dominum suum, qui uxorem domini sui adulterio uiolauerit, quanto magis ille qui sponsam Christi, creatoris celi et terre, putredine sue luxurie et libidinis commaculauerit, dicente beato Paulo apostolo: An nescitis quia corpora uestra templa sunt Spiritus sancti;  et alibi: Nescitis quia templum Dei estis, et Spiritus Dei habitat in uobis? Si quis autem templum Dei uiolauerit, disperdet illum Deus. Templum Dei sanctum est, quod estis uos. Et iterum idololatrie seruituti adulteros et fornicatores in sermone et numero peccatorum iungit dicens: An nescitis quia iniqui regnum Dei non possidebunt? Nolite errare, neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt. Apud Grecos enim et Romanos, quasi blasphemiam Domino irrogasset qui [b 1Kb] hoc reus sit, ut proprie de hoc peccato ante ordinationem interrogatus, si reus inuentus fuerit ut cum uelata et consecrata Domino [c 2Kb] nonna concubuisset,  ab omni gradu Dei sacerdotii prohibetur. Propter hoc, fili carissime, sollicite considerandum est quanti ponderis hoc peccatum esse iudicetur, ante oculos eterni iudicis, quod facientem inter idololatrie seruos constituit, et diuino ministerio altaris abiicit, licet ante, peracta penitentia, reconciliatus sit Deo. Corpora enim per uotum proprie sponsionis et per uerba sacerdotis Deo consecrata templa Dei esse per sacram Scripturam dicuntur; et ideo uiolatores illorum filii perditionis, iuxta apostolum, esse dignoscuntur; princeps autem apostolorum Petrus, luxuriosos libidine prohibens, dixit: Sufficit enim preteritum tempus, et reliqua, usque mortuos. Et: Pretium scorti uix unius panis est: mulier autem uiri pretiosam animam capit. Et alibi: Non grandis est  culpa cum quis furatus fuerit. Furatur enim ut esurientem impleat animam, deprehensus quoque reddet septuplum. Qui autem adulter est, propter cordis inopiam, perdet animam suam. Longum enim est enumerare quanti spirituales medici huius peccati uenenum et horrendum uituperabant, et terribiliter prohibebant, quia pene omnibus peccatis grauior et deterior est fornicatio, et ueraciter dici potest laqueus mortis, et puteus inferni, et uorago perditionis. Propterea obsecramus et obtestamur, Fili carissime, elementiam tuam per Christum Filium Dei, et per aduentum eius, et regnum ipsius, ut si hoc uerum sit, quod in isto scelere uersaris, et uitam tuam penitendo corrigas, et purificando emendes. Et memor eris quia indecens esse comprobatur ut imaginem  Dei, que in te creata est, per luxuriam ad imaginem et similitudinem maligni diaboli conuerteris. Et tu, quem non propria merita, sed larga pietas Dei regem ac principem multorum constituit, te ipsum seruum maligno spiritui per luxuriam constituas, quia, iuxta dictum Apostoli, quodcunque peccatum fecerit homo, huius seruus est. Non solum a Christianis, sed etiam ab ipsis paganis in opprobrium et uerecundiam deputatur, quia ipsi pagani, uerum Deum ignorantes, naturaliter que legis sunt, et quod ab initio Deus constituit, custodiunt in hac re, quia, propriis uxoribus matrimonii federa seruantes, fornicatores et adulteros puniunt. Nam in [a 1Kb] antiqua Saxonia, si uirgo paternam domum cum adulterio maculauerit, uel si mulier maritata, perdito federe matrimonii,  adulterium perpetrauerit, aliquando cogunt eam propria manu per laqueum suspensam uitam finire, et super bustum illius incense et concremate corruptorem eius suspendunt; aliquando, congregato exercitu femineo, flagellatam eam mulieres per pagos circumquaque ducunt, uirgis cedentes et uestimenta ei abscindentes iuxta cingulum, et cultellis suis totum corpus eius secantes et pungentes, minutis uulneribus cruentatam et laceratam de uilla ad uillam mittunt, et occurrunt semper noue flagellatrices, zelo pudicitie adducte, usque dum eam aut mortuam, aut uix uiuam derelinquunt, ut cetere timorem adulterandi et luxuriandi habeant; et Winedi, quod est fedissimum et deterrimum genus hominum, tam magno zelo matrimonii amorem mutuum seruant,  ut mulier, uiro proprio mortuo, uiuere recuset; et laudabilis mulier inter illas esse iudicatur, que propria manu sibi mortem intulit, ut in una strue pariter ardeat cum uiro suo. Sic ergo gentiles, qui Deum nesciunt, et legem non habent, iuxta dictum apostoli: Naturaliter ea que legis sunt faciunt, et ostendunt opus legis scriptum in cordibus suis. Preterea, Fili carissime, cum tu Christianus et uerus Dei cultor esse cognominaris, si in iuuentute adolescentie tue putredine luxurie inquinatus, et fetore adulterii inuolutus, et uoragine libidinis, quasi puteo inferni demersus fueris, iam tempus est ut memor Domini tui a diaboli laqueis resipiscas, et a fetore luxurie sordidatam animam laues. Iam tempus est ut pro timore Creatoris tui tale piaculum iterare et  maculare ultra non presumas. Tempus est ut multitudini pereuntis populi parcas, que, sequendo exempla peccantis principis, cadebat in puteum mortis, quia quantoscunque uel per bona exempla ad uitam celestis patrie contrahimus, ut per mala exempla ad perditionem sequentes preibimus, de tantis procul dubio ab eterno iudice uel penas uel premia accepturi sumus. Si enim gens Anglorum, sicut per istas prouincias diuulgatum est, et nobis in Francia et Italia improperatur, et ab ipsis paganis improperium est, spretis legalibus connubiis, luxuriando et adulterando, ad instar Sodomitane gentis, fedam uitam uixerit, de tali commistione meretricum estimandum est degeneres populos, et ignobiles, et furentes libidine, fore procreandos, et ad extremum  uniuersam plebem, ad deteriora et ignobiliora uergentem, et nouissime nec in bello seculari fortem, nec in fide stabilem, et nec honorabilem hominibus, nec Deo amabilem, esse uenturam, sicut aliis gentibus Hispanie , et Prouincie, et Burgundionum populis contigit, que sic a Deo recedentes fornicate sunt, donec iudex omnipotens talium criminum ultrices penas per ignorantiam legis Dei, et per Saracenos, uenire et seuire permisit. Et notandum quod in illo scelere aliud immane flagitium subterlatet, id est, homicidium, quia dum ille meretrices, siue monasteriales, siue seculares, male conceptas soboles in peccatis genuerint, eas sepe maxima ex parte occidunt, non implentes Christi Ecclesias filiis adoptiuis, sed tumulos corporibus, et inferos miseris animabus satiantes.  Preterea nuntiatum est nobis quod multa priuilegia Ecclesiarum et monasteriorum fregisses, et abstulisses inde quasdam facultates. Et hoc si uerum est, peccatum grande esse dignoscitur, testante sacra Scriptura, que ait: Qui abstulerit aliquid patri uel matri, et dicit: Hoc non est peccatum, homicide particeps est. Pater noster sine dubio Deus est, qui nos creauit, mater nostra Ecclesia, que nos in baptismo spiritualiter generauit: ergo qui Christi pecunias et Ecclesie fraudabit uel rapiet, homicida ante conspectum iusti iudicis esse deputabitur. De quo quidam sapientium dicebat: Qui rapit pecuniam proximi sui, iniquitatem facit; qui autem pecuniam Ecclesie abstulerit, sacrilegium facit.

Et dicitur quod prefecti et comites tui maiorem  uiolentiam et seruitutem monachis et sacerdotibus irrogent, quam ceteri ante Christiani reges fecissent. Igitur postquam apostolicus pontifex sanctus Gregogorius, ab apostolica sede missis predicatoribus, catholice fidei gentem Anglorum ad Deum uerum conuertit, priuilegia Ecclesiarum in regno Anglorum intemerata et inuiolata permanserunt usque ad tempora [a 1Kb] Ceolredi regis Mercionum, et [b 1Kb] Osredi regis Deirorum et Berniciorum. Hi duo reges hec duo peccata maxima in prouinciis Anglorum, diabolico instinctu, suis exemplis sceleratis contra precepta euangelica et apostolica Saluatoris nostri, publice facienda monstrauerunt, et in istis peccatis commorantes, id est, in superstitione et adulterio nonnarum, et fractura monasteriorum, iusto iudicio Dei damnati,  de culmine regali huius uite abiecti, et immatura  et terribili morte preuenti, a luce perpetua extranei, in profundum inferni, et tartarum abyssi demersi sunt. Nam Ceolredum precessorem uenerande celsitudinis tue, ut testati sunt qui presentes fuerant, apud comites suos splendide epulantem malignus spiritus, qui eum ad fiduciam damnande legis Dei suadendo pellexit, peccantem subito in insaniam mentis conuertit, ut sine penitentia et confessione furibundus, et amens, cum diabolo sermocinans, et Dei sacerdotes abominans, de hac luce sine dubio ad tormenta inferni migrauit. Osredum quoque spiritus luxurie fornicantem, et per monasteria nonnarum sacratas uirgines stuprantem, et furentem, agitauit, usquequo ipse gloriosum regnum et iuuenilem uitam, et ipsam luxuriosam animam contemptibili et  despecta morte perdidit. [c 1Kb]

Quapropter, Fili carissime, caue tibi a fouea in quam uidisti coram te alios incidisse. Caue tibi a iaculis antiqui hostis, per que propinquos proprios coram te uulneratos cadere uidisti. Attende tibi a laqueo insidiatoris, in quo notos et commilitones tuos uidebas strangulatos, et presentem uitam et futuram perdere. Noli talium ad perditionem exempla sequi. Tales enim, iuxta prophetiam sacre Scripture, sunt qui angustiauerunt iustos, et qui abstulerunt labores eorum, in die iudicii dicturi sunt: Errauimus a uia ueritatis, et iustitie lumen non luxit nobis. Et sol non est ortus in nobis; et uiam Domini ignorauimus; et quid nobis profuit superbia? Aut quid diuitiarum iactatio contulit nobis? Transierunt omnia illa tanquam  umbra, et tanquam nuntius precurrens, et tanquam nauis que pertransit, cuius non est uestigium inuenire, aut tanquam auis transuolans in ere. Et post pauca: Sic et nos rati continuo desiuimus esse. In malignitate namque consumpti sumus. Talia dixerunt in inferno hi qui peccauerunt, quoniam spes impii tanquam lanugo est, que a uento tollitur, et tanquam spuma gracilis, que a procella dispergitur, et tanquam fumus, qui a uento diffusus est, et tanquam memoria hospitis unius diei pretereuntis. Et alias: Numerus dierum uite hominis, si multum, centum anni, quasi paruula gutta, de magno mari deputatus est. Hec enim omnia, secundum auctoritatem sacre Scripture, rerum collatione simillima sunt. Sic et Iacobus, frater Domini et apostolus, de impio diuite disputans, dixit:  Sicut flos feni transibit: exortus est enim sol cum ardore,  et arefecit fenum, et flos eius decidit, et decor uultus eius deperiit, ita et diues in itineribus suis marcescet. Et ipsa ueritas in Euangelio proponens dixit: Quid enim proderit homini, si mundum uniuersum lucretur, anime uero sue detrimentum patiatur?



EPISTOLA LXIII. BONIFACIUS [a 1Kb] CUTHBERTO. [A. D. 745.]

Spiritualis affinitatis necessitudine copulando fratri, archiepiscopatus infula sublimato, cepiscopo Guthberto Bonifacius, legatus Germanicus catholice, apostolice, Romane Ecclesie, optabilem in Christo caritatis salutem.

Scriptum est enim in libro Salomonis: Beatus homo qui inuenit amicum, cum quo possit loqui, quasi  cum semetipso. Cum muneribus munificentie uestre dulcissimas litteras fraterna caritate interlitas, magnas Deo et uobis gratias agentes, filio uestro diacono Cyneberto offerente, suscepimus. uiue uocis quoque melliflua colloquia uestra de fraternis consiliis per illum nobis caritas uestra mandauit. Que consiliorum spiritualia colloquia optamus ut, Deo uolente, quandiu in hac mortali uita uiuamus, inter nos iugiter insinuentur, illo prestante a quo solo [b 1Kb] sancta desideria, recta consilia et iusta sunt opera: uos melius et plenius quibus Deus donauit multis, et prudentius nosse, et melius plenius posse; nos quasi in paucis fideles uestri et deuoti, studeamus [c 1Kb] instrui aureo celestis amoris uinculo, quod rumpi non potest, inuicem catenati. Nam labor nostri ministerii unius et eiusdem  cause esse dignoscitur; et equalis speculatio in curis Ecclesiarum siue populorum nobis credita est, siue in docendo, siue in artando et monendo, siue in defendendo canonicos gradus uel plebeios. Idcirco humillime ut illa insinuauerit, similia faciamus. Maior enim nobis sollicitudo Ecclesiarum et cura populorum propter pallia credita et recepta, quam ceteris episcopis, qui proprias tantum procurant parochias, incumbit. Propterea, carissime, non quia uestre prudentie opus sit rusticitatis nostre statuta audire uel legere, sed propter bonam et humilem, et sanctam uoluntatem uestram, putamus uos libentius scire uelle, quam nescire, que hic sacerdotes nobiscum seruanda decreuerunt, uobis emendanda et corrigenda destinamus. Decreuimus autem in nostro synodali conuentu,  et confessi sumus [d 1Kb] fidem catholicam, et unitatem, et subiectionem Romane Ecclesie, fine tenus uite nostre, uelle seruare, sancto Petro et uicario eius uelle subiici, synodum per omnes annos congregare, metropolitanos pallia ab illa sede querere, et, per omnia,  precepta sancti Petri canonice sequi desiderare, ut inter oues sibi commendatas numeremur. Et isti confessioni uniuersi consensimus, et subscripsimus, et ad corpus sancti Petri principis apostolorum direximus, quod gratulando clerus et pontifex Romanus suscepit. Statuimus ut per annos singulos canonum decreta et Ecclesie iura, et norma regularis uite in synodo legantur et recuperentur. Decreuimus ut metropolitanus qui sit pallio sublimatus hortetur ceteros, et admoneat, et inuestiget quis sit inter eos curiosus de salute populi, quisue negligens seruus Dei. uenationes, et siluaticas uagationes cum canibus, et ne accipitres et falcones habeant, prohibuimus. Statuimus ut per annos singulos unusquisque presbyter episcopo suo, in Quadragesima, rationem ministerii  sui reddat, siue de fide catholica, siue de baptismo, siue de omni ordine ministerii sui. Statuimus ut singulis annis unusquisque episcopus parochiam suam sollicite circumeat, populum confirmare, et plebem docere, et inuestigare, et prohibere paganas obseruationes, diuinos uel sortilegos, auguria, phylacteria, incantationes, uel omnes spurcitias gentilium. Interdiximus seruis Dei ne pompato habitu, uel sagis, uel armis utantur. Statuimus quod proprium sit metropolitano, iuxta canonum statuta, subiectorum sibi episcoporum inuestigare mores, et sollicitudinem circa populos, quales sint; et moneat ut episcopi a synodo uenientes, in propria parochia, cum presbyteris et abbatibus conuentum habentes, precepta synodi seruare insinuando precipiant;  et unusquisque episcopus, si quid in sua diecesi corrigere uel emendare nequiuerit, itidem in synodo coram archiepiscopo, et palam omnibus, ad corrigendum insinuet, eodem modo quo Romana Ecclesia nos ordinatum cum sacramento constrinxit ut si sacerdotes uel plebes a lege Dei deuiasse uiderim, et corrigere non potuerim, fideliter semper sedi apostolice et uicario sancti Petri ad emendandum indicauerim. Sic enim, ni fallor, omnes episcopi debent metropolitano, et ipse Romano pontifici, si quid de corrigendis populis apud eos impossibile est, notum facere, et sic alieni fient a sanguine animarum perditarum; de cetero, frater carissime, quia nobis equalis labor et maius periculum imminet quam ceteris sacerdotibus, quia canones antiqui  precipiunt ut omnes metropolitani sciant sollicitudinem totius prouincie gerere, et  nauem gubernandam inter fluctus feri maris semel suscepimus, quam nec caute regere, nec sine peccato dimittere ualemus. Quia,  ut quidam sapientium dicit, si periculosum est nauem inter fluctus caute non regere, quanto periculosius est eam undis tumescentibus fluctuantem in tempestate relinquere? Et idcirco Ecclesia, que uelut nauis magna per mare mundi huius enauigat, que diuersis tentationum fluctibus in hac uita tunditur, non est tamen relinquenda, sed regenda. Cuius rei in exemplo priores Patres habemus Clementem, et Cornelium et ceteros complures in urbe Roma, Cyprianum in Carthagine, Athanasium in Alexandria, qui sub paganis imperatoribus nauem Christi, imo carissimam sponsam eius, Ecclesiam scilicet, docendo, defendendo, laborando et patiendo usque ad sanguinis effusionem, gubernabant. Possum enim de memetipso pro certo, iuxta uocem Cantici canticorum,  dicere: Filii matris mee pugnauerunt contra me; posuerunt custodem in uineis, uineam meam non custodiui. uinea enim, secundum Nahum prophetam, Domini Sabaoth domus Isrel est; nunc uidelicet Ecclesia catholica esse comprobatur, cuius synodum congregandam et hortandam [a 1Kb] iussu pontificis Romani, et rogatu principum Francorum et Gallorum, sub spe restaurande legis Christi, suscepi, circumfodi, cophinum stercoris apportaui, sed non custodiui. Cum autem exspectarem ut faceret uuas, fecit labruscas. Et, iuxta alium prophetam: Mentietur opus oliue, et campi non facient escas. Sed proh dolor! officium laboris mei rerum collatione simillimum esse uidetur cani latranti, et uidenti fures, et latrones frangere, et subfodere, et uastare  domum domini sui, et quia defensionis auxiliatores non habeat, submurmurans ingemiscat et lugeat. Nunc autem, quod mihi in tali periculo posito iustum et cautum esse uidetur, salubre consilium uestrum querens, et scire desiderans, insinuo libertatem predicandi; dico, ut in Actibus apostolorum Paulus apostolus sacerdotibus intimauit, dicens: Contestor uos hodierna die, quia mundus sum ab omnium sanguine. Non enim subterfugi quominus annuntiarem uobis omne consilium Dei. Attendite uobis et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit sibi sanguine suo. Regnum, inquit, Dei inter uos ambulans predicaui, ut me alienum ab omnium perditione seruarem. Nam  Apostolus episcopum, propheta speculatorem, Saluator mundi pastorem Ecclesie sacerdotem appellat, et omnes tacentem peccata populi doctorem, sanguinis animarum perditarum sub silentio [reum] esse comprobant. Propter hoc horribilis, et maxima necessitas cogit, ut, iuxta dictum Apostoli, nos formam debeamus exhibere fidelibus, hoc est, nisi me fallat opinio, ita iuste uiuendum doctori, ne dicta sua repugnantibus factis euacuet, et ne cum sibi de proprio caute uiuat, tacens alieno damnetur peccato. Quia ad hoc est Ecclesie Dei prepositus, ut non solum bene uiuendo alios exemplo instituat, sed  etiam fiducialiter predicando singulis ante oculos peccata sua constituat; et que pena maneat duros, et que gloria obedientes, ostendat, quia, iuxta uerbum Domini ad Ezechielem, cui dispensatio uerbi commissa est, etiam si sancte uiuat, et tamen perdite uiuentes arguere aut erubescat, aut metuat, cum omnibus qui eo tacente perierint periit. Et quid ei proderit non puniri suo, qui puniendus est alieno peccato? Taciturnitatem quidem sacerdotis Dominus ad Ezechielem loquens terribiliter prohibet, et speculatorem sacerdotem appellat, ut sicut speculatoris est de loco altiori plus omnibus contemplari, ita sacerdos debet esse meritorum sublimitate celsior, et maioris scientie habere gratiam, qua possit ceteros instruere. Audiens, inquit diuinus sermo, sermonem  annuntiabis iis ex me. Indicat ut hoc dicat sacerdos, quod ex diuina lectione didicerit, quod illi Deus inspirauerit, non quod humani sensus inuenerint; Annuntiabis iis, inquit, ex me, non ex te; mea uerba loqueris, non est quod ex his, tanquam de tuis, infleris. Ex me, inquit, iis annuntiabis. Si me dicente impio: Impie, morte morieris, non fueris locutus, ut se custodiat impius in uia sua, ipse impius in iniquitate sua morietur, sanguinem uero eius de manu tua requiram. Ac si aperte dicat: Si ei peccata sua non annuntiaueris, et si eum non argueris, ut conuertatur et uiuat, et te qui eum non increpasti, et eum, qui te tacente peccauit, flammis perennibus tradam. Non simus ergo tam saxei, uel tam ferrei pectoris, ut nos ista uerba Domini non terreant. Non simus tam alienati  a fide, ut istis uerbis Domini non credamus; sed excitemus et exhortemur fratres nostros uenerandis uerbis sancti Petri apostoli: Sobrii estote, et uigilate, et excitamini, quia aduersarius uester diabolus, tanquam leo rugiens, circuit querens quem deuoret: cui resistite fortes in fide, scientes eamdem passionem que in mundo est uestre fraternitatis fieri. Et episcopos synodi nostre subiectionis, adiuratione sancti Pauli apostoli admoneamus Timotheo dicentis: Testificor coram Domino et Iesu Christo, qui iudicaturus est uiuos et mortuos, per aduentum ipsius, et regnum eius: predica uerbum, insta, opportune importune, argue, obsecra, increpa in omni patientia et doctrina. Est enim iam predictum ab apostolis tempus, cum sanam doctrinam  non sustinent, sed ad sua desideria coaceruant sibi magistros, etc. Clamemus in fortitudine, iuxta dictum prophete, quia annuntiamus pacem in terris hominibus bone uoluntatis. Ille namque in fortitudine clamat, quem nec metus, nec uerecundia, predicare uerbum uite impedit. Contendamus, auxiliante Domino, ut non simus inter illos falsos pastores ouium quos propheta accusat, dicens: Hec dicit Dominus Deus: ue pastoribus Isrel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini, quod crassum erat occidebatis; gregem autem meum non pascebatis, quod  infirmum fuit non consolidastis, quod egrotum non sanastis, quod fractum est non alligastis, et quod abiectum non reduxistis, quod perierat non quesistis; sed cum austeritate imperabatis, et cum potentia, et disperse sunt oues mee, eo quod non esset pastor, et facte sunt in deuorationem omnium bestiarum agri. Ye, quod propheta dicit, pro maledicto posuit. Per pastores episcopos significat; greges Domini, id est, fideles populos ad pascendum. Sed semetipsos pascunt, qui non populi salutem, sed suas uoluntates attendunt. Lac et lanas ouium Christi, oblationibus quotidianis ac decimis fidelium, suscipiunt, et curam gregis Domini deponunt. Non sanant spirituali consilio infirmum peccatis, non solidant sacerdotali ope diuersis tribulationibus factum, non reuocant erroneum  ad uiam salutis, non requirunt sollicitudine pastorali uenie iam desperatione perditum, nec afflictos contra uiolentiam potentum, qui in eos, ferarum more, deseuiunt, defendunt; nec diuites peccantes uel potentes non solum non arguunt, sed etiam uenerantur. Et ideo minaciter superbiam talium sermo diuinus contundit dicens: ue pastoribus Isrel! Et iterum: Propterea, pastores, audite uerbum Domini. Hec dicit Dominus: Ecce ego ipse super pastores requiram gregem meum de manu eorum, et cessare eos faciam, ut ultra non pascant gregem, nec pascant amplius semetipsos. Quod quid est aliud, quam: Pastores qui semetipsos, non greges, pascunt, de sublimitate honoris inter reprobos et inter maledictos proiiciam? Sed ad hec omnia quis non tremiscat,  nisi qui futura non credit? Omnia que Deus uoluit obseruari tam aperte posuit, et sui nominis auctoritate firmauit, ut ea facilius  contemnamus, quam nos non intelligere tam aperta et diuina mentiendo fingamus. Quomodo audiuimus, Hec dicit Deus? Quis futurum esse non credat quod dicit Deus, nisi qui Deo non credit? Horum et his similium consideratione perterritus sum, et timor et tremor uenerunt super me, et pene contexerunt me peccatorum meorum tenebre, et semel susceptum gubernaculum Ecclesie libuisset et placuisset mihi omnino dimittere, si ualerem, uel exempla Patrum uel Scripturas sacras consentaneas inuenire.

Idcirco, frater carissime, quia hec omnia ita se habent, et ueritas fatigari potest, uinci autem et falli  non potest, fatigata mens nostra confugiat ad illum qui per Salomonem dicit: Habe fiduciam in Domino ex toto corde tuo et ne innitaris prudentie tue in omnibus uiis tuis. Cogita illum et ipse diriget gressus tuos. Et alibi: Turris fortissima nomen Domini. Ad ipsam confugit iustus, et saluabitur. Stemus in iustitia, et preparemus animas nostras ad tentationem, ut sustineamus sustentationem Dei, et dicamus ei: Domine, refugium factus es nobis a generatione et progenie.  Confidamus in eum qui nobis onus imposuit. Quod per nos portare non possumus, portemus per illum qui est omnipotens, qui dicit: Iugum enim meum suaue est, et onus meum leue. Stemus in prelio in die Domini, quoniam dies angustie et tribulationis uenerunt super nos. Moriamur, si Deus uoluerit, pro sanctis legibus patrum nostrorum, ut hereditatem cum illis eternam consequi mereamur. Non simus canes muti, non simus taciti speculatores, non simus mercenarii lupum fugientes, sed pastores solliciti, uigilantes super gregem Christi, predicantes maiori et minori, diuiti ac pauperi omne consilium Dei, omnibus gradibus uel etatibus, in quantum Deus donauerit posse, opportune, importune, eo modo quo sanctus Gregorius in libro Pastorali conscripsit. [a 25Kb] Preterea non taceo  caritati uestre, quia omnibus seruis Dei, qui hic uel in scriptura, uel in timore Dei, probatissimi esse uidentur, displicet quod bonum et honestas et pudicitia uestre Ecclesie illuditur, et aliquod leuamentum turpitudinis esset, si prohiberet synodus, et principes uestri, mulieribus et uelatis feminis illud iter, et frequentiam, quam ad Romanam ciuitatem ueniendo et redeundo faciunt, quia magna ex parte pereunt, paucis remeantibus integris. Perpauce enim sunt ciuitates in Longobardia, uel in Francia, aut in Gallia, in qua non sit adultera uel meretrix generis Anglorum, quod scandalum est, et turpitudo totius Ecclesie uestre. Ille autem qui laicus homo, uel imperator, uel rex, uel aliquis prefectorum, uel comitum, seculari potestate fultus, sibi per uiolentiam  rapiat monasterium de potestate episcopi, uel abbatis, uel abbatisse, et incipiat ipse uice abbatis regere et habere sub se monachos, et pecuniam possidere que fuit Christi sanguine comparata, talem hominem nominabant antiqui Patres raptorem et sacrilegum, et homicidam pauperum, et lupum diaboli intrantem in ouile Christi, et maximo anathematis uinculo damnandum ante tribunal Christi. De talibus memorare sancti Pauli apostoli ad Timotheum dicentis: Diuitibus huius seculi precipe non superbe sapere, neque sperare in incerto diuitiarum, sed in Deo uiuo, qui prestat omnia. Talibus, si Ecclesie correptionem non recipiunt, ethnici et publicani sunt, nec uiuis nec mortuis communicat Ecclesia Dei. Talibus, quoniam et hic et ibi reperiuntur,  cum tuba Dei clangamus, ne tacentes damnemur. Superuacuam iis et Deo odibilem uestimentorum superstitionem omni intentione prohibere stude, quia illa ornamenta uestium  latissimis clauis, [b 22Kb] uermium imaginibus clauata, aduentum Antichristi, ab illo transmissa, precurrunt, illis calliditate, per ministros suos, introducere intra claustra monasteriorum fornicationem et luxuriam.





EPISTOLA LXIu. ZACHARIAS BONIFACIO. [A. D. 747.]


Reuerendissimo et sanctissimo Bonifacio cepiscopo, Zacarias seruus seruorum Dei.

Egregie nos admonet beatus apostolus Paulus, etc. 





EPISTOLA LXu. ZACHARIAS PIPPINO ET ALIIS [A. D. 747.]

Domino excellentissimo atque Christianissimo Pippino maiori domus, etc., Zacarias episcopus, etc.

Gaudio magno gaudemus in Domino, etc. 



[a 4Kb] EPISTOLA LXuI. BONIFACIUS uIRIS IN GALLIA RELIGIOSIS. [A. D. 747.]

 Bonifacius legatus Germanicus sancte Romane Ecclesie uiris religiosis ac Dominum timentibus in regno Francorum constitutis.

Non incognitum esse reor pluribus qualiter Carolomannus uir illustris, qui in regno Francorum simul cum Germano suo Pippino dominatur, locum in Buchonia silua, aptum ad monasterium construendum, nobis concessit et perpetualiter seruis Domini condonauit. Ideo placuit nobis ut eumdem locum qualiter certis terminis consistit adnotemus, et idoneis testibus qui in predicti principis traditione et uestitione ipsius loci adfuerunt subterfirmemus. Est ergo, prosequitur, terminus ecclesie et monasterii sancti Saluatoris, quod situm est in littore fluminis Fulde, primum in orientali plaga fons riui, qui uocatur  Crumbenbach, et sic uadit per illum riuum usque quo intrat in Australem Hunam, inde transit collem Leohunhuog, qui a quibusdam dicitur Kuffiso, et sic uadit usque ad introitum Uhtinabahes in alteram Hunam; inde transit in caput riui qui uocatur  Rodenbach, inde in caput Wolfesbahes, et sic in riuum eius, usque quo intrat in Biberaha et per littus illius deorsum usque in ostia Larbrunnen; inde uadit ad locum, ubi alter Crumbenbach intrat in Treisbach, et sic sursum per riuum Crumbenbach usque ad caput eius; inde transit in summitatem Rosberges, et sic per siccum torrentem iterum uadit in Hunam et deorsum per littus eius usque in ostia Martbaches; inde uadit ad locum, ubi flumen Lutire intrat Fuldam, et sic sursum per littus Lutire usque in ostia Biunbaches, et per riuum eius sursum usque in caput eius; inde trans uiam que dicitur Antsanuia, usque in uiam que uocatur Ortheswehe; inde uadit in uolutabrum, quod est in monte qui dicitur Himelesberg; inde transit in caput riui qui uocatur  Scalkesbach, et sic per littus eius usque quo intrat in Fliedena; inde deorsum usque ad ostia Scammunfulde, et ab ostio eius sursum usque quo ipsum flumen diuiditur in freta; inde transit inter media freta, que nascuntur de flumine Fulda et sic uadit in caput riui qui dicitur Sudromilbach, et inde pergit ad caput supradicti fontis Crumbenbach. Sic enim locus traditus est a Pippino cum his terminis circumscriptis, Domino et Saluatori nostro et a predicto principe Carolomanno, ut sit commendatus idem locus et utilis Deo et Saluatori nostro usque in finem seculi, ad congregandos et nutriendos seruos eius absque ulla impeditione uel usurpatione aliorum. Supponuntur deinde signa siue cruces Bonifacii archiepiscopi, Burchardi episcopi, Sturmii abbatis,  Megenhelmi presbyteri, Folcheranni presbyteri, Megingozi presbyteri, Traundis prefecti, Luitfridi prefecti, Rumolfi prefecti. Clausula est: Anno dominice Incarnationis 747, principatus uero nobilium uirorum Carolomanni et Pippini fratris eius anno 6,  mense Martio, 22 die. Scripta est hec notionis charta in Fuldensi monasterio primum a Megenhelmo presbytero, iussione et permissione diuina.



EPISTOLA LXuII. BONIFACIUS ANDHUNO. [A. D. 747.]

Dilectissimo in Christo caritatis uinculo nodato Patri Andhuno uisceralem salutem.

Quare non transmisisti uestimenta que debuisti mittere de [a 1Kb] Fresarum prouincia? Nunc, per Deum omnipotentem, extemplo fac ut ueniant. Indica nobis aliquid de episcopo nostro, an ad synodum ducis occidentalium prouinciarum perrexisset, an ad filium [b 1Kb] Carolomanni; et per epistolam nobis rescribe, et hunc pergentem nuntium iterum cito reuerte nomine  Hartleih, queso te, domine, ut facias cum illic manentem sine labore et huc pergentem. ualete, o flores Ecclesie, et orate pro nobis, et nos pro uobis, ut pax Christi maneat in nobis. Amen.





EPISTOLA LXuIII. ZACHARIAS DIuERSIS EPISCOPIS. [A. D. 747.]


Dilectissimo nobis Reginfrido Rothomagensi episcopo, etc. Zacarias, etc.

Gratias ago Deo Patri omnipotenti, et Domino Iesu Christo, unico Filio eius, et Spiritui sancto, etc. 



EPISTOLA LXIX. BONIFACIUS QUIBUSDAM MONACHIS. [A. D. 747.]

Charissimis filiis [c 6Kb] Tatwino et Wigberto presbyteris, Bernardo et Hedde, Hunfrido et Stirme, Bonifacius seruus seruorum Dei perennem in Domino salutem.

 Paterno amore dilectionem uestram obsecro ut eo maiore cura monasterialis normam uite custodire studeatis, quo Pater uester Wigbertus defunctus est. Wigbertus presbyter et Mengingordus diaconus regulam  uestram uobis insinuent, et [a 1Kb] speciales horas, et cursum ecclesie custodiant, et ceteros admoneant, et magistri sint infantium, et predicent uerbum Dei fratribus. Hedde sit prepositus, et seruos uestros admoneat, et Hunfridus adiuuet illum, ubicunque opus sit. Stirme in coquina sit. Bernardus operarius sit, et edificet domunculas uestras ubi opus sit, et de omnibus, ubicunque uobis necesse sit, insinuet. Tatwinum abbatem interrogate, et quodcunque uobis insinuet, hoc facite, et unusquisque studeat, secundum uires suas, et proprios mores in castitate conseruare, et in communi uita uestra alterutrum adiuuare, et in fraterna caritate permanere, usque ad presentiam reuersionis nostre in Dei uoluntate. Et tunc simul laudantes Dominum in omnibus  ei gratias agamus. ualete in Christo.





EPISTOLA LXX. WETBERTUS MONACHIS GLESTINGABURGENSIBUS. [A. D. 747.]

Dominis sanctis et in Christo desiderandis Patribus ac fratribus in monasterio Glestingaburg constitutis Wetbertus presbyter, uester utique seruus, ac seruorum Dei supplex, in Domino salutem.

Benedictus Deus qui uult omnes homines saluos fieri et ad agnitionem uenire ueritatis, qui etiam nostrum iter sua uoluntate in has prouincias, id est, in confinio paganorum Hessonum ac Saxonum, prosperum, ultra mare, et per huius mundi pericula, sine merito nostro, licentia uestra et orationibus ac misericordia sua direxit. Scitis, fratres, quia non  nos terrarum spatia diuidunt, quas Christi caritas nectit. Semper ergo fraternitas uestra ac reuerentia, simul et orationes pro uobis ad Deum, in me manent. uos autem uolo scire, karissimi, quod archiepiscopus noster Bonifacius, cum aduentum nostrum audisset, per semetipsum dignatus est longa uia in obuiam nobis uenire ac suscipere ualde benigne. Nunc, dilectissimi, credite, quod labor noster nobis non sit inanis in Domino, sed uestre sit mercedis. Deus enim omnipotens per misericordiam suam, ac merita uestra, sufficientiam operis nostri bonam perficit, licet ualde sit periculosum ac laboriosum pene in omni re, in fame et siti, in algore, et incursione paganorum inter se degere. Idcirco, rogo, diligenter  orate, ut sit nobis sermo in apertione oris  et permanentia in opere, et fructus. ualete in Domino. Salutate fratres in gyro, primo Ingeldum abbatem et congregationem nostram, ac mandate matri mee Tettan, atque congregationi eius prosperum iter nostrum. Communiter omnes obnixis precibus flagito uicem instantie orationis nostre impendere, orantemque pro nobis beatitudinem uestram diuina tueatur clementia, opto.





EPISTOLA LXXI. ZACHARIAS BONIFACIO. [A. D. 748.]

Reuerendissimo et sanctissimo fratri Bonifacio cepiscopo, Zacarias seruus seruorum Dei.

Sacris liminibus beati apostolorum principis Petri, etc. 





EPISTOLA LXXII. ZACHARIAS BONIFACIO. [A. D. 748].


Zacarias papa Bonifacio episcopo sancte ecclesie M guntie perpetuam salutem.

Qualiter Dominus Deus noster Ecclesie sue propitiatus sit. 





EPISTOLA LXXIII. [b 1Kb] AETHILBERTUS BONIFACIO. [CIRC. A. D. 749.]

Domino beatissimo, et pontificali infula merito decorato archiepiscopo Winfrido, cognomento Bonifacio, Ethilbertus rex Cantie in Domino dominorum salutem.

Ante paucos namque annos uenerabilis abbatissa  nomine [W. om. nomine] Bugge, postquam Romane urbis loca sacratissima orationis uidelicet obtentu adierat, et exinde huc rursus remeando ad propriam peruenit patriam, et ad monasterium sanctimonialium feminarum, quod antea sub iure ecclesiastico bene regebat, statim cum uenissem rogatus ad eius colloquium, inter alia desiderabilia, hec uel maxime auditui nostro inculcare curauit, quod dedisses ei licentiam familiariter loqui de rebus scilicet sibi necessariis apud tuam affabilem amabilemque sanctitatem, dum ambo uidelicet Rome essetis, et limina beatorum apostolorum frequenter uisitando terere non supersedissetis. Demum continuo intulit quod diligenter paternitatem tuam similiter pro me supplex  precibus obnixis compellare curaret , quatenus, sicut illa meruit presens [W.; penitius] salutaribus imbui preceptis et orationum tuarum benedictione confirmari, ita et ego quoque, quamuis absens et ignotus corporali presentia, tamen ut spiritu presens, hoc eodem munere mihi necessario a tua solita beneficentia ditarer. Cumque te hoc facturum promisisse indubitata fide dicerent, uere fateor, quod non facile uerbis explicare ualeo, quantum gaudii, quantumque consolationis ex hoc habuerim, eoque multo magis, ut assolet, exhilaratus sum, quod ex inopinata spe subito tot ac tam preciosa dona protulit. Quocirca utile mihi omnino ac conueniens esse uidetur ut perfulgidam longe lateque beatitudinem tuam amicalium litterarum lectione seu  fidelium legatorum allegatione alloquar. Quod quidem alio quolibet in tempore melius efficaciusque adimplere me posse non arbitror quam modo nunc, cum sunt excellentie uestre uiri religiosi, qui a uobis huc in Britanniam, utpote prudentes et fideles legatarii, transmissi sunt, et nunc uidelicet ad iussionis uestre placidam presentiam, Deo adiuuante, quantocius optant peruenire. Unde igitur mihi optime placuit huc presentem portitorem litterarum istarum, nomine Ethelhun, religionis scilicet habitu monachum, cum predictis uestris hominibus, quasi cautiore et tutiore cursu, ad uos dirigere, ac per eum hec salutatoria caritati uestre seu precatoria scripta porrigere. Per que nos primo declaramus omnes in commune omnipotenti Deo uberiores gratias  rependere, qui tantam in uos misericordie sue gratiam contulit, ut innumerosam multitudinem gentilium, idololatrie uetustissimo errore miserabiliter deceptam, ad Christiane fidei normam, predicationis uestre uerbo et labore, conuertit. Unde plurima adhuc, auxiliante Deo, speramus et optamus, certi quia qui per uos cepit operari, maiora perficere de die in diem non desinet. Per hunc quoque baiulum horum apicum reuerentie uestre direxit deuotio mea, magna cum caritate, nonnulla munuscula, id est, caucum argenteum intus deauratum, pensantem libras tres et semis et duo [a 1Kb] repta. Et hec xenia uobis non ea intentione neque occasione direximus, ut terrestre lucrum aliquod, aut retributionem quampiam temporalem pro iis recipere desideremus; sed  multo magis geniculando, quod multo magis necessarium est, totis uisceribus mentis efflagito, ut quoniam dies mali sunt, et multiplicantur quotidie uarie et improuise perturbationes in hoc seculo scandalis pleno, multis nos ac crebris orationum tuarum suffragiis adiuuare digneris; et ad hoc ipsum agendum alios quoscunque, uel iubendo, uel suggerendo, possit prouocare auctoritatis tue ueneranda dilectio, que semper sit uiuaci memoria plena, tam dum  adhuc esse me in hac mortali carne audias, quam etiam post obitum meum, si te tamen promerear habere [b 1Kb] superstitem. His itaque breuiter summatimque prelibatis, unam rem preterea a uobis desidero mihi exhiberi, quam uobis acquirere ualde difficile esse, iuxta quod mihi indicatum est, nullatenus reor, id est duos [c 1Kb] falcones, quorum ars et artis audacia sit grues uelle libenter captando arripere, et arripiendo consternere solo. Ob hanc etenim causarum de harum acquisitione et transmissione ad nos auium uos rogamus, quia uidelicet perpauci huius generis accipitres in nostris regionibus, hoc est, in Cantia, reperiuntur, quia tam bonos producant fetus, et ad supradictam artem animo agiles ac bellicosi educentur, et edomentur, ac doceantur. Postremo autem  in fine epistole precor ut ad scribentem tibi rescribas, et litteris tuis mihi manifestare digneris an ea que tibi direxi bene sint reddita. Orantem pro nobis beatitudinem tuam longeuam diuina pietas faciat.





EPISTOLA LXXIu. BENEDICTUS BONIFACIO. [CIRC. A. D. 750.]

Domino sanctissimo atque amantissimo nobis in Christo Patri Bonifacio, archiepiscopo, Benedictus episcopus et uicedominus sancte sedis apostolice.

Presens Lullus, uenerabilis presbyter, paterne sanctitatis uestre missus, honorandos tuos nobis attulit affatus. Quorum textus continebat multis te necessitatibus et turbinibus esse tristatum per homines non timentes Deum, et falsos episcopos, atque pseudopresbyteros,  et fornicatores clericos [W., dominicos], eorumque iniquas actiones, prauasque immissiones, iram quoque inimicantium et persequentium gentium, quorum persecutio iniqua finem habebit interitus sempiterni. Etenim, sanctissime Pater, omnes sancti, quanta passi sunt tormenta, ut securi possiderent uite eterne palmam! Habemus consolatorem egregium apostolum Paulum, qui docet: Oportet nos per multas tribulationes intrare in regnum Dei. Magna tibi est merces, o sanctissime Pater! et corona glorie coram omnipotenti Deo, dum omnia toleranter sustines propter diuinum mandatum, et predicationem Euangelii Iesu Christi Domini Dei, et Saluatoris nostri, cuius, licet peccator, potentiam deprecor,  ut, domino meo beato apostolorum principe Petro intercedente, cuius et uicem geris inter feroces et indomitas gentes, ut ipse te sua pietate custodiat, et post decursum ministerii tui, in die aduentus eius, copiosum fructum afferre ualeas, et a conditore omnium Deo remunerationis premium centuplum accipias, et uitam eternam possideas. Etenim me ipsum sanctis tuis orationibus commendans, ut ualui in uerbo et opere, predicto tuo misso adiutor apparui. Benedictionem denique a uestra beatitudine missam,  sicut a patre meo suscepi, et omnipotenti Deo gratias egi, et uestre sanctissime paternitati. Etenim, beatissime Pater, paruum munusculum sanctitati uestre direxi, sabanum unum, et facitergium unum, et modicum thymiama. Quod peto ut absque iniuria uestra, honoranda paternitas suscipere non dedignetur. uale in Christo semper, amantissime Pater!



[a 1Kb] EPISTOLA LXXu. BONIFACIUS ZACHARIAE. [A. D. 751.]

Reuerendissimo Patri, et dilectissimo domino, cum timore et honore uenerando magistro, apostolici honoris priuilegio predito, pontificatus infula apostolice sedis sublimato, Zacarie, Bonifacius, exiguus seruus uester, licet indignus et ultimus, tamen legatus Germanicus deuotissimus, optabilem  in Christo immarcessibilis caritatis salutem.

Paterne pietatis uestre sanctitatem subnixis precibus obsecro ut hunc presbyterum meum, portitorem litterarum mearum, nomine Lul, grato animo clementer suscipiatis. Habet enim secreta quedam mea, que soli pietati uestre profiteri debet, quedam uiua uoce uobis dicere, quedam per litteras notata ostendere, de quibusdam uero necessitatibus meis inquirere et interrogare et mihi paternitatis uestre responsum et consilium ex auctoritate sancti Petri principis apostolorum ad solatium senectutis representare, ut his omnibus auditis et consideratis, si que sint que uobis placeant facta, adaugere; Deo uolente, studeam; si autem quid, ut timendum est, displiceat, et precepto sancti apostolatus uestris uel  indulgentiam merear, uel dignam penitentiam persoluam. Antecessor etenim precessoris uestri uenerande memorie Gregorius, dum me indignum ordinauit, et ad predicandum uerbum fidei Germanicis gentibus misit, sacramento me constrinxit, ut canonicis et iustis episcopis et presbyteris in uerbo, in facto, in consensu astipulator et adiutor fierem, hoc autem cum diuina gratia implere studui; falsos autem sacerdotes, hypocritas, et seductores populorum, uel corrigerem ad uiam salutis, uel declinarem, et abstinerem a communione ipsorum, quod ex parte seruaui, et ex parte custodire et implere non potui. Spiritualiter impleui sacramentum quia in consensum et in consilium illorum non uenit anima mea. Corporaliter  autem ab eis omnino abstinere non potui, dum uenissem ad principem Francorum, cogente Ecclesiarum necessitate, cum tales ibi reperi quales nolui, sed tamen in sancta communione corporis Christi illis non communicaui. Precepit quoque mihi prefatus apostolicus pontifex ut populorum quoscunque uisitassem, conuersationem et mores apostolice sedis pontifici indicarem, quod in Domino confido me fecisse. De eo autem quod iam preterito tempore de archiepiscopis et de palliis a Romana  Ecclesia petendis, iuxta promissa Francorum, sanctitati uestre notum feci, indulgentiam apostolice sedis flagito, quia quod promiserunt tardantes non impleuerunt, et adhuc differtur et uentilatur, qui inde perficere uoluerint ignoratur, sed mea uoluntate impleta esset promissio.

Est preterea locus siluaticus in eremo uastissime solitudinis, in medio nationum predicationis nostre, in quo monasterium construentes, monachos constituimus sub regula sancti Patris Benedicti uiuentes, uiros stricte abstinentie, absque carne et uino, absque sicera et seruis, proprio manuum suarum labore contentos. Hunc locum supradictum, per uiros religiosos et Deum timentes, maxime Carolomannum quondam principem Francorum, iusto  labore acquisiui, et in honore sancti Saluatoris dedicaui. In quo loco, cum consensu pietatis uestre, proposui aliquantulum uel paucis diebus fessum senectute corpus requiescendo recuperare, et post mortem iacere. Quatuor etenim populi, quibus uerbum Christi per gratiam Dei diximus, in circuitu loci huius habitare dignoscuntur. Quibus, cum uestra intercessione, quandiu uiuo uel sapio, utilis esse possum. Cupio enim uestris orationibus, comitante gratia Dei, in familiaritate Romane Ecclesie, et uestro seruitio, inter Germanicas gentes, ad quas missus sui, perseuerare, et precepto uestro obedire sicut scriptum est: Iudicium Patris audite, filii dilecti, et sic facite, ut salui sitis. Et alibi: Qui honorat patrem suum, uita uiuet longiore. Et iterum: Honora  Patrem tuum, ut superueniat tibi benedictio a Domino, et benedictio patris firmat domus filiorum.





EPISTOLA LXXuI. ZACHARIAS BONIFACIO. [A. D. 751.]

Reuerendissimo et sanctissimo fratri Bonifacio cepiscopo, Zacarias episcopus, seruus seruorum Dei.

Benedictus Deus Pater Domini nostri Iesu Christi, etc. 





EPISTOLA LXXuII. ZACHARIAS BONIFACIO. [A. D. 751.]

Zacarias papa Bonifacio episcopo, et per eum Fratribus in monasterio ab eo constructo, et successuris abbatibus in perpetuum.

 Quoniam semper sunt concedenda que rationabilibus congruunt desideriis, etc. 



EPISTOLA LXXuIII. BONIFACIUS STEPHANO [A. D. 752.]

Domino excellentissimo, et pre ceteris pontificibus preferendo et amando, et apostolatus priuilegio predito [b 1Kb] Stephano pape, Bonifacius exiguus episcopus, discipulus Romane ecclesie, optabilem in Christo caritatis salutem.

 Sanctitatis uestre clementiam intimis ac uisceratis obnixe flagito precibus, ut familiaritatem et unitatem sedis apostolice ab almitatis uestre clementia impetrare et habere merear, et in discipulatu pietatis uestre, sedi apostolice seruiendo, seruus uester fidelis ac deuotus permanere possim, eodem modo quo ante sub tribus precessoribus uestris apostolice sedi seruiebam, uenerabilis memorie duobus [a 1Kb] Gregoriis, et Zacarie, qui me semper hortatione et auctoritate litterarum suarum muniebant et adiuuabant. Quod et pietatem uestram agere deprecor, ut preceptum paternitatis uestre eo melius perficere et implere possim. Nam si quid, in ista legatione Romana, qua per XXX et uI annos fungebar, utilitatis Ecclesie prefate peregi, adhuc implere et augere desidero.  Si autem minus perite aut iniuste a me factum aliquid uel dictum reperitur, iudicio Romano prompta uoluntate et humilitate emendare me uelle spondeo. Interea deprecor ut pietas domini mei non indignetur, quia tam tarde missum meum et litteras meas ad presentiam uestram direxi. Sed hoc idcirco contigit, quia preoccupatus fui in restauratione ecclesiarum quas pagani incenderunt, qui per [b 1Kb] titulos et cellas nostras plusquam XXX ecclesias uastauerunt et incenderunt. Et hec fuit occasio tarditatis litterarum et appellationis paternitatis uestre, et non aliqua negligentie incuria.



EPISTOLA LXXIX. BONIFACIUS FULFREDO. [A. D. 752.]

 Bonifacius seruus seruorum Dei, gratia Christi episcopus, carissimo consacerdoti Fulredo [Al. Fulrado], presbytero, perennem in Christo caritatis salutem.

Fraterne dilectionis tue spiritualem amicitiam, quam sepe in necessitatibus meis pro Dei intuitu fecisti [W. in marg., mecum fecisti], dignas gratias, quantas meruisti, persoluere non possum; sed Deum omnipotentem deprecor ut tibi in alto celorum culmine mercedis premia in gaudio angelorum eternaliter retribuat. Nunc autem in Christi nomine deprecor ut quod bono initio cepisti cum bono fine perficias, id est, ut meo uerbo gloriosum et amabilem [c 1Kb] regem nostrum Pippinum salutaueris et illi magnas gratias referas de omnibus pietatis operibus, que  mecum fecit, et ut illi referas, quod mihi et amicis meis similiter esse uidetur, ut uitam istam temporalem et cursum dierum meorum per istas infirmitates cito debeam finire. Propterea deprecor celsitudinem regis nostri, pro nomine Christi, Filii Dei, ut mihi nunc uiuenti indicare et mandare dignetur circa discipulos meos qualem mercedem postea de illis facere uoluerit. Sunt enim pene omnes peregrini, quidam presbyteri, per multa loca ad ministerium Ecclesie  et populorum constituti. Quidam sunt monachi per cellulas nostras et infantes ad legentes litteras ordinati sunt. Et aliqui seniores, qui longo tempore mecum uiuentes laborauerunt et me adiuuabant. De his omnibus sollicitus sum, ut post obitum meum non disperdantur, sed ut habeant mercedis uestre consilium et patrocinium celsitudinis uestre, et non sint dispersi, sicut oues non habentes pastorem, et populi prope marcam paganorum non perdant legem Christi. Propterea almitatis uestre clementiam diligenter in Dei nomine deprecor, ut filiolum meum et cepiscopum Lullum, si Deus uoluerit, et sic clementie uestre placeat, in hoc ministerium populorum et ecclesiarum componere et constituere faciatis predicatorem et doctorem presbyterorum et populorum.  Et spero, si Deus uoluerit, quod in illo habeant presbyteri magistrum et monachi regularem doctorem et populi Christiani fidelem predicatorem et pastorem. Propterea hoc maxime fieri peto, quia presbyteri mei prope [d 1Kb] marcam paganorum pauperculam uitam habent. Panem ad manducandum acquirere possunt, sed uestimenta ibi inuenire non possunt, nisi aliunde consilium et adiutorem habeant, ut sustinere et [e 1Kb] indurare in illis locis ad ministerium populi possint, eodem modo sicut ego illos adiuui. Et si pietas Christi hoc uobis inspirauerit, et hoc, quod peto, consentire et facere uolueritis, per hos missos meos presentes, aut per litteras pietatis uestre, hoc mihi mandare et indicare dignemini, ut eo letior in mercede uestra uel uiuam uel moriar.



EPISTOLA LXXX. BONIFACIUS PIPPINO. [A. D. 752.]


Domino excellentissimo Pippino, regi Francorum, Bonifacius episcopus in Domino salutem.

Celsitudinis uestre clementie magnas gratias agimus, et Dominum Iesum Christum precantes, ut uobis in regno celorum eternam mercedem retribuat, eo quod petitiones nostras clementer exaudire dignati estis, et senectutem meam atque infirmitatem consolari. Nunc autem, gloriose fili, cognoscas quia per misericordiam Dei credo quod possim in seruitio uestro iterum esse. Propterea petimus uos ut nobis indicetis si ad placitum uestrum debeamus uenire,  ut uestram uoluntatem perficiamus. Quidam seruus Ecclesie nostre, et ipse mendacissimus, qui nos arte fugiebat, Ansfrid nomine, ueniens ad nos cum indiculo uestro, rogans ut ei iustitiam faceremus, misimus illum ad uos cum ipsis litteris cum misso nostro, ut cognoscatis quia mentitus uobis est, petentes ut nos pro mercede uestra defendatis contra tales falsarios, et eorum mendaciis non credatis. ualete in Deo semper.



EPISTOLA LXXXI. BONIFACIUS GRIPONI. [A. D. 752.]


Bonifacius, seruus seruorum Dei, Griponi filio Caroli optabilem in Christo salutem.

Obsecro et adiuro pietatem uestram per Deum Patrem omnipotentem, et per Iesum Christum Filium eius, et per Spiritum sanctum, per sanctam Trinitatem et unitatem Dei, ut si tibi Deus potestatem donauerit, adiuuare studeas seruos Dei, sacerdotes, presbyteros, qui sunt in Thuringia, et monachos et ancillas Christi defendere contra paganorum malitiam, et adiuuare Christianum populum, ut eos pagani non perdant, ut ante tribunal Christi mercedem habeas perpetuam. Et cognoscite quod memoria uestra nobiscum est coram Deo, sicut et  pater uester uiuus et mater iam olim mihi commendarunt. Deprecamur Deum Saluatorem mundi, ut dirigat uiam uestram, et uitam ad salutem anime uestre, ut in gratia Dei semper hic et in futuro seculo permaneatis. Interea mementote, fili karissimi, quia, iuxta uocem psalmigraphi: Omnis homo sicut fenum dies eius, et sicut flos agri ita floriet. Et apostolus ait: Totus mundus in maligno positus est; et item in Euangelio ueritas dixit: Quid enim proderit homini, si lucretur uniuersum mundum, anime uero sue detrimentum patiatur? Et iterum in Euangelio, de gloria iustorum: Ecce fulgebunt iusti sicut sol in regno Patris eorum. Et Paulus apostolus, de beatitudine uite eterne: Quod oculus non uidit, nec auris audiuit, nec in cor hominis ascendit, quid preparauit  Deus diligentibus se. Facite ergo, filii, ut mercedis uestre premia in alto celorum culmine clarescant, et crescant. ualere uos in longitudine dierum in Christo optamus.



EPISTOLA LXXXII. BONIFACIUS OPTATO. [A. D. 752].

Reuerendissimo fratri, imo dilectissimo consacerdoti Optato [a 1Kb] abba, et uniuerse sancte congregationi sub cura illius regularis uite normam custodienti, Bonifacius, sine prerogatiua meritorum nominatus episcopus, optabilem in Christo caritatis salutem.

uenerandam sanctitatis uestre clementiam intimis obsecramus precibus, ut nos indignos nobiscum in unitate fraterne dilectionis et societatis spiritualis  suscipere et habere dignemini, ut una sit inter nos et fides mentium, et pietas actionum; et sicut princeps apostolorum Petrus hortatur dicens: Ante omnia mutuam in inuicem caritatem habete, et quia caritas operit multitudinem peccatorum. Et ipsa ueritas dixit: In hoc cognoscent omnes quia mei estis discipuli, si dilectionem habueritis ad inuicem. Et similiter Paulus apostolus admonet dicendo: Alter alterius onera portate, et sic adimplebitis legem Christi. Et alibi: Finis enim precepti est caritas de puro corde, et conscientia bona, et fide non ficta; et ut uestra fraternitas in spirituali regulariter uita uiuens in pacifica tranquillitate fraterne concordie pro nostra fragilitate  exorare dignetur, ut sermo Domini currat et clarificetur, ut, iuxta dictum Apostoli, liberemur ab importunis et malis hominibus, et a tentationibus malignorum spirituum, et tribulationibus aduersariorum, ut lux Euangeliorum glorie Christi et uia uite, quam populis et gentibus ostendere et ipsi pergere debemus, nobismet ipsis non obtenebrescat nec abscondatur. Diligenter quoque deprecamur ut familiaritas fraterne caritatis inter nos sit, et pro uiuentibus oratio communis, et pro migrantibus de hoc seculo orationes et missarum solemnia celebrentur, cum alternatim nomina defunctorum inter nos mittentur. Interea si quid fraternitas uestra nobis mandare ad perficiendum uel ad dicendum dignata fuerit, uoluntatis uestre desiderium in omnibus adimplebimus.  Agite ergo de hac petitione nostra, ut in alto celorum culmine mercedis uestre premia in superna curia angelorum clarescant et crescant. Longeuam, ac ualentem, et almis uiribus proficientem, et suauissimis operum et uerborum floribus odorantem beatitudinem uestram perenniter Saluator mundi custodiat.





EPISTOLA LXXXIII. THEOPHYLACIAS BONIFACIO. [A. D. 752.]

Egregio Patri, et domino supernis fascibus decorato, Bonifacio archiepiscopo, Theophylacias indignus archidiaconus sancte sedis apostolice.

Inter sua quidam peritissimus dudum enigmata sic promulgat: uerba sapientum quasi stimuli, et  quasi claui in altum defixi, quia culpas delinquentium nesciunt palpare, sed pungere. Unde hactenus, non sine graui tristitia, Dauidica illa ex intimo cordis merore compulsus sum cantica decantare: Annuntiaui, et locutus sum: multiplicati sunt super numerum, et quod multi ad fidem ueniunt, et pauci ad electorum numerum perducuntur, hoc ipsum Domino promulgante: Multi sunt uocati, pauci uero electi. uos quidem egregie et sacerdotale prefulgidum apex ut illustre per paginas exaranda notescendo notescitis. Distincte incursa, et uigilantius in quo angelicas et beati domini mei et singulatim pretulimus aures et iuxta roseum illud et angelicum optatum desiderium desideratus ann. [P., ante] latus dominus ter beatus in apostolica uos ad presens dignatur  informatione firmari qualiter non solum de schismaticis et hereticis illis, seu excommunicatis, et ab orthodoxe fidei regula nequiter aberrantibus, censeatis ut conuenit, uerum etiam Francorum et Galliarum gentes fidei tramitem solite [W., solide] amplectentes exuberent, enitentes et uestro sancto sub tempore non tantum occidue sed usquequaque floreant nationes. Scriptum namque est: Multum ualet deprecatio iusti assidua. Et Dauid similia: Nisi Moyses stetisset in conspectu Dei, ut auerteret iram eius, ne disperderet eos. Nos etenim priscum sodalitatis retinentes amorem, quamuis uarie nunc utrosque nationes et maria diuidant, tamen scriptum  est: Aque multe non potuerunt exstinguere caritatem, nec flumina obruent illam. Benedictionis etenim munusculum, ob recordationis nostri memoriam, cinnamomum, costum, piper et incensum pariter direximus obsignatum, quod minimum etenim ut pro magno excipere debeatis impensius postulamus. Scriptum namque est: Omnis gloria eius filie regis ab intus; et: Omni habenti dabitur. Quia quisquis habet caritatem perfectam, etiam cuncta dona, Spiritu sancto ministrante, promeretur accipere. Omnipotens etenim rerum opifex et arbiter, qui, uestro sancto sub tempore, occiduos et circumquaque populos commorantes, ad uestre beate predicationis facundiam, in catholice et apostolice sancte sedis fidem uocauit, florere faciat perenniter, ut optamus.





EPISTOLA LXXXIu. THEOPHYLACIAS BONIFACIO. [A. D. 752.]


Egregio Patri et domino, ethereis decorato fascibus, Bonifacio, almo archiepiscopo, Theophylacias indignus diaconus sancte sedis apostolice.

Inter amena prata fragrantium odorum sepe spinis circumuallatur rosa. Ita, illustrante sancto Spiritu, prefulgidus plerumque rutilat arbiter, ueluti roseus flos, et melliflua dogmata salutis eterne abundant [W., abundet], eructuet nimirum laudabile [P., eructuat . . . laudabilis] in aruis. O beatissime in ethereis. Talenta etenim tue credita egregie beatitudini, non solum dupla, uerum etiam et sescupla Christo a te reddantur in astris, arcanaque uox ope  carminis Christi dicentis: Euge, serue bone et fidelis, quia inter pauca fuisti fidelis, super multa te constituam; intra in gaudium Domini tui. Denique ob uestri laboris crementum, sedulo una cum sancto coangelico Patre uestro domino apostolico, totius sancte nostre ecclesie sacerdotibus, uel populo, nauiter Domini nostri Iesu Christi exoramus clementiam, ut uestre sanctissime paternitatis illuminatos doctrinis, atque e uiuo potatos fonte, simul cum eorumdem satore, confirmare ac conseruare in sancte ac orthodoxe fidei tramite clementer iubeat, et eorum qui credituri sunt corda aperire, [a 1Kb] atque eorum detegere uelamen, ut, inflammante eosdem Spiritu sancto, intrepidi letantes ad fidem Christi peruenire  festinent, quemadmodum dominica sanxit clementia: Et alias oues habeo, que non sunt ex hoc ouili, et cetera. Itaque, domine ac sanctissime Pater, quesumus uestram a Deo sanciatam [W. om. sanciatam] ambrosiam bonitatem, ut sanctissimum nimisque nobis dilectum Lullum, benedictum archidiaconum uestrum, carissimum atque dulcissimum sodalem et fratrem nostrum, omnibus modis fouere, propter Deum et nostre pusillitatis amicitiam, commendatum habere, dignemini. Nostra est scilicet et [P. om. et] in eo rata dilectio, pro eo quod uestre alme  paternitati magnis decorate infulis fidelibus ac lepidis ministrat seruitiis; et ob hoc, poplite identidem [W., itidem] flexo, uestram deprecamur togatam prudentiam, ut eum [W., eam] multo amplius talionem habere non dedignemini perniciter, ob nostramque paruitatem, cum Domino Deo crebro refunditis preces, memoriam facere non omittatis, quia scriptum est: Multum ualet deprecatio iusti assidua. His uero prelibatis, salutamus uestram a Deo infulatam sanctissimam, nectareamque paternitatem, et optamus, ut, Deo fauente, perennibus capiatis temporibus premia, et desideratum, ob uestre sospitatis suffragium, sentiatis effectum. Denique uobis direximus paruam benedictionem ex largitate beati Petri apostoli; propter Deum, grato  animo dignemini suscipere, costum, cinnamomum, et [b 1Kb] xerosyracem.





EPISTOLA LXXXu. N . . . BONIFACIO. [A. D. 752.]

Domino meo desiderantissimo, et in litterarum studio deuotissimo eruditori, Bonifacio, summi pontificatus infula predito, N. ex multis quoddam pietatis uestre emolumentum, amabilem deuote caritatis in Christo salutem.

Sacra Scriptura admonet ne sine consilio inconsulte aliquid agamus, sicut scriptum est: Omnia cum consilio fac, etc. Ideoque fore ratum estimans rusticitatis mee litteras sagacitatis uestre celsitudini dirigere, hisque occasionem petitionis mee desiderium intimare, [c 1Kb] quatenus utique, perspectis,  prouidus preceptor meus decernat quod sibi optimum uideatur, famuloque suo sue uoluntatis nutum placidus indicet, cui subnixus libenter obtemperem. Fateor itaque tibi, magistrorum carissime, postquam, sanctitatis uestre licentia, lectionis scrutandique causa, si aliquid tamen ingenioli mei parua scintilla intelligere uel inuestigare ualet, bonitatis uestre mercedi primitus post Deum imputo, Thuringiam perrexi, diligentiam lectioni adhibere tam studiose non posse quam indiguisse sciebam. Duabus quippe causis resistentibus, oculorum scilicet caligine, et capitis dolore, tertioque in uisceribus uitio precipue, id est, torpore mentis; idcirco paulo diutius manere mihi Paternitas uestra hic concedat,  ut qui, iuxta Apostolum, siticulosum filium uestrum lacte potetis, nec adhuc solito panis esui assuetum, opportuno tempore seruitutis uestre ad officium, larga Christi clementia preeunte, et uestris orationibus intercedentibus, robustiorem recipiatis. Sin uero aliud discretioni uestre placuerit, si ille uires dederit, cum nichil infinita secula addere, uel adimere ualeant, ipso quo iubebitis tempore, promptus redibo. Interea per misericordiam Dei obsecro, cuius totus orbis terrarum plenus est, uelut flexis genibus ac curuato poplite supplex sublimitatis uestre  uestigia amplectens, ut pro meis innumeris facinorum criminibus apud misericordem et iustum Iudicem intercedere dignemini; nec tamen ex hoc serenitatis uestre gratiam perturbem, cum iehsu noster gloria celi, salusque mundi, cui cuncta patent, et quem occulta non latent, imperet dicens: Petite, et dabitur uobis, et reliqua. Quia nec tam ex hoc uentose temeritatis typo mihi subrepere posse quam remedium salutis arbitror inueniri, dum et ipse me egrotum agnosco, et medicum quero, hos tibi uersiculos, Pater amande, subter scriptos causa correctionis direxi, cupiens industrie uestre scripta promereri, quatenus erroris mei anfractus ex ipsis certe cognoscam.

Sancta et indiuidua Trinitatis diuinitas excellentie  uestre dignitatem, iugiter longe lateque catholicis Ecclesiarum plebibus presidentem, usque ad supremum uite cursum, contra omnia proficientem aduersa, custodiat.

Crescere te Deus omnipotens in opus pietatis
Perpetuo faciat lucro multarum animarum,
Diues opum celi, auscultare Dei merearis
Ut tandem uocem letam: Bone, serueque fide,
Summa tui Dominique Dei nunc gaudia scande.
Pauca super fidus fueras quia, multa super te
Constituam: requies tibi sit hec certa salusque,
Spesque, fauente Deo, pariter, qui cuncta creauit,
Ac regnans uiuit seclis prior omnibus idem,
Calce carens et principio, clementia cuius
Me miserum te larga monebat adire magistrum.
 Mole graui noxe pressus, sine lumine cordis,
Otia dum uagabundus amabam, dulcia credens,
Que constant cunctis animabus noxia semper.
Pectoris obtusi tenebras sed gratia dempsit.
Saluantis Christi, gratis pia sensibus augens
Dona meis stolidis. Cui laus et honor sine fine;
Atque tui, tibi crescat in arce, laboris olympi,
Directi callis ductor, mercesque, corona,
Ingeniique tui quod sum pars ultima magni.



EPISTOLA LXXXuI. BONIFACIUS GEMMULO. [A. D. 752.]

Reuerentissimo et dilectissimo filio Gemmulo archidiacono Bonifacius exiguus seruorum Dei amabilem in Christo eterne caritatis salutem.

 Sepe spiritualis caritas iungit quos corporaliter longa intercapedine disiungit. Et hec non minima peregrinationis erumna esse dignoscitur, quod amicus amicum, quem ardenter diligit, longe disiunctum tristis et merens memorat, et aduersantem inimicum prope tribulatorem et molestum difficulter patitur. Utinam te, frater, peregrinationis huius consolatorem prope habeam, tuo sancto consilio utar, consolatione gaudeam, aspectu chare faciei leter, et sancta exhortatione reficiar. Sed quia hoc fieri uite mortalis conditio, et rerum ratio non permittit,  faciat uera caritas solum et maximum quod concedit et precipit Deus dicendo: Hoc est preceptum meum, ut diligatis inuicem, etc. Amet in Deo ueraciter absentem, quem corporaliter presentem tenere nequit. Et, sicut [a 1Kb] sanctus Augustinus dixit, licet unus sit in Oriente, et alius in Occidente, conglutinati caritate nunquam ab inuicem separantur; et Saluator mundi: In hoc cognoscent omnes quia discipuli mei estis, si dilectionem habueritis ad inuicem. Ergo, iuxta Iacobum, qui dixit: Oratio fidei saluabit infirmum, et post pauca: Orate pro inuicem, ut saluemini, oremus pro inuicem, ut saluemur; et pietas Domini, que nos in terra separauit, gaudentes in celorum culmine congreget.



EPISTOLA LXXXuII. BONIFACIUS ANONYMO. [A. D. 752.]


Reuerendissimo fratri, et spiritualis Germanitatis propinquitate connexo, Bonifacius, exiguus seruus seruorum Dei, perennem in Christo caritatis salutem.

Clementiam fraternitatis uestre intimis flagitamus precibus ut nostre mediocritatis memores intercedere dignemini, quia, peccatis nostris exigentibus, periculosi maris tempestatibus undique quatimur: rogantes ut ille qui in altis habitat, et humilia respicit, indulgens flagitia, prestet nobis uerbum in apertione oris nostri, ut currat et clarificetur inter gentes Euangelium glorie Christi.



EPISTOLA LXXXuIII. BONIFACIUS DENEHARDO [A. D. 752.]


Bonifacius seruus seruorum Dei Denehardo presbytero in Christo salutem.

Mando tibi, carissime, de presente puero Athalere, si illi necessitas in sua causa contingat, ut eum adiuuare studeas, sicut ingenuum hominem; et sic pro illo promittas amicis eius, non quasi pro seruo; et ego sic comprobaui, quia desponderi sibi disponet coniugem, ut non timeat, quod seruus sit. uale in Christo.



EPISTOLA LXXXIX. BONIFACIUS ALDHERIO. [A. D. 752.]

uenerando fratri Aldherio abbati Bonifacius, exiguus seruus seruorum Dei, in Christo salutem.

Charitatis uestre clementiam medullatis et intimis  precordiorum obsecramus precibus, ut in uestris sacrosanctis orationibus intercedendo nostri memores esse dignemini, et almitatis uestre precibus imploretis, ut pius Dominus, qui causa est peregrinationis nostre, nauem fragilitatis nostre, ne fluctibus Germanicarum tempestatum submergatur, dextera sua protegente et gubernante, illesam custodiendo, ad celestis Ierusalem littus tranquillum perducat. Salutate omnes fratres sancte congregationis uestre, nostros in Deo carissimos, in osculo dilectionis ac deuotionis nostre. Commendamus scilicet  et nos uestris orationibus, ut, siue uiuentes, siue morientes, uestre communioni caritatis sociemur, et ut hoc ita firmetur deuotione fraterne caritatis a uobis iuxta uoluntatem clementie uestre promereri uolumus, in quantum potestas profectum attribuerit. Petimus quoque ut pro Germanicis gentibus idolorum culture deditis intercedere curetis, rogantes Dominum, qui pro totius mundi salute proprium sanguinem fudit, et uult omnes homines saluos fieri, et ad agnitionem ueritatis uenire, ut eas ad agnitionem Creatoris, et ad gremium matris Ecclesie conuertat. Similiter, ut pro dormientium fratrum animabus, qui nobiscum laborabant in Domino, orationum adiuuamina et missarum solemnia celebrare faciatis precamur, quorum nomina gerulus  harum litterarum demonstrauit. ualere beatitudinem uestram et sanctis successibus proficere in Christo diligenter optamus.



[a 1Kb] EPISTOLA XC. BONIFACIUS STEPHANO. [A. D. 753.]

uenerando ac diligendo domino, apostolatus priuilegio predito, Stephano pape, Bonifacius exiguus, legatus, uel missus Germanicus catholice et apostolice Romane ecclesie, optabilem in Christo caritatis salutem.

Nam tempore Sergii, apostolice sedis pontificis, uenit ad limina sanctorum apostolorum presbyter quidam mire abstinentie et sanctitatis, generis Saxonum, nomine Willibrord, et alio nomine Clemens uocatus, quem prefatus papa episcopum ordinauit,  et ad predicandam paganam gentem Frisonum transmisit in littoribus Oceani occidui. Qui per L annos predicans, prefatam gentem Frisonum maxima ex parte conuertit ad fidem Christi, fana et delubra destruxit, et ecclesias construxit, et sedem episcopalem et ecclesiam in honore sancti Saluatoris constituens in loco et castello quod dicitur Traiectum, et in illa sede et ecclesia sancti Saluatoris, quam construxit, predicans usque ad debilem senectutem permansit; et sibi cepiscopum ad ministerium implendum substituit, et finitis longeue uite diebus, in pace migrauit ad Dominum. Princeps autem Francorum Carolomannus commendauit in sedem illam constituendum et ordinandum episcopum, quod et feci. Nunc autem [b 1Kb] Coloniensis episcopus  illam sedem prefati episcopi Clementis, a Sergio papa ordinati, sibi usurpat, et ad se pertinere  dicit, propter fundamenta cuiusdam destructe a paganis ecclesie, quam Willibrordus dirutam usque ad solum in castello Traiecto reperit, et eam proprio labore a fundamento construxit, et in honore sancti Martini consecrauit. Et refert quia ab antiquo rege Francorum [c 1Kb] Dagoberto castellum Traiectum cum destructa ecclesia ad Coloniensem parochiam donatum in ea conditione fuisset, ut episcopus Coloniensis gentem Frisonum ad fidem Christi conuerteret, et eorum predicator esset, quod et ipse non fecit. Non predicauit, non conuertit Frisones ad fidem Christi, sed pagana mansit gens Frisonum, usque quo uenerandus pontifex Romane sedis Sergius supradictum seruum Dei Willibrordum episcopum ad predicandum supradicte genti transmisit, qui illam  gentem, ut prefatus sum, ad fidem Christi conuertit. Et modo uult Coloniensis episcopus sedem supradicti Willibrordi predicatoris sibi contrahere, ut non sit episcopalis sedes, subiecta Romano pontifici, predicans gentem Frisonum. Cui respondebam, ut credidi, quod maius et potius fieri debeat preceptum apostolice sedis, et ordinatio Sergii pape, et legatio uenerandi predicatoris Willibrordi, ut et fiat sedes episcopalis subiecta Romano pontifici, predicans gentem Frisonum, quia magna pars illorum adhuc pagana est, quam destructe ecclesiole fundamenta diruta, et a paganis conculcata, et per negligentiam episcoporum derelicta. Sed ipse [d 1Kb] non consentit. Sed modo paternitatis uestre iudicio mihi intimare dignemini, et si hoc iustum sit responsum,  et uobis placeat, quod illi Coloniensi episcopo reddidi, uestra auctoritate roborare, ut preceptum Sergii pape, et sedes illa stabilis permaneat. Sic enim potestis, nos, si uobis placet, adiuuare, si de scrinio ecclesie uestre exemplare iubetis, et mihi transmittere, quidquid prefato episcopo Willibrordo ordinato sanctus Sergius preciperet, ut ex auctoritate sanctitatis uestre contradicentes conuincere et superare ualeam. Si autem aliter iustius sanctitati uestre uideatur, consilium paternitatis uestre mihi insinuare dignemini, ut sequar.





EPISTOLA XCI. [e 3Kb] PIPPINUS BONIFACIO. [A. D. 755.]

Pippinus rex Francorum, uir illustris, Bonifacio archiepiscopo et legato Germanico ab apostolica sede  directo.

Quia ueneranda paternitas tua nostram excellentiam  postulauit pro monasterio quod a te nouiter constructum est in solitudine Buchonia, iuxta fluuium Fulde, in loco quem beate memorie Carolomannus germanus noster, legitima donatione tibi concessit, ut sicut ex auctoritate sancti Petri principis apostolorum, pro quo legatione fungeris, priuilegio sedis apostolice sublimatum esse constat, ita etiam nostre auctoritatis precepto roboretur, placuit nobis petitionibus tuis assensum prebere, et ideo hanc nostre preceptionis seriem ob honorem Dei et uenerationem sancti Petri conscribi iussimus, per quam priuilegium sedis apostolice a beato Zacaria tibi collatum, cum consensu episcoporum ceterorumque fidelium nostrorum, per omnia roboramus, precipientes ut nullus sacerdotum in regno  diuinitus nobis concesso in prefato monasterio ditionem aliquam sibi uindicet, preter sedem apostolicam, ita ut nisi ab abbate fuerit inuitatus, nec missarum solemnia ibidem quisquam presumat celebrare, sed iuxta id, quod subiectum constat apostolice sedi, firmitate priuilegii inconcussa roboratum permaneat; locis etiam et rebus quas tam moderno tempore tenet uel possidet, quam quas futuris temporibus iuri ipsius monasterii diuina pietas augere uoluerit, ex donis et oblationibus, decimisque fidelium, absque ullius persone contradictione, firmitate perpetua perfruatur.

Si autem quispiam nostre auctoritatis precepto repugnare uoluerit, sententiam apostolice districtionis, que in priuilegio expressa est, experiatur. Et  tamen hoc, quod ob amorem Dei et uenerationem sancti Petri, nostra auctoritate firmauimus, stabilitate permaneat, manu nostra roboratum, et tam annuli nostri impressione, quam fidelium nostrorum astipulatione subnixum.





EPISTOLA XCII. ATTOTAM . . . [ANN. INCERT.]

In nomine Domini nostri Iesu Christi [a 1Kb] Ludouicus Magnus imperator.

 Dominationi uestre, domine mi, quod loqui non audeo, sed pro magna necessitate mea peto sanctitatem uestram, ego Attotam indignus presbyter, et de natiuitate mea seruus uester sum, modo peto sanctitatem uestram, ut dignetur consolationem uestram in me peccatorem impendere, quia non habeo refugium ullum nisi ad uos, et ubi tota gens refugium habet. Fortwinus clericus habet ecclesiam unam in comitatu [b 1Kb] Erkengario. Deinde [c 1Kb] hortauit me Fortwinus cantare in illa ecclesia, et super omnia habere debuissem medietatem de illa decima. In eo modo sic seruiui ad illam ecclesiam, annum et dimidium, quo nichil inde accepi. Unde nos conuentionem habuimus. Postea rogaui illum partem meam de illa decima, et ille exarsit nimio furore in animo suo super  me, et uenit per noctem super me cum parentibus suis Albrico et Kebahardo et Wolframmo, sic flagellauerunt me usque dum uix animam dimiserunt in corpore meo. Ego miser miserrimus petiui Dei misericordiam, et sanctum remedium, et reclamaui per nomen uestrum, et illi dixerunt: Nec sancti, nec homo ullus me liberare debuisset de manibus eorum. Postea traxerunt me ad altare [d 1Kb] sancti Remedi et fecerunt me iurare stabilitatem ad illam ecclesiam, et aliud sacramentum fecerunt me iurare, ut non debuissem e diebus meis reclamare me ad uestram pietatem, nec ad missum uestrum, ut mihi fecissent iustitiam. Tunc petiui iustitiam meam ad illos, sed minime inueni, modo timeo inconsecrationem meam, timeo quod illi non timuerunt. Propter  hoc deprecor sanctitatem uestram, ut ad iustitiam meam ualeam peruenire, quod non possum inuenire nec iustitiam nec misericordiam apud illos, nisi per misericordiam uestram, et pro redemptione anime patris uestri, cui seruus antea fui.





EPISTOLA XCIII. [e 1Kb] . . . LUDOuICO. [ANN. INCERT.]

Piissimis auribus uestris, clementissime ac gloriose  imperator, non presumptionis audacia, sed pro magna necessitate mea, suggerere conabor qualiter a me peccatore et mea sorore paterna hereditas nostra erat primo elongata, et adhuc etiam abstracta. Et ideo, piissime imperator et omnium indigentium misericordissime suffragator, multum indigemus patrocinio uestro, quatenus per misericordiam ac eleemosynam uestram ad ipsam hereditatem peruenire ualeam, eo quod ullo modo aliter nobis ea restitui non ualet, nisi per uestram deuotissimam, semperque beneuolam iuste faciendi clementiam. His ita, domine mi, utcunque predictis, audire dignetur excellentia uestra reclamationem miserie nostre. Fuit namque nobis, serenissime imperator, pater nomine Richart, et patruelis nomine Richolf,  ambo Saxones, et hereditas eorum in ipsa exstiterat Saxonia. Dum autem in seruitio patris uestri, felicis memorie domini Caroli imperatoris, exstiterunt, propinqui eorum atque [a 5Kb] pagenses, causa Christianitatis, furore se super eos turbantes, omnia que in domibus proprie elaborationis habuerunt, cuncta raptim diripuerunt, eo quod in fide Christianitatis uelle eos persistere senserunt, et eam negare ullo modo noluerunt. Postea uero contigit, ut dominus imperator patruelem meum Richolf miserit [b 1Kb] in missaticum super Elbam cum his inferius scriptis, id est.. com. gotessedo, com . . . . com. et . . . qui omnes una ibidem fuerunt occisi, propter Christianitatis stabilimentum. Quo audito, perrexit pater meus Richart nuntiare hoc domino imperatori Carolo, et dum in  illa uia fuit, apprehensa est ipsa mater mea ab eisdem uiris, qui illos prefatos missos antea interfecerunt, et inter manus fideiussorum commendatam reliquerunt, ceteraque omnia, que ibidem in sumptibus uel aliis quibuslibet rebus reperta sunt, secum per rapinam diuiserunt. Quod cum compertum fuit patri meo, transiuit latenter, et eam quasi furtim arripuit, fugitque cum ea in pagum, qui uocatur Marstheim, in maternam hereditatem suam, et sic mansit ibi, donec, ex iussione domini imperatoris, Saxones, facta transmigratione de Saxonia, per patres [c 1Kb] educti sunt; et tunc etiam temporis cum eisdem pater meus et mater educti fuerunt. Quibus uero eductis et in ipsa transmigratione per quanta qualibet spatia commorantibus a propria abalienati terra, de  hac luce pater meus interueniente extremo die substractus est, et remansit sola mater mea, et ego, sororque mea, et adhuc Deo miserante, nos tres superstites existimus; non tamen peruenimus ad paternam hereditatem nostram. Ideoque, piissime imperator, qui omnibus pauperibus, etiam cunctis indigentibus  stabile refugium pro Dei amore misericorditer impendere non cessatis, nobis quoque paterna hereditate despoliatis pro uestra eleemosyna auxiliari sub hac reclamatione nostra utcunque faciatis, et per fideles uestros idipsum inuestigare dignemini, utrum iuste ad nos pertinere debeat an non, si tamen apud uestram sanctissimam decretum fuerit excellentiam. Multi enim testes de ipsis pagis super hac ipsa re adhiberi possunt, qui hanc rem bene sciunt, et eam detegere ueraciter ualebunt, o clementissime ac serenissime imperator.





[d 1Kb] EPISTOLA XCIu. ANONYMUS ANONYMO. [ANN. INCERT.]

Domino reuerendissimo, omnique uirtutum conamine uenerando, et post Deum peculiari patrono,  supplex almitatis uestre uernaculus in Domino salutem.

Fateor, o beatissime antistes, me dudum decreuisse, si rerum ratio ac temporis uolitans uicissitudo pateretur, uicinam Natalis Domini solemnitatem ibidem in consortio fratrum tripudians celebrare, et postmodum, uita comite, uestre caritatis affabili presentia frui. Sed quia diuersis impedimentorum obstaculis refrenati, quemadmodum lator presentium uiua uoce plenius promulgabit, illud perficere nequiuimus, idcirco difficultatis ueniam precor impendite; neque enim parua temporum interualla in hoc studio protelanda sunt ei duntaxat qui, solerti sagacitate legendi succensus, legum Romanorum iura medullitus rimabitur, et cuncta iurisconsultorum  decreta ex intimis precordiis scrutabitur, et  centena scilicet metrorum genera pedestri regula discerneret, et admista cantilene modulamina recto syllabarum tramite lustrare, cuius rei studiosis lectoribus tanto inextricabilior obscuritas pretenditur, quanto rarior doctorum numerositas reperitur. Sed de his diutius ratiocinari stricta epistolaris angustia minime sinit, quomodo uidelicet ipsius metrice artis clandestina instrumenta litteris, logis, pedibus peticis, figuris, uersibus, tonis, temporibus conglomerentur; pathetica quoque septene diuisionis disciplina acephalos, lagaros, pecilos cum ceteris uarietur, qui uersus monosemi, pentasemi, quidecasemi uideantur, et qualiter catalectici uel brachycatalectici seu hypercatalectici  uersus cognoscantur. Hec, ut reor, et his similia breui temporis intercapedine momentaneoque ictu apprehendi nequaquam ualebunt. De ratione uero calculationis quid commemorandum, cum tanta supputationis imminens disputatio colla mentis compresserit, ut omnem preteritum lectionis laborem  parui penderem, cuius me pridem secreta cubicula nosse credideram, et ut sententiam beati Hieronymi depromam, qui mihi uidebar sciolus, rursus cepi esse discipulus? Porro de zodiaco XII signorum circulo, que uertigine celi uoluuntur, ideo tacendum arbitror, ne res opaca et profunda, si uili explanationis textu promulgata fuerit, infametur et uilescat, presertim cum astrologie artis peritia, et difficillima horoscopii computatio elucubrata doctoris indagatione egeat. Hec idcirco, carissime pater, cursim, pededentim, perstrinximus non garrulo uerbositatis strepitu illecti, sed ut scias, tanta rerum arcana examussim non posse intelligi, nisi frequens et prolixa meditatio fuerit adhibita. Salutate in Christo omnem sodalium meorum cateruam, a minimo usque ad  maximum, quos obsecro et adiuro per clementiam Christi, ut pro me peccatorum pondere et criminum sarcina oppresso preces Domino fundant.





EPISTOLA XCu. ANONYMUS ANONYMO. [ANN. INCERT.]

Sanctis et uenerabilibus Fratribus ill. preposito, omnibusque sibi in Christo subiectis Fratribus ex monasterio ill. in Christo salutem.

[a 1Kb] Direximus itaque fratrum nostrorum nuper defunctorum nomina, ut eorum in uestris sanctis orationibus solito more memoriam habeatis, et ad cetera deinceps monasteria eadem nomina scripta dirigatis, sicut et nos facimus, quoties de uobis, siue de ceteris monasteriis, defunctorum fratrum nomina ueniunt. Hoc est, et reliqua.





[b 1Kb] EPISTOLA XCuI. ANONYMUS ANONYMO [ANN. INCERT.]


Deest initium.

Interdum enim, et iuxta meritum plebium, eliguntur persone electorum, unde nouerunt populi meriti sui regimen preuersi suscepisse pontifices. Quod autem is qui post baptismum aliquo mortali peccato corruptus ad sacerdotium non promoueatur, lex ipsa testatur. Moyses enim in lege precepit sacerdotibus ne aliquod pecus uitiatum offerant ad aram Dei, quod ipsum postea spernentibus sacerdotibus Isrel per Malachiam improperauit Deus dicens: uos estis sacerdotes qui polluistis nomen meum, et dixistis: In quo polluimus eum? Offerentes super altare meum panem pollutum, et offerebatis cecum et languidum. Unde et  in Numeris uitula rufa, cuius cinis expiatio populi est, non aliter iubetur offerri ad altare Domini, nisi  que terrena opera non fecerit, iugumque delicti non traxerit, nec uinculis peccatorum fuerit alligata; sed quid plura subiiciamus? Si enim is qui tam in episcopatu, uel in presbyterio positus, mortale peccatum aliquod, admiserit non debet offerre panes Domino, quanto magis ante unusquisque sciens quod potentes potenter tormenta patientur retrahat se ab hoc non tam honore quam onere, et aliorum locum qui digni sunt non ambiat occupare! Qui enim in erudiendis atque instituendis ad uirtutem populis preest, necesse est ut in omibus sanctus sit, et in nullo reprehensibilis habeatur. Qui enim aliquem de peccato arguit, ipse a peccato debet esse alienus.


[c 1Kb] Oratio pro semetipso.

Domine Iesu Christe, propitius esto mihi peccatori  quia tu es immortalis et sine peccato solus. Domine Deus noster, tu es benedictus, qui benedicis omnia; tu es sanctus, qui sanctificas, Domine Deus noster, indulge mihi famulo tuo, quia peccator sum, et indignus, quia presumpserim ad sanctum altare tuum inuocare, quia peccaui coram te et coram angelis tuis; sed tribue nobis indulgentiam delictorum, et confirma sanctam Ecclesiam tuam in fide recta, et doce nos facere uoluntatem tuam omnibus diebus uite nostre. Per Dominum.


Secreta.

Suscipe, clementissime Pater, hostiam placationis et laudis benignus, quas tibi offero indignus famulus tuus pro famulis et famulabus tuis, quia tu scis figmentum meum; tu scis omnia que egi in conspectu  tuo, et in conspectu sanctorum tuorum, qui non uis mortem peccatoris, sed ut conuertatur et uiuat, et respice in me, et miserere mei, quia tu es clemens et misericors Deus, qui uiuis et regnas in secula seculorum. Amen.

Domine! concede mihi pacem, et sanitatem, fidem et castitatem, uictum et uestitum, et tu, Domine, de limo terre fecisti me ossa et neruos; firmasti me Spiritu sancto; tradidisti me. Tuus sum, Domine, custodi me. Domine Iesu Christe, Fili Dei uiui, qui me creasti, ex toto corde meo, ex tota anima mea, et ex tota fortitudine mea, te adorare presumo. Post baptismum sanctum quecunque feci contra uoluntatem tuam uerbo, et cogitatione, et operatione, indulge peccata mea: et qui in me peccarunt, ante conspectum  Dei, et omnes uirtutes angelorum his demitto. Domine Deus omnipotens. Confiteor tibi peccata mea,  que feci et gessi: presta mihi ueram penitentiam. Domine excelse, peccaui, Domine, in somno et pigritia. Peccaui, Domine, miser, et sacramenta, heu! miser, mea uoluntate pollui. Heu! miser, tanta sunt in me peccata, Deus miserere, qui nullum uis perire; presta mihi ueram penitentiam, et dignare me exaudire.





EPISTOLA XCuII. ANONYMUS ANONYMO. [ANN. INCERT.]


Deest initium.

Alie usque ad ascellas, et usque ad collum, et aliis supra caput ebulliens tormentum ascendebat ignis et atramenti. Ibi abbatum, abbatissarum, comitum et omnis sexus multitudo uisa est uarie torqueri, et multis adhuc uiuentibus uniuerse dignitatis et ignobilitatis loca, pro meritis peccatorum, parata,  et omnes animas in puteis quandoque solubiles esse, uel in die iudicii aut ante; et narrabat unam feminam redemptam de aliquo puteo missarum solemnitatibus, et hoc maximum bonum animabus egredientibus de corpore dixit, et omne genus humanum et totum mundum fuisse collectum ante conspectum suum, ut discernere quid quisque uel boni uel mali egisset, nominatim in corpore uiuens ea hora, et pene omnium uiuorum merita narrare potuisset. Et postea terram uiuentium et gaudentium, plenam odoriferis floribus, et multas animas notorum et ignotorum nobis hominum, sicut et in omnibus locis se uidisse attestabatur. Deinde ab ipsa terra tramitem usque ad celum primum in specie arcus celi, inde alium ad secundum, a secundo ad tertium, et albatorum  conuenticula uiuorum et mortuorum, et superius celum semper pulchrius inferiori aspexisse ferebat; et in ipso monasterio uniuersis manentibus Ingedrage demandatum est ei a iudice pandere delicta atque peccata omnia, ceteris hominibus, nec preceptum, nec interdictum est, et cetera. Plura sunt que nominatim singillatimque nobis indicauit, et longum est mihi explicare; et maxime dum reminisci ordinaliter nullatenus ualeo, nisi hoc adhuc recordor, demones quidem in tres turmas ultra modum magnas diuisos, unam in ere, aliam in terra et in mari, tertiam ad penalia loca parare tormenta uidit. Primam namque turmam ad decipiendum homines in hac communi uita contendere, secundam  egredientes de corporali ergastulo animas in ere continuo inhianterque persequi, et ad tormenta tradere aspexit. Et in ipsis penalibus puteis Cuthburgam simulque Wialan quondam reginali potestate fruentes, demersas, alteram usque ad ascellas, id est, Cuthburg capite tenus humeroque preclaram, ceteris membris maculis conspersam: alteriusque, id est, Wialan, supra caput flammam extendere totamque animam simul cremari intuebatur. Ipsos autem penarum ministros in facies illarum, proprias carnales uoluntates, quasi lutum feruentem, iniicere, et horribilem ululatum, quem quasi per totum mundum resonasse miserabiliter uocibus earum audiebat. Hic quoque ipsum exsulem aliquando comitem, qui dicitur Ceola Snoding, incuruato dorso, capite, pedibusque  uncis ad infixum: abbatem quoque tuum in ipso loco supra dicto duplici fumo, Aethilbealdumque quondam regalem tyrannum, simulque infantium numerosam multitudinem sub Danielo episcopo maxime sine baptismo morientium tristem et merentem aspexit formulam; uniuscuiusque secundum specialem effigiem anime pristinis comparem membris, speciebus uero diuersis: alias claritate solis, alias lune, alias stellarum radiis proprie communiterque fulsisse cognouit. De ipsis autem uiuis qui supersunt adhuc contemptoribus tam profuture reuelationis, Danielo milite Bregwulfo collegiisque eorum stupris communibus, emeritisque penis qualia se uidisse testabatur, nobis silendum reor. In fine autem huius uisionis, inenarrabilem sonitum per trina illa celestium luminum  spatia, et omnes animarum multitudines in his manentium resultantem, superius tanquam uocem tubarum multarum in inferiora descendentem mirabiliterque uincentem audiuit; statimque post hec recedente acroamate, angelicis ducibus, et germana simul monentibus, atque memoriter amorem Creatoris mente fideli retinuisset, corpori reddita est. Tamen, inter carnales angustias, aliquandiu innumerabilem multitudinem spirituum immundorum lugubriter gementem uidit, quia detectas suas nequitias hominibus, quas exercuerunt, diuino munere esse cognouerant. Ad confirmationem autem huius ostensionis, egritudinis sue salutem, que prius, pene toto corpore simul colligato, per biennium extensa est  predixit: nec hoc solum, sed et confamiliaribus singillatim specialia ceterisque incognita, et non ipsis tantum, sed regi, regineque, episcopisque et multis, quorum nomina longum est scripto continere, manifeste innotuit. Ieiunium quoque, pro communibus totius familie predicte reatibus XL dierum spatium continens, ex ipsius Iudicis imperio, indixit, uenturamque uindictam hominibus in propriis communiter corporibus pro negligentia extranearum forinsecus per creaturam monitionum Dei, ceteraque his similia multa predixit, et antea hanc miseram uitam, dum ex superiore contemplatione reuersa fuerat, uitiis superbie, inuidie, cupiditatis, detractionis, ceterisque, quasi nigerrimo peplo, contectam,  et sine lumine remansisse eterne claritatis conspexisse se lugens protestabatur. uale in Christo, et mei sine intermissione in orationibus fraterno amore.





EPISTOLA XCuIII. DANIEL FORTHERIO. [ANN. INCERT.]

Patri Dei familie, et digno nobis consacerdoti Forthere, Daniel sancte plebis famulus.

Recitatis supplicatoriis nobis allatis litteris de diaconatu electi fratris mei Merwalth, et quamuis posterius ordinaliter constituto tempore eis uenisset, qui presbyterii et diaconi ordinem fuerans adepti, non distulimus eum. Quanquam incognita et importuna petitio uisa, preualuit tamen pia fratrum postulatio, eo quod nichil defuisse in eo meriti  una uobiscum conspeximus ad ordinem diaconi promoueri. Postposita nobis distentione, et sua deposita pertinacia, etsi sero, tandem consentaneus effectus est, ad officiumque honoris susceptus est. Ideo cum aduertitis uobis satis in eo factum, et uoti compotes assecuti honorifice iam eum in leuitarum numero constitutum habetote, eique in magisterio perfecta deuotione concurrite, ut fiduciam in Christo Iesu acquirere ualeatis. Longe uos in fide catholica et felicibus successibus florere faciat omnipotentis Dei gloria.





EPISTOLA XCIX. . . . BALDHARDO. [ANN. INCERT.]

In nomine Domini nostri Iesu Christi et in sancta Trinitate dilectissimo fratri unico Baldhardo perennem  in Christo salutem.

Notum sit tibi quod uenerunt ad me uerba legationis tue per fidelem nuntium nomine Aldred, similiter et munera, que cum intima caritate amplexi. Et nunc fateor tibi, quod implere desidero, auxiliante Domino, omnia que precepisti mihi, si dignetur uoluntas tua uenire ad me, quia nullo modo fontem lacrymarum acquiescere non possum, quando uideo et audio alios ituros ad amicos suos. Tunc recolo quod a parentibus in iuuentute derelicta fui, et sola hic permansi; et tamen a Domino derelicta non fui, sed gratias ago Deo de immensa eius pietate, quam sepe non merentibus, per misericordie sue uiscera, donare consueuit, et sic nos incolumes seruauit. Et nunc, frater mi, adiuro te atque deprecor,  ut auferas tristitiam ab anima mea, quia ualde nocet mihi. Dico enim quamuis unius diei spatium sit, et iterum perrexeris, iubente Domino, in uoluntate tua, tamen recedit tristitia ab anima mea, et dolor de corde meo. Sin autem displicet tibi implere petitionem meam, tunc Deum testem inuoco, quod in me nunquam sit derelicta dilectio nostra. Et nunc uere dico tibi quod meliora nescio, si uenire uis illuc, quam hic maneam. Sin autem aliud aliter tibi melius placet, tunc indicare possum quod mens mea desiderat ut eueniam illuc ubi requiescunt corpora parentum nostrorum, et temporalem uitam ibi finire, et peruenire ubi perfecta mansio esse cernitur, et regio uiuorum, et gaudia angelorum sine fine letantium. uale in Christo.

 Munuscula quamuis parua, tamen cum maxima caritate onerata, que tibi direximus per fidelem nuntium nomine Aldred, id est, uittam unam, accipies.

Pro me quero oramina
Tua formosa famina,
Uti noua ac uetera
Christus aboleat crimina;
Ut sim armata angelicis
Dextro ac leuo latere.
[a 1Kb] Haue, chare crucicola,
 Fine tenus feliciter
Precum: pandent precipua.
Tue sophe [sic] entie.
Uti dira discrimina.
Cum immensa clementia,
uallata legionibus
Dialique maiestate,
Salutate a sorore,
Famam serua simpliciter.





EPISTOLA C. BERTGITHA BALDHARDO. [ANN. INCERT.]

Dilectissimo fratri in Domino et in carne carissimo Balthardo, Berthgyth in Christi nomine salutem.

Tedet animam meam uite mee propter amorem fraternitatis nostre. Ego enim sola derelicta, et  destituta auxilio propinquorum. Pater enim meus et mater mea dereliquerunt me, Dominus autem suscepit me. Multe sunt aquarum congregationes inter me et te; tamen caritate iungamur, quia uera caritas nunquam locorum limite frangitur. Sed tamen dico quod unquam non recessit tristitia ab anima mea, neque per somnium mente quiesce, quia fortis est, ut mors, dilectio. Nunc ergo rogo te, dilectissime frater mi, ut uenias ad me, aut me facias uenire, ut te conspiciam, antequam moriar, quia nunquam discedit dilectio tua ab anima mea. Salutat te in Christo, frater, soror tua unica. Oro pro te, sicut pro me, diebus ac noctibus, horis atque momentis, ut sanitatem semper habeas cum Christo.

 uale uiuens feliciter,
Tibi salus per secula,
uiuamus soli Domino
Ut sis sanctus simpliciter,
Tribuatur per culmina.
uitam semper in seculo.
Profecto ipsum precibus peto, profusis fletibus solo tenus, sepissime subrogare auxilia, ut simus digni gloria, ubi resonant carmina angelorum letissima, ethalis letitia clara Christi clementia celse laudis in secula. ualeamus, angelicis uictrices iunge millibus, paradisi perpetuis perdurantes in gaudiis, Elonque el. et Michel, Acaddai, Adonai, Alleuatia, Alleluia.





EPISTOLA CI. LATITO N . . . . . [ANN. INCERT.]


Reuerendissimo atque sanctissimo N. ego minimus, nomine Latito, sine fine salutem in Domino.

Audio de te quod iter uis incipere, hortor ut non defeceris. Eia fac quod incepisti. Memento Saxonicum uerbum: Ost ded lata dome foreldit sigi sit hagahuem suurltit thiana. Sed tamen tale quid in te haud scio. Non est hic operandum; sed tende ubi messis est, Deo adiuuante, sicut Saluator dicit: Messis quidem multa, operarii autem pauci, et cetera. De me quid dicam minimo, qui sub regula alterius uiuo  nichil habens lucri, sicut omnium moris est hic habitantium, nichil habentium, nisi quotidiana stipendia? Sed tamen non doleo propter nimiam paupertatem, quomodo Dominus consolauit nos dicens: Beati pauperes spiritu, quoniam ipsorum regnum celorum.





EPISTOLA CII. ANONYMUS ANONYMO. [ANN. INCERT.]

Reuerendissimo fratri atque carissimo in Christo N. sine fine salutem.

Deprecor te ergo ut mihi minimo digneris solatium prebere, atque necessitatibus meis piissima mente subuenire, libellis de quibus mentio facta fuerat, id est, quod necesse habeo.





EPISTOLA CIII. ANONYMUS ANONYMO. [ANN. INCERT.]

 In nomine Domini nostri Iesu Christi, ego huic fratri, nomine N. libentissime concedo, ut ad monasterium uenerandi abbatis, in quo primitus predictus frater Deo debitam seruitutem deuouit, cum pace congregationis nostre, reuertatur, ibique Christo fideliter seruire nitatur.





EPISTOLA CIu. BERTHWALDUS FORTHERIO. [ANN. INCERT.] 

Reuerendissimo atque sanctissimo cepiscopo Forthereo Berthwaldus, famulorum Dei famulus, salutem in Domino.

Quomodo petitio mea, qua precatus sum coram te, uenerabilem abbatem Beorwaldum de concedenda unius captiue puelle, que propinquos apud nos habere monstratur, redemptione, in irritum,  contra quod credidi, cessit, et denuo eorumdem precibus inquietos utilissimum duxi ad te per eiusdem puelle germanum, uocabulo Eppa, has litteras destinare: per quas obsecro ut ipse omnino obtineas a predicto abbate, quatenus pro eadem puella trecentos accipiat solidos de manu presentium geruli, et ei tradat illam hucusque perducendam, quo possit reliquum uite sue spatium cum consanguineis suis, non in seruitutis tristitia, sed in libertatis transigere letitia. Quam rem dum ad effectum tua perduxerit beneuolentia, et a Deo mercedem, et a me gratiarum actiones habebis. Frater quoque noster Beorwaldus nichil, ut estimo, de eo quod in ea iuste possedit amittit. Quod ante debui facere, obsecro ut  cum tui memoriam in crebris orationibus feceris, mei nichilominus meminisse digneris. Incolumem reuerentiam tuam euo prolixiore iehsu Christus Dominus noster custodiat.





EPISTOLA Cu. H . . . N . . . [ANN. INCERT.]

Fratri unico atque amantissimo N. H. ultima ancillarum Dei in Christo salutem.

Quid est, frater mi, quod tam longum tempus intermisisti? Quod uenire tardasti? Quare non uis cogitare quod ego sola in hac terra, et nullus alius frater uisitet me, neque propinquorum aliquis ad me ueniat? Et si ideo facis, quia adhuc nichil potui, secundum quod mens tua diligenter uoluisset, aliquid beneficii impendere, tamen caritatis atque affinitatis  iura, nullo alio suadente, aut mentem tuam mutando, debes obliuisci. O frater, o frater mi, cur potes mentem paruitatis mee assiduo merore, fletu atque tristitia die noctuque, caritatis tue absentia affligere? Nonne pro certo scies, quia uiuentium omnium nullum alium prepono tue caritati? Ecce non possum omnia per litteras tibi indicare. Iam ego certum teneo, quod tibi cura non est de mea paruitate.





EPISTOLA CuI. ANONYMUS ANONYMO. [ANN. INCERT.]

uenerando ac diligendo fratri in Christo optabilem sempiterne sospitatis salutem.

Fateor caritati tue quod nunquam falsis uerborum fabulis fidem accommodare uolui, nec de tue  deuote caritatis fidelitate aliquas dire derogationis aristas accrescere credebam, sed magis tue dilectionis beneuolentiam meminisse reor sententie Salomonis, qua dicit: Ne moliaris amico tuo malum, cum ipse fiduciam habuerit in te. Et nunc credula cordis precordia gesto de tue deuotionis perseuerantia. Gratias tibi refero pro adminiculo diuine Scripture quod mihi benigne transmittere curasti; idque obsecro, ut quando potueris me adiuuare in membranis scribendis, transmittas; et quodcunque mihi mandaueris, tibi necessarium in corporali solatio, libenter ac fideliter faciam; et licet locorum spatio longe separemur, tamen spirituali caritate adunati simus. uale semper in Domino, meeque paruitatis memor in tuis sacris orationibus esse digneris.





EPISTOLA CuII. WETBERTUS ANONYMO. [ANN. INCERT.]


Dilectissimo fratri et compresbytero N. Wethbert exiguus in Christo eterne caritatis salutem.

Intime caritatis obnixis precibus flagito ut mei in tuis sacrosanctis orationibus memor esse digneris, quia mundane tentationis malleo, uanis rebus turbantibus, percutior.





EPISTOLA CuIII. CONGREGATIO TRIUM MONAST. CeNGILSO ET ALIIS. [ANN. INCERT.]

Fratribus in Christo karissimis Cengilso, et Ingeldo abbatibus, et singulariter cognato nostro Wiehtberto presbytero, omnis congregatio trium  monasteriorum, id est, Aldhuni patris reuerendissimi, Cneuburge Christi famule, nec non et Cenburge, abbatissarum, perennem atque insolubilem in Domino salutem.

Libenter namque atque gratanter uestre salutationis munuscula suscepimus, Deoque adiuuante, iisdem digna recompensare desideramus, et eam quam circa nos scripsistis habere in orationibus communionem, bono animo et pura fide erga uos indesinenter habere, horis quibus intimastis, consentimus. Nomina quoque nostrarum defunctarum sororum ego Cneuburg memorialiter te habere, o Wiethberte presbyter fidelis, deprecor, et omnibus circumquaque amicis transmittere, quarum prima fuit Quengyth soror mea germana, et Edlu, que  erat cum adhuc uiueret mater Etan Aldhuni quondam tui abbatis propinqua, quarum utique ambarum fuit uno die depositio, id est, Idibus Septembris. Orantem pro nobis beatitudinem uestram Dominus omnipotens custodire dignetur incolumem, dilectissimi fratres et domini, per euum. Emmanuel. Salutate omnes circumquaque Christi seruos nostris ueracissimis uerbis, dilectissimi fratres.





EPISTOLA CIX. ANONYMUS ANONYMO. [ANN. INCERT.]

In Dei nomine acceptis litteris, frater carissime N., de tua presentia nobis allatis, cum gaudio suscepimus, gratias Deo agentes, quia audiuimus quod, longe te agente in peregrinatione, Dominus benignitatem suam tecum exhibuit: salutantes te in  Christo, omnis cognatio tuorum consanguineorum, et obsecrantes ut diligenter in Deo bonis operibus proficere studeas, nostris adiunctis precibus, ut ille qui est omnis consolationis dator, qui nos in huius miserabilis uite itinere corporaliter separauit, in suo regno semper mansuro sine fine coniungat. uale semper salutatus supplicibus tuorum amicorum cum uocibus. Protegatur a Domino uita tua amodo et usque in sempiternum.





EPISTOLA CX. ANONYMUS ANONYMO. [ANN. INCERT.]

Reuerendissimo fratri Christique emerito militi [a 1Kb] regi in etherio Domino glorioso diuine sospitatis salutem.

Quorumdam uenerabilium seruorum Dei relatione didici quod acerba morborum ualetudine grauiter  affectus, diu cruciatus laboriose fatigatus sis, non tamen lugubriter defectus. Ut autem hoc mihi compertum est, grates spirituali Patri agens celesti gratia te uisitatum, diuino munere ditatum, spirituali specimine ornatum esse intellexi. Ista, inquam, uisitatio flagellantis Domini te inuitat, ut ei, inhiante desiderio et immarcescibili caritate, iungaris. Ideo nunquam de memoria oblitterandum, quod dictum est: Concupiuit rex speciem tuam; et solerti meditatione non ignores, te, licet ad tempus manu flagellantis et amantis Domini infirmatum, tamen eternaliter ad anime salutem preparatum, quia flagellat Deus omnem filium quem recipit. Et gratulabundus letusque dicas cum Paulo apostolo: Quando infirmor, tunc potens sum, et uirtus in infirmitate perficitur,  ut imbecillitas corporalis fortitudo sit spiritualis, ut merearis esse filius Altissimi, qui te ad  thalamum regis eterni inuitat. ualere te iugiter prosperis successibus in Christo opto, etc.





EPISTOLA CXI. ANONYMUS ANONYMO. [ANN. INCERT.]

Intime dilectionis amore quamuis indignus N. in Domino [b 1Kb] triquadri orbis quadrifaria regna magno moderamine disponente N. sospitatis salutem.

Puto enim cognoscere, amantissima soror, quod in diuinis sepe cautum legitur oraculis, appropinquante iam mundi fine, et statua ex quaternis metallorum generibus quondam fabrefacta ruitura, hydram quoque semper nouis minantem sibilis, et scyllam cum hereditariis catulis non cessantem latrare. Miluus quoque ad ima, columbaque ad fenestras suas uolitat. Quamobrem, carissima, licet longiuscule a  te meritorum equalitate distem, uicinus tamen circa tuam frequens memoriam quotidie conor adesse, obsecro ut sis memor uerborum nostrorum, que pariter pepigimus, quando profectus fueram. uale uiuens euo longiore, et uita feliciore interpellans pro me. Hec pauca ad te scripsi non arroganter mea commendans, sed humiliter tua deposcens et ceu proprie germane nuper nacte. uale.

In celo flagrans iam iustis uita perennis,
Qua sancti semper fulgebunt lumine pulchro
In regno Patris, ceu clarus Titan in orbe,
Atque per augustam Hierusalem uoce tonantem.
Sic Dominum semper laudant sine fine canentes,
Et sanctas pariter concinnant ore per auras,
Hic iugiter celebrant excelso carmina Christo,
 [c 56Kb] Quem chorus martyrum sic simul omnis adorat,
Multum de Domino gaudens, de pectore multas
Effundens laudes, gratans hominique Deoque,
Letior ora modis attollens placida miris,
Crede mihi quia te summo complector amore.
   uale Christo uirguncula,
   Mihi cura magnopere,
   Tibi laudes contexo
   Teque rogo cum tremore
   uota redde cum feruore
   Que pepigimus pariter,
   Christi nempe tiruncula,
   Atque gnara in opere,
   Atque grates ingemino,
    Agna, Christi pro amore,
   Altissimo in ethere,
   Memorare tenaciter.





EPISTOLA CXII. ELFLEDA ADOLANAE. [ANN. INCERT.]


Domine sancte atque a Deo honorabili Adolane abbatisse Elfleda, ecclesiastice familie famula, sempiterne sospitatis salutem in Domino.

Ex quo nos formam uestre sanctitatis ab aduentantibus ex illis partibus, rumore celebri referente, cognouimus, in primis nos uestram uisceraliter, iuxta preceptum dominicum, ex intimo pectore amorem cepisse, Domino dicente: Hoc est preceptum meum, ut diligatis inuicem; quapropter precibus subnixis suppliciter poscimus, ut sacrosanctis flammigerisque oraculis uestris nos apud almipotentem Dominum defendere dignemini, siquidem uobis uicem reddere nostra humilitas minime pigebit, apostolo  Iacobo hoc ipsum precipiente ac dicente: Orate pro inuicem, ut saluemini. Insuper et summe sanctitati uestre ac solite pietati N. deuotam ancillam Dei, ac religiosam abbatissam, carissimam fidelissimamque filiam nostram ab annis adolescentie pro  Christi caritate, et pro honore sanctorum apostolorum, Petri uidelicet et Pauli, ad ipsorum sancta limina ire cupientem, sed a nobis pro necessitate atque utilitate animarum sibi commissarum hactenus detentam, obnixe omni cum diligentia commendamus, et precamur, quatenus cum affectu uere caritatis in sinum clementie pie a uobis suscipiatur cum his qui secum comitantur, ut diu desideratum ac sepe ceptum iter, Deo auxiliante, adnitente etiam uestra pietate, tandem aliquando perficere possit. Quam ob rem iterum iterumque repetendo petimus, ut cum uestris indiculis missisque ad almissimam urbem Romam, prospero cursu suffragante sancto ac signifero apostolorum principe Petro, dirigatur; et si quando presens, Deo uolente, adfuerit, quidquid  uiua uoce, qualibet occasione stimulante; pro sui itineris necessitate suggesserit, paratum apud uos inuenerit. Orantem pro nobis sanctitatem uestram diuina gratia tueri dignetur.





II. IURAMENTUM, QUO S. BONIFACIUS SE GREGORIO II PAPAE ASTRINXIT.

 In nomine Domini Dei Saluatoris nostri Iesu Christi, imperante domino Leone Magno imperatore, anno 7 [a 2Kb] post consulatum eius, sed et Constantini Magni imperatoris eius filii anno 4, indictione 6. Promitto ego Bonifacius, Dei gratia episcopus, tibi, beate Petre  apostolorum princeps, uicarioque tuo beato Gregorio pape, et successoribus eius, per Patrem et Filium, et Spiritum sanctum, Trinitatem inseparabilem, et hoc sacratissimum corpus tuum, me omnem fidem et puritatem sancte fidei catholice exhibere, et in unitate eiusdem fidei, Deo operante, persistere in quo omnis Christianorum salus esse sine dubio comprobatur, nullo modo me contra unitatem communis et uniuersalis Ecclesie, suadente quopiam, consentire, sed, ut dixi, fidem et puritatem meam atque concursum, tibi et utilitatibus tue Ecclesie, cui a Domino Deo potestas ligandi soluendique  data est, et predicto uicario tuo atque successoribus eius, per omnia exhibere. Sed et si cognouero antistites contra instituta antiqua sanctorum Patrum conuersari, cum eis nullam habere communionem aut coniunctionem; sed magis, si ualuero prohibere,  prohibeam; si minus, hoc fideliter statim Domino meo apostolico renuntiabo. Quod si, quod absit, contra huius professionis mee seriem aliquid facere quolibet modo, seu ingenio, uel occasione, tentauero, reus inueniar in eterno iudicio, ultionem Ananie et Saphire incurram, qui uobis etiam de rebus propriis fraudem facere [b 1Kb] presumpsit: hoc autem indiculum sacramenti ego Bonifacius exiguus episcopus manu propria scripsi, atque ponens supra sacratissimum corpus sancti Petri, ita ut prescriptum, Deo teste et iudice, feci sacramentum, quod et conseruare [c 2Kb] promitto.





III. CONCILIA QUAE SUB S. BONIFACIO HABITA SUNT. 



I. CONCILIUM BAGOARIENSE ANNO CHRISTI 740 HABITUM.


Synodum hoc anno 740 a sancto Bonifacio in Bauaria celebratam asserunt Baronius Historie ecclesiastice parens, et Spondanus, ad hunc annum; Mabillonius, seculo III Actor. ordinis sancti Benedicti, parte II, in notis ad c. 10 uite sancti Willibaldi; Eckartus, l. XXII Hist. Franc., n. 11; Marcus  Hansizius, tom. I Germ. sacre, pag. 124. Editor Meichelbeckii, in prefatione Chronici Benedicto-Burani, n. 31 et seq.

Contrariam opinionem clarissimorum uirorum Pagi, in Critica, ad an. 742, et Mansi, in supplemento Conciliorum, tom. I, primam sancti Bonifacii synodum differentium ad annum 742, speciali digressione post hoc seculum examinabimus.

Locus concilii huius incertus est: hoc certum uidetur, quod in Baioaria celebratum sit, uel Auguste, ut pontifex suaserat, uel iuxta ripam Danubii. Eckartus Frisingie, Editor Meichelbeckii, Ratisbone habitum putat. Nec persone que interuenerint concilio sat certo constant. Eckarto uidentur, preter clericos et cepiscopos, sancti Bonifacii ordinarios comites, Lullum, Eobanum, Sturmium, et ceteros; interfuisse uiggo Augustanus, Luido Spirensis, Rudoltus Constantiensis, Adda, uel Hetto, uel Philippus Argentoratensis Ecclesiarum episcopi, quia Gregorius  III, litteris anno 739 datis, inter Serarianas 129, eosdem inuitat, ut festinent ad celebranda concilia indicanda a sancto Bonifacio.

Ad hunc annum nouam ponunt sedem episcopalem Neoburgi ad Danubium a sancto Bonifacio erectam et cum Augustana diecesi C. ann. 801 unitam. Legatur die Abhandlung uon dem ehemaligen Bissthume zu Neuburg an der Donau, que auctorem habet Michelem Stein canonicum et bibliothecarium Rebdorffensem. Exstat in den neuen historischen Abhandlungen der Baierischen Academie der Wissenschaften, ersten Band 1779, p. 383-424. WURDT.



II. CONCILIUM SALTZBURGI AD SALAM FRANCONIAM. HABITUM A. D. 741.

 Annus adhuc 741 decurrebat cum sanctus Bonifacius synodum secundam Saltzburgi ad Salam Franconicam conuocaret. Qui episcopi in ea presentes fuerint, nemo nos instruxit. Crederes interim ibi inter alios adfuisse Eddam, siue Ettonem, Argentoratensem, et Regenfridum Coloniensem, qui sequenti anno alteri etiam synodo siue concilio interfuerunt. An Baioarie quoque episcopi eidem interfuerint, non affirmarim; nam illi Francos nondum pro dominis agnoscebant. Episcopatus uero in noua Francia, seu Franconia, que nuper a Thuringia decerpta erat, et in Hassia nunc fundandi erant. Omnem igitur prouinciam Bonifacius in tres discreuit parochias et Wirceburgum sancti Kiliani martyrio celebre, Buriburgum in Hassia, et Eichsstadium in finibus Baioariorum, sedes episcopales esse constituit  . Consecrati sunt primo episcopi duo, Burchardus Wirceburgensis, cuius etiam cure, Willibaldo teste, ecclesie in confiniis Francorum, Saxonum et Slauorum commendate sunt, et Witta  uel, ut eum Lupus Seruatus Latino ore appellat, Albuinus Buriburgensis, nam Willibaldus Eichstadio preponendus nondum aduenerat. Burchardum in intimis Orientalium Francorum partibus, in loco qui  uocatur Wirzaburg, a Bonifacio episcopum promotum Willibaldus in uita Bonifacii, cap. 10, refert, et primus est qui regionem hactenus Thuringiam dictam Francie Orientali computauit. Witte consecrationis nemo meminit; sed eam nunc contigisse, ea que mox audiemus et Zacarie pontificis littere ostendunt. Willibaldus a Bonifacio aduocatus etiam mox adueniebat. Notabilia sunt sanctimonialis Heidenheimensis de sancto Willibaldo, c. 20, uerba, ex quibus tempus et locum synodi celebrate discimus. Cum enim retulisset Willibaldum a Bonifacio in presbyterum consecratum , pergit: Et postquam unius anni transibat circulus  sanctus Bonifacius precepit illi ut in Thuringiam ad se ueniret; statimque uenerandus ille uir Dei sanctus Willibaldus secundum iussionem sancti Bonifacii in Thuringiam ueniebat. Narrat porro Willibaldum in itinere inuisisse Heidenheimii fratrem Wunebaldum, et pergit: Illud fuit autumnale tempus, quando sanctus Willibaldus  ueniebat in Thuringiam, statimque posteaquam illuc ueniebat sanctus Bonifacius archiepiscopus atque sanctus Burchardus et Wizo sacre episcopatus auctoritati illum ordinando consecrauerunt. Paulo post addit: Sanctus Willibaldus quando in episcopum consecratus erat, habebat quadraginta annos et unum; et tunc erat autumnate tempus: circa illam fere horam tribus hebdomadibus ante natale sancti Martini in episcopum consecratus est, in loco qui dicitur Sallpurg. Anonymus, in uita Willibaldi, hunc locum urbem Salzburg appellat, cum castrum dicere debuisset. Pertinebant ad castrum hocce pagus Salagewe uel Salzgau, siluaque Salzforst, dicta regum Francorum propter autumnalem uenationem, delicium et oblectamentum. Qui Salzburgum hoc in Salzburgo ad Thuringicum Salam sub oppido Hoff sito aut alibi querunt, multis parasangis a uero aberrant. Ea enim regio temporibus Caroli ducis a Slauis Sorabis inhabitabatur, qui sub Saxonicis demum imperatoribus  domiti, et regno Germanie firmiter et constanter submissi sunt. Nunc antea, licet aliquoties subacti semper frena mordebant, et qualibet occasione excutiebant. Eginhardus, in uita Caroli M., inquit Francos Germanie dominatos esse a Rheno ad Salam, qui Toringos et Sorabos diuidit. Qui autem Bonifacius ibi, ubi pagani et Francis malelidi uicini degebant, synodum congregare potuisset? He in urbibus et uillis regiis palatiisque, ex quibus Salzburgum erat, habebantur, ut quicunque conuenerant, tuti et ab omnibus insultibus securi essent. Cum uero regio, in qua Salzburgum iacet, siue pagus Salageuue, adhuc Thuringie accenseretur, inde elucet pristinum hoc nomen tunc nondum in desuetudinem uenisse, sed hactenus communiter usitatum fuisse. Eckart., l. c. WURDT.



III. CONCILIUM GERMANICUM I, Auctoritate sancti Bonifacii celebratum XI Kalendas Maii, anno Domini 742, sub Carolomanno Maiore Domus regie.


In nomine Domini Iesu Christi. Ego Carolomannus dux et princeps Francorum, anno ab Incarnatione Domini 742, XI uidelicet Kalendas Maii, cum consilio seruorum Dei, et optimatum meorum, episcopos qui in regno meo sunt cum presbyteris ad concilium et synodum pro timore Christi congregaui, id est, Bonifacium archiepiscopum, et Burchardum, et Regenfridum, Wintanum, et Witbaldum, et Dadanum, et Eddanum, ac reliquos episcopos, cum presbyteris eorum, ut mihi consilium dedissent, quomodo  lex Dei, et ecclesiastica religio recuperetur, que in diebus preteritorum principum dissipata corruit, et qualiter populus Christianus ad salutem anime peruenire possit, et per falsos sacerdotes deceptus non pereat.

Itaque per consilium sacerdotum, religiosorum, et optimatum meorum, ordinauimus per ciuitates episcopos, et constituimus super eos archiepiscopum Bonifacium, qui est missus sancti Petri, statuimusque per annos singulos synodum congregari, ut nobis presentibus canonum decreta et ecclesie iura restaurentur, et religio Christiana emendetur; et fraudatas pecunias ecclesiarum ecclesiis restituimus; falsos uero presbyteros, uel fornicatores diaconos  et clericos, de pecuniis ecclesiarum abstulimus, et degradauimus, et ad penitentiam cegimus.

Seruis Dei per omnia armaturam portare, uel pugnare, aut in exercitum et in hostem pergere, omnino prohibuimus, nisi illis tantum qui propter diuinum mysterium [W.: Ms., ministerium], missarum scilicet solemnia adimplenda, et sanctorum patrocinia portanda, ad hoc electi sunt, id est, unum uel duos episcopos, cum capellanis et presbyteris eorum princeps secum habeat; et unusquisque prefectus unum presbyterum, qui hominibus peccata confitentibus iudicare, et indicare penitentiam, possit; nec non et illas uenationes, et siluaticas uagationes cum canibus, omnibus seruis Dei interdiximus, et ut accipitres et falcones non habeant.

 Decreuimus quoque, iuxta sanctorum canones, ut unusquisque presbyter in parochia habitans subiectus sit illi episcopo in cuius parochia habitat, et semper in Quadragesima rationem et ordinem ministerii sui,  siue de baptismo, siue de fide catholica, siue de precibus et ordine missarum ipsi episcopo reddat et ostendat. Et quandocunque iure canonico episcopus circumierit parochiam ad confirmandos populos, presbyter semper paratus sit ad suscipiendum episcopum cum collectione et adiutorio populi qui ibi confirmari debet, et in cena Domini semper nouum chrisma accipiat ab episcopo, et ut episcopus testis sit castitatis, et uite, et fidei, et doctrine illius.

Statuimus etiam ut secundum canonicam cautelam, omnes undecunque uenientes ignotos episcopos, uel presbyteros, ante probationem synodalem in ecclesiasticum ministerium non admitteremus.

Decreuimus quoque ut secundum canones unusquisque episcopus in sua parochia sollicitudinem  gerat, adiuuante grauione, qui defensor ecclesie eius est, ut populus Dei paganias non faciat, sed omnes spurcitias abiiciat et respuat; siue profana sacrificia mortuorum, siue sortilegos uel diuinos, siue phylacteria et auguria, siue incantationes, siue hostias immolatitias, quas stulti homines iuxta ecclesias ritu pagano faciunt, sub nomine sanctorum martyrum uel confessorum, Deum et sanctos suos ad iracundiam prouocantes; siue illos sacrilegos ignes, quos Ned fratres [W.: Ms., Niedseor] uocant; siue omnes, quecunque sunt, paganorum obseruationes diligenter prohibeant.

Statuimus similiter ut post hanc synodum, que fuit XI Kalendas Maii, quisquis seruorum Dei, uel  ancillarum Christi, in crimen fornicationis lapsus fuerit, in carcere penitentiam faciat in pane et aqua; et si ordinatus presbyter sit, duos annos in carcere permaneat; et antea flagellatus et sauciatus [Mansi, scorticatus] uideatur, et post episcopus adaugeat. Si autem clericus uel monachus in hoc peccatum inciderit, post tertiam uerberationem in carcerem missus, uertente anno, ibi penitentiam agat. Similiter et nonne uelate eadem penitentia contineantur, et radantur omnes capilli capitis eius.

Decreuimus quoque ut presbyteri uel diaconi non sagis, laicorum more, sed casulis utantur, ritu seruorum Dei, et nullus in sua domo mulieres habitare permittat. Et ut monachi, et ancille Dei monasteriales, iuxta regulam sancti Benedicti, cenobia uel  xenodochia sua ordinare, gubernare, uiuere studeant, et uitam propriam degere secundum predicti Patris ordinationem non [a 2Kb] negligant.



Iu. CONCILIUM LIPTINENSE, In quo approbantur superioris synodi Germanice decreta, nouaque sanciuntur, sub Carlomanno maiore domus regie celebratum, Kalendis Martiis anni 743.


Modo autem in hoc synodali conuentu, qui congregatus est ad Kalendas Martias, in loco qui dicitur Liptinas, omnes uenerabiles sacerdotes Dei, et comites, et prefecti, prioris synodi decreta consentientes firmauerunt, seque ea implere uelle et obseruare promiserunt. Et omnis ecclesiastici ordinis clerus, episcopi, et presbyteri, et diaconi, cum reliquis clericis, suscipientes antiquorum Patrum canones, promiserunt se uelle ecclesiastica iura moribus, et  doctrinis, et ministerio recuperare. Abbates uero et monachi receperunt regulam sancti Patris Benedicti, ad restaurandam normam regularis uite. Fornicatores autem et adulteros clericos, qui sancta loca uel monasteria ante tenentes coinquinauerunt, precepimus inde tollere, et ad penitentiam redigere. Et si post hanc definitionem in crimen fornicationis uel adulterii ceciderint, prioris synodi iudicium sustineant. Similiter et monachi et nonne.

Statuimus quoque, cum consilio seruorum Dei, et populi Christiani, propter imminentia bella, et persecutiones ceterarum gentium, que in circuitu nostro sunt, ut sub precario et censu aliquam partem ecclesialis pecunie in adiutorium exercitus nostri,  cum indulgentia Dei, aliquanto tempore retineamus: ea conditione, ut annis singulis de unaquaque casada solidus, id est, duodecim denarii, ad ecclesiam uel monasterium reddantur; eo modo, ut si moriatur  ille cui pecunia commodata fuit, ecclesia cum propria pecunia reuestita sit, et iterum, si necessitas coget, aut princeps iubeat, precarium renouetur, et rescribatur nouum, et omnino obseruetur, ut ecclesie uel monasteria penuriam paupertatemque non patiantur, quorum pecunia in precario prestita sit; sed si paupertas cogat, ecclesie uel domui Dei integra reddatur possessio.

Similiter precipimus ut, iuxta canonum decreta, adulteria et incesta matrimonia, que non sunt legitima, prohibeantur et emendentur episcoporum iudicio, et ut mancipia Christiana paganis non tradantur.

Decreuimus quoque, quod et pater meus ante precipiebat, ut qui paganas obseruationes in aliqua  re fecerit, multetur et damnetur Xu solidis [a 34Kb] .


Abrenuntiatio diaboli operumque eius et superstitionum.

Forsachistu diobole? Et Respons. Ec forsacho diobole. End allum diobol gelde? Resp. End ec forsacho allum diobol galde. End allum dioboles wercum? Resp. End ec forsacho allum dioboles wercum, und wordum thuna eren de woden ende saxtonte, ende albem them unholdum, the hira genotas sint. Gelobistu in Got almehtigan fader. Resp. Ec gelobo in got almechtigan fader. Gelobistu in Crist godes suno? Resp. Ec gelobo in Crist gotes suno. Gelobistu in Halogan gast? Resp. Ec gelobo in Halogan gast.


Indiculus superstitionum et paganiarum.

    De sacrilegio ad sepulcra mortuorum.
    De sacrilegio super defunctos, i. e., Dadsisas.
    De spurcalibus in Februario.
     De casulis, id est, fanis.
    De sacrilegiis per ecclesias.
    De sacris siluarum, que Nimidas uocant.
    De his que faciunt super petras.
     De sacris Mercurii uel Iouis.
    De sacrificio quod fit alicui sanctorum.
    De phylacteriis et ligaturis.
     De fontibus sacrificiorum.
    De incantationibus.
    De auguriis, uel auium, uel equorum, uel boum stercoribus, uel sternutationibus.
    De diuinis et sortilegis.
    De igne fricato, de ligno, id est, Nodfyr.
     De cerebro animalium.
    De obseruatione pagana in foco, uel in inchoatione rei alicuius.
    De incertis locis que colunt pro sanctis.
    De petendo quod boni uocant sancte Marie.
     De feriis que faciunt Ioui uel Mercurio.
    De lune defectione, quod dicunt uinceluna.
    De tempestatibus, et cornibus et cochleis.
     De sulcis circa uillas.
    De pagano cursu, quem Yrias nominant, scissis pannis uel calceis.
     De eo quod sibi sanctos fingunt quoslibet mortuos.
    De simulacro de consparsa farina.
    De simulacris de pannis factis.
    De simulacro quod per campos portant.
    De ligneis pedibus et manibus pagano ritu.
    De eo quod credunt quia femine lunam  commendant, quod possint corda hominum tollere, iuxta paganos.




Allocutio sacerdotum de coniugiis illicitis ad plebem.

Fili hominis, speculatorem posui te in populo meo; audiens ergo ex ore meo sermonem annuntiabis eis ex me, non exite. Si me dicente ad impium: Impie, morte morieris, non fueris locutus ut se custodiat impius a uia sua, ipse impius in iniquitate sua morietur,  sanguinem autem eius de manu tua requiram. Si autem annuntiaueris impio, et ille non fuerit conuersus ab impietate sua et uia sua impia, ipse quidem in iniquitate sua morietur, tu autem animam tuam lucri fecisti. Sed et si conuersus iustus a iustitia sua fecerit iniquitatem, ponam offendiculum coram eo, ipse morietur; quia non annuntiasti ei, in peccato suo morietur; et non erunt in memoria iustitie eius quas fecit, sanguinem uero eius de manu tua requiram. Si autem tu annuntiaueris iusto, ut non peccet iustus, et ille non peccauerit, uiuens uiuet, quia annuntiasti ei, et tu animam tuam liberasti.

uidete, filii karissimi, quale nobis incumbit periculum, si tacemus. Absit, absit, ut nostrum silentium uestrum fiat exitium; si uos amamus, prodere  debemus quod ledit, ne ueniat quod occidit. Ergo diligenter aduertite uoces Dei nostri, quibus uos uetat a coniugiis criminalibus, ut uiuatis eternis eius muneribus. Clamat ecce Deus noster, et humane libidinis illicitam rabiem preuidens contestatur, ne quis polluatur cum matre, non cum nouerca, non cum sorore ex patre nata, non cum sorore ex matre nata; siue intus siue foris nata sit. Non cum filia filii filie, non cum nepte ex filia nata, non cum filia nouerce, non cum sorore patris, non cum sorore matris, non cum uxore patrui, non cum nuru, non cum uxore fratris, non cum filia uxoris, non cum filia filii uxoris tue, non cum filia filie eius, non cum sorore uxoris tue, non cum menstruata muliere, non cum uxore proximi, non cum duabus  simul mulieribus, siue ancille sint, siue libere, seu libera et ancilla; non cum masculo coitu femineo, non cum pecore aliquo, non cum socru tua. Non mulier succumbat iumento; non uir cum filia et matre, non cum uxore auunculi tui. Dicit etiam de sacerdote futuro: non cum repudiata a marito, non cum scorto, non cum uidua, sed uirgine. Ecce, karissimi, qualem ad uos legationem perferimus, non cuiuscunque qui pretio possit redimi, sed cuius sanguini pro uobis fuso estis obnoxii. Admonemus sanctitatem uestram, uiuite cum coniugibus licitis, uiuite continenter. Nemo se ulterius illicitis maculet. Nemo talibus sociatus ante penitentie dignum seruitium ad tanti Domini corpus accedat, ne non remedium, sed uulnus accipiat. Quia quod indigne  sumitur, pena est, non medela. Charissimi, homines sumus pleni squaloribus, et tamen nolumus ab inquinatis membra nostra contingi, et credimus quod unigenitus Dei Filius nostrorum criminum sordes in suum corpus libenter excipiat? Fratres, ecce Rex noster, qui nos dignos hac legatione credidit, post nos continuo sequitur: paremus ei mundas domus nostras, si eum in ipsis corporibus nostris uolumus habitare.

Rogamus uos, karissimi filii, rogamus uos uiscera sancte matris Ecclesie, ut qui soletis leges seculi formidare, legem Dei nostri audire patienter dignemini. Ille est qui ad uos per lingue nostre seruitium loquitur, cuius paulo ante paschalia beneficia celebrastis.  Qui Unigenito suo inter manus persequentium parcere noluit, ut nos in hereditatem ascriberet filiorum. Si agnouistis quantum nobis munus in passione eius prestitum, celerius ipsius audite preceptum, ne dum iussionibus eius inobedientes existimus, ingrati beneficiis iudicemur. Non est dubium, filii karissimi, esse quosdam, atque utinam paucos, qui de nostra negligentia conquerantur, quare tardius salutis uestre remedia predicamus; quorum tamen iustus dolor est, si uel modo uoluerint facile percipere medicinam, nam qui nec tardius curari se patitur, de medici tarditate quid queritur? Imo quanto longior precessit infirmitas, tanto maior succedere debet humilitas. Nam quis ferat egrotum superbum, qui et incurrisse se causatur in egritudinem, et non uult  recipere sanitatem? Quam multos inuenimus, filii karissimi, qui, cum turpiter uiuant, tamen calumniantur, dicentes quare tardius Christus aduenerit, quare tot millia hominum ante Incarnationem suam perire perpessus sit. Horum si querelam recipimus, etiam post tanti munus medici necesse est egrotemus. Quid accusas, homo, Solem iustitie quod tardius ortus sit, qui post ortum quoque eius in tenebris ambulas? An quia frequenter nubes diutius occupant celum, non debemus gaudere rediisse tranquillum? Quid fluctuaris, frater, quid fluctuaris inaniter? Ecce iam licet ad serenitatis quietem reuerti, quid iterum scopulosa desideras? Nemo te in tempestate periturum retinere uoluit, quia tardius portus occurrit.


De Sabbato.

 Magnificentissimi Patres nostri apud Laodiceam Phrygie congregati, memores salutis nostre, multa censuerunt, que nos obseruare conuenit. Inter cetera, filii karissimi, de Christianis qui sabbatizare, uel iuxta quemdam modum iudaizare noscuntur. Quia sub anathemate decreuerunt qui eos imitari noscuntur. Nam et nos uobis de eo insinuare curamus, qui baptizati et regenerati estis in Christo, ecce facti estis membra Christi. Admonemus uos, timemus uos, non tantum a paganis, non tantum ab hereticis, sed etiam a perfidis Iudeis, qui uos cupiunt iudaizare et otiari in Sabbato, ut nomen Christi, quod accepistis, in uobis maculetur. Sed ita agendum est secundum Patrum definitionem, qui nobis iubent  operari in Sabbato, secundum Domini sententiam, qui in Euangelio ait: Sabbatum propter hominem factum est, non homo propter sabbatum; itaque Dominus est Filius hominis etiam Sabbati. Et cum in synagoga obseruassent eum Iudei, si in Sabbato curaret, ut accusarent eum, ait homini habenti manum aridam: »Surge in medium,« et dicit eis: Licet sabbatis bene facere an male? Animam saluam facere, an perdere? At illi tacebant. Et circumspiciens eos cum ira, contristatus super cecitatem cordis eorum, dicit homini: Extende manum tuam, et extendit, et restituta est manus illius. Item secundum Lucam euangelistam, erat iehsu docens in synagoga eorum Sabbatis, et curauit ibi mulierem, que habebat spiritum infirmitatis annis decem et octo. Dum ergo indigne ferrent Iudei, ait eis:  Hypocrite, unusquisque uestrum Sabbato non soluet bouem suum, aut asinum a presepio, et ducit adaquare? Hanc autem filiam Abrahe non oportuit solui a uinculo isto die Sabbati? Etiam pro hoc erubescant Iudei; uidetis, karissimi nobis, quia Dominus pro hoc Sabbatis operabatur, quia nos qui Christiani sumus, secundum litteram Sabbatum obseruare non debemus. Christiani enim Sabbatum obseruare ita debemus: abstinere nos a rapinis, a fraudibus, a periuriis, a blasphemiis, ab illicitis rebus, a munere accipiendo super innocentes, a iurgiis. Fornicationes enim sic timeamus, sicut mortem; que non animam soluit a corpore, sed ubi anima semper ardet cum corpore. Obsecro uos per nomen quod super uos inuocatum est; per sacramenta que accepistis, ut  eos imitemini quos in populo Dei bene agere uidebitis; ut illius sacramentum maneat in uobis, qui de ligno descendere noluit, et de sepulcro resurgere dignatus est. Qui uiuit et regnat cum Patre et Spiritu sancto, in secula seculorum.


Statuta quedam sancti Bonifacii archiepiscopi Moguntini et martyris,  in eodem concilio Leptinensi promulgata.

Compellimur quoque statutum canonum in hoc obseruare:

    I. Ut nullus presbyter creditam sibi Ecclesiam sine consensu episcopi derelinquat, et laicorum suasione ad aliam transeat.
    II. Ut nullus presbyter sacra mysteria, nisi in locis consecratis, pro contemptu Ecclesie agere presumat.
     III. Ut nullus presbyter in ecclesia consecrata aliud altare erigat, nisi quod ab episcopo sanctificatum est, ut sit discretio inter sacratum et non sacratum.
    Iu. Ut presbyteri sine sacro chrismate, et oleo benedicto, et salubri Eucaristia, alicubi non proficiscantur. Sed ubicunque uel fortuitu requisiti fuerint, ad officium suum statim inueniantur parati in reddendo debito.
    u. Ut presbyteri sub sigillo custodiant chrisma, et nulli sub pretextu medicine uel cuiuslibet rei donare presumant; genus enim sacramenti est: non ab aliis nisi a sacerdotibus contingi debet; quod si fecerint, honore priuentur.
    uI. Ut laici presbyteros non eiiciant de ecclesiis,  nec mittere presumant, sine consensu episcoporum suorum.
    uII. Ut laici omnino non audeant munera exigere a presbyteris, propter commendationem ecclesie cuique presbytero.
    uIII. Ut presbyteri bene uiuere studeant, et ita populum doceant.
    IX. Ut unusquisque episcopus sua in parochia presbyteros diligenter inquirat unde sint; et si quem fugitiuum inuenerit, ad suum episcopum redire faciat.
    X. Qui, relicto suo episcopo, ad alium conuolat, degradetur.
    XI. Ut abbates uel abbatisse sic caste uiuant, ut apud subiectos subiectasque illorum uel illarum  exemplum ostendant sancte conuersationis; quod si non fecerint, ab episcopo corrigantur. Si autem episcopum minime audierint, episcopus imperatori indicare faciat.
    XII. Ut diligenter unusquisque episcopus in sua parochia preuideat, et ubi monasterium monachorum fuerit, si regulariter uiuant, et monachice; ubi autem canonica uita fuerit, bene et canonice uiuant.
    XIII. Ut episcopi puellarum monasteria diligentissime perscrutentur, quomodo primum ipsa abbatissa sese contineat, aut caste uiuat; deinde seu diligenter discutiantur nonanes, ne adulterium et fornicationes faciant, et hoc a prepositis monasteriorum summopere inquiratur.
    XIu. De monasteriis puellarum, ut presbyteris  opportuno tempore ad missarum solemnia liceat illic aduenire, et iterum ad proprias ecclesias redire.
    Xu. Ut plus non mittantur in monasterio canonicorum atque monachorum, seu puellarum, quam sufficere possint.
    XuI. Ut unusquisque episcopus in sua parochia diligenter discatiat suos presbyteros, et faciat ut illorum signacula et baptisteria bene faciant, et edoceant presbyteros quid in illo baptisterio unumquodque uerbum uel sententia per se significet.
    XuII. Ut unusquisque presbyter a suo episcopo discutiatur diligenter de sua uita et conuersatione, ne omnino feminas secum habeat in domo sua habitantes.
    XuIII. Si quis egredietur e corpore, ultimo et  necessario uiatico minime priuetur.
    XIX. Non licet mortuum super mortuum mitti.
    XX. Non licet mortuis Eucaristiam nec osculum tradi, nec de uelis uel palliis corpora eorum inuolui.
    XXI. Non licet in ecclesia choros secularium uel puellarum cantica exercere, nec conuiuia in ecclesia preparare, quia scriptum est: Domus mea domus orationis uocabitur.
    XXII. Ut uiri cum mulieribus balneum non celebrent.
    XXIII. Non licet in illo altario ubi episcopus missam dixerit, ut presbyter postea illa die missam dicat.
    XXIu. Non licet uigilia Pasche ante horam secundam noctis uigilias perexpedire, quia in ipsa  nocte non licet post mediam noctem bibere; nec Natale Domini, nec in reliquis solemnitatibus.
    XXu. Annuntient etiam presbyteri omnibus fidelibus sibi subiectis Symbolum et Orationem Dominicam memorie commendare, ut fide et oratione, sancto Spiritu illustrante, saluentur.
    XXuI. Annuntient presbyteri ut neque uiri neque femine de sacro fonte filiolos uel filiolas suscipiant, si non memoriter symbolum et Orationem Dominicam tenuerint.
    XXuII. Nullus sit presbyter qui in ipsa lingua, qua nati sunt, baptizandos, abrenuntiationes uel confessiones aperte interrogare non studeat, ut intelligant quibus abrenuntiant, uel que confitentur;  et qui taliter agere dedignatur, secedat de parochia.
    XXuIII. Si de aliquibus dubium est utrum sint baptizati, absque ullo scrupulo baptizentur, his tamen uerbis premissis: non, Te baptizo, sed, Si nondum es baptizatus, baptizo te in nomine Patris, et Filii, et Spiritus sancti.
    XXIX. Omnes presbyteri oleum infirmorum ab episcopo expetant, secumque habeant, et admoneant fideles infirmos illud exquirere, ut, eodem oleo peruncti, a presbyteris sanentur: Quia oratio fidei saluabit infirmos.
    XXX. Doceant etiam presbyteri populum quatuor legitima temporum ieiunia obseruare, hoc est, in mense Martio, Iunio, Septembrio et Decembrio, quando sacri ordines iuxta statuta canonum aguntur.
     XXXI. Et quia uaria necessitate prepedimur, canonum statuta de conciliandis penitentibus pleniter obseruare, propterea omnino non dimittatur. Curet unusquisque presbyter statim post acceptam confessionem penitentium singulos data oratione reconciliari. Morientibus uero sine cunctamine communio et reconciliatio prebeatur.
    XXXII. Qui penitentiam in infirmitate petit, et casu, dum ad eum sacerdos inuitatus uenit, oppressus infirmitate obmutuerit, uel in phrenesim uersus fuerit, dent testimonium qui eum audierint, et accipiat penitentiam; et si continuo creditur moriturus, reconcilietur per manus impositionem, et infundatur ori eius Eucaristia. Si superuixerit,  admoneatur a supradictis testibus petitioni sue satisfactum, et subdatur statutis penitentie, quandiu sacerdos, qui penitentiam dedit, probauerit.
    XXXIII. Si quis presbyter aut clericus auguria, uel diuinationes, aut somnia, siue sortes, seu phylacteria, id est, scripturas, obseruauerit, sciat se canonum subiacere uindictis.
    XXXIu. Et hoc notum facient presbyteri omni populo, ut Sabbato Pentecostes, sicut Sabbato sancto Pasche, omnes ieiunent, et ad ecclesiam hora nona conueniant, quando, sicut uesperascente Sabbato sancto Pasche, celebratur: et ipsum diem Pentecostes similiter celeberrimum habeant, ut sanctum Pasche.
    XXXu. Admoneat etiam unusquisque presbyterorum  publice plebem ab illicitis connubiis abstinere, et, secundum Domini mandatum, legitimum coniugium nequaquam posse ulla occasione separari, excepta causa fornicationis, nisi cum consensu amborum, et hoc propter seruitium Dei.
     XXXuI. Annuntient presbyteri diebus Dominicis per annum sabbatizandum.




Primo modo.

    In Natale Domini, uIII Kalendas Ianuarias, dies quatuor.
    In Circumcisione Domini, Kalendas Ianuarias, diem unum.
    In Epiphania, uIII Idus Ianuarias, diem unum.
    In Purificatione sancte Marie, Iu Non. Februar., diem unum.
    In Pascha Domini, post Dominicam, dies tres.
    In Ascensione Domini, diem unum.
    In Natale sancti Ioannis Baptiste, uIII Kalendas Iulias, diem unum.
    In Passione sanctorum apostolorum Petri et Pauli,  III Kalendas Iulias, diem unum.
    In Assumptione sancte Marie XuIII Kalendas Septembris, diem unum.
    In Natiuitate sancte Marie, uI Idus Septembris, diem unum.
    In passione sancti Andree apostoli, pridie Kalendas Decembris, diem unum.





uI. [a 2Kb] CONCILIUM SUESSIONENSE. Sub Pippino maiore domus regie ab episcopis XXIII celebratum uI Nonas Martias, anno Christi 744, Zacarie pape III, Childerici regis II.


TITULI CAPITULORUM.
    I. De fide Nicena et canonibus antiquis toto regno  promulgandis.
    II. De synodo singulis annis congreganda, et de Adalberto heretico in synodo damnato.
    III. De episcopis per ciuitates ordinatis sub archiepiscopis Abele et Ardoberto. De monachis, et ut abbates in hostem ipsi non eant, sed mittant, et clerici a fornicatione, habitu laico et uenatione, abstineant.
    Iu. Ut laici fornicationem omnem, periuria, falsa testimonia deuitent, Ecclesiamque tutentur, et ut presbyteri parochiarum episcopo suo sint subiecti.
    u. Ut ignoti episcopi uel presbyteri ad ministerium sine probatione non admittantur.
    uI. Ut episcopi prouideant, ne populus paganismum  faciat, et ut legitime per ciuitates mensure sint.
    uII. Ut Adalberti crucicule igni tradantur.
    uIII. Ut clerici extraneas mulieres domi non habeant.
    IX. Ut sacratam feminam, uel propinquam, nemo  uxorem ducat, neque uxor uiro superstite alterum accipiat.
    X. De transgressoribus horum canonum.




PRAEFATIO.

In Dei nomine et Trinitatis. Anno 744 ab Incarnatione Christi, sub die uI Nonas Martii, et Luna 14, in anno secundo Childerici regis Francorum. Ego Pippinus dux et princeps Francorum. Dum pluribus non habetur incognitum qualiter nos in Dei nomine una cum consensu episcoporum, siue sacerdotum, uel seruorum Dei, consilio, siue comitum et optimatum Francorum colloquio, apud Suessionis ciuitatem synodum, uel concilium, facere decreuimus, quod ita in Dei nomine et fecimus.


CANONES.

 I. In primis constituimus fidem catholicam quam constituerunt CCCXuIII episcopi in Niceno concilio, ut denuntiaretur per uniuersam regionem nostram et iudicia canonica aliorum sanctorum, que constituerunt in synodis suis, quo modo lex Dei, et ecclesiastica regula recuperetur, que in diebus priorum principum dissipata corruit.

II. Propterea nos una cum consensu episcoporum, siue sacerdotum, seu seruorum Dei et optimatum, eorum consilio, decreuimus ut annis singulis synodum renouare debeamus, qualiter populus Christianus ad salutem animarum peruenire possit; et ut heresis amplius in populo non resurgat, sicut inuenimus in Adalberto heresim; quem publicitus una uoce condemnauerunt XXIII episcopi, et alii multi  sacerdotes, cum consensu principis et populi; ita condemnauerunt ipsum Adalbertum, ut amplius populus per falsos sacerdotes deceptus non pereat.

III. Idcirco constituimus per consilium sacerdotum et optimatum eorum, et ordinauimus per ciuitates legitimos episcopos; et idcirco constituimus super eos archiepiscopos Abel et Ardobertum, ut ad iudicia eorum de omni necessitate ecclesiastica recurrant tam episcopi quam alius populus; ut ordo monachorum uel ancillarum Dei secundum regulam sanctam stabilis permaneat, et de rebus ecclesiasticis subtractis monachis uel ancillis Dei consolentur, usque ad dum illorum necessitati satisfaciant, et quod superauerit, census leuetur, et abbates legitimi hostem non faciant, nisi tantum homines eorum transmittant,  et omnes clerici fornicationem non faciant, nec habitum laicorum portent, nec habeant canes ut uenationes faciant, nec accipitres portent.

Iu. Similiter decreuimus, ut laici homines legitime uiuant, et diuersas fornicationes non faciant, et periuria in ecclesia non consentiant, et falsa testimonia non dicant, et Ecclesiam Dei in omni necessitate conseruent, et unusquisque presbyter, qui in parochia est, episcopo obediens et subiectus sit; et semper in cena Domini rationem et ordinem ministerii suo episcopo reddat, et chrisma et oleum petat; et quando iure canonico episcopus circumit parochiam  ad confirmandum populum, abbates et presbyteri parati sint ad suscipiendum episcopum in adiutorium necessitatis.

u. Et statuimus ut superuenientes episcopi uel presbyteri de aliis regionibus non suscipiantur in ministerium Ecclesie, nisi prius fuerint probati ab episcopo cuius parochia est.

uI. Et omnino decreuimus ut unusquisque episcopus, in sua parochia sollicitudinem habeat, ut populus Christianus paganismum non faciat; et per omnes ciuitates legitimus forus et mensura fiat, secundum obedientiam temporis.

uII. Similiter constituimus ut illas cruciculas, quas Adalbertus per parochiam plantauerat, omnes igne consumantur.

 uIII. Similiter diximus ut neque clericus mulierem habeat in domo sua, que cum illo habitet, nisi matrem, aut sororem, aut neptem suam.

IX. Similiter constituimus ut nullus laicus homo Deo sacratam feminam ad mulierem habeat, nec suam parentem, nec marito uiuente suam mulierem alius accipiat, nec mulier uiuente suo uiro alium accipiat, quia maritus mulierem suam non debet dimittere, excepto causa fornicationis deprehense.

X. Si quis contra hoc decretum, quod XXIII episcopi cum aliis sacerdotibus uel seruis Dei, una cum consensu principis Pippini, uel optimatum Francorum consilio constituerunt, transgredi, uel legem irrumpere uoluerit, uel despexerit, iudicandus sit ab ipso principe, uel episcopis, uel comitibus; et  componat, secundum quod in lege scriptum est, unusquisque iuxta ordinem suum. Et si hec omnia obseruauerimus, que superius scripta sunt, Christi misericordiam inuenire poterimus in secula seculorum. Amen.

    Signum illustris uiri Pippini maioris domus.
    Signum Radbodi.
    Signum Ariberti.
    Signum Helmigaudi.





uII. [a 1Kb] CONCILIUM INCERT. [CIRC. A. D. 745.] Capitulare incerti anni datum in synodo cui interfuit Bonifacius apostolice sedis legatus.

 [Circa annum Christi 744, Zacarie pape III, Childerici III regis II.]


INCIPIUNT CAPITULA.
    I. De exposito infante.
    II. De trigesimis mortuorum.
    III. De muliere enixa.
    Iu. De clericis qui comam nutriunt
    u. De sacerdotibus qui demigrant.
    uI. De loco laicorum in ecclesia.
    uII. De seruis clericorum.
    uIII. De inuasoribus rerum ecclesie.
    IX. De regula collectarum.
    X. De professione sacerdotum.
     XI. De testamento sacerdotum.
    XII. De archidiaconis.
    XIII. De compositoribus cantionum.
    XIu. De modo sacramenti.
    Xu. De libertis, ut non sint testes.
    XuI. De commutatione.
    XuII. De fideiussore.
    XuIII. De personis iudiciorum.
    XIX. De agnatis et cognatis.
    XX. De falsa moneta.
    XXI. De homicidis ad ecclesiam confugientibus.
    XXII. De latronibus.
    XXIII. De die Dominico.
    XXIu. De empto a fure.
    XXu. De alieno animali occiso.
     XXuI. De compositione incense domus.
    XXuII. De uia conuicinali.
    XXuIII. De rebus commendatis incensis.




INCIPIUNT PRAEDICTA CAPITULA ET EORUM TEXTUS. De exposito infante.

I. Si expositus ante ecclesiam cuiuscunque fuerit miseratione collectus, contestationis ponat collector epistolam. Et si is qui collectus est, intra decem dies quesitus, agnitusque non fuerit, securus habeat qui collegit. Sane, qui post predictum tempus eius calumniator exstiterit, ut homicida damnabitur, sicut Patrum sanxit auctoritas.


De trigesimis mortuorum.

II. Fideles pro defunctis amicis ieiunia et oblationes triginta diebus adimpleri faciant, et mortuum  super mortuum non ponant, nec ossa defunctorum super terram dimittant. Quod si fecerint, canonice sententie subiacebunt.


De muliere enixa.

III. Cum enixa fuerit mulier, si statim actura gratias intrat ecclesiam, nullo hinc peccati pondere grauatur; uoluptas enim carnis, non dolor, in culpa est; in prolis uero prolatione gemitus est. Si itaque enixam mulierem prohibemus intrare ecclesiam, ipsam ei penam suam in culpam deputamus.


De clericis qui comam nutriunt.

Iu. Sancitum est ut clerici qui comam nutriunt, ab archidiacono, etsi noluerint, inuiti tondeantur. uestimenta uero uel calciamenta eis, nisi religionem  deceant, habere non liceat.


De sacerdotibus qui demigrant.

u. De sacerdotibus qui suos titulos absque licentia episcopi dimittunt aut dimiserunt, statutum est ut tam diu a communione habeantur alieni, quousque ad suos titulos reuertantur.


De loco laicorum in ecclesia.

uI. Laici secus altare intra cancellos tam ad uigilias quam ad missas stare penitus non presumant.


De seruis clericorum.

uII. Ecclesiarum seruos, uel episcoporum, uel clericorum a iudicibus, uel actoribus publicis in diuersis angariis fatigari diuina prohibemus auctoritate; si quis uero iudicum uel actorum clericum,  aut seruum clericalem ecclesie in publicis uel priuatis negotiis uoluerit occupare, ab Ecclesia cui impedimentum facit efficiatur extraneus.


De inuasoribus rerum ecclesie.

uIII. Qui reiculam ecclesie petierit a regibus, et, horrende cupiditatis impulsu, egentium substantiam rapuerit, irrita habeantur, que obtinent, et ipsi ab ecclesia, quam spoliare cupiunt, excludantur.


De regula collectarum.

IX. Nullus in precibus nisi ad Patrem dirigat orationem, secundum illud: Si quid petieritis Patrem in nomine meo. Et ut prius eas cum instructionibus tractet.


De professionibus sacerdotum.

X. Quando presbyteri uel diaconi per parochias  constituuntur, oportet eos episcopo suo professionem facere.


De testamento sacerdotum.

XI. Presbyteri post ordinationem sue paupertatis predia comparantes, testamenta ecclesiis confirment. Sin aliter, ut fraudatores teneantur.


De archidiaconis.

XII. Preuideant episcopi, ne cupiditas archidiaconorum suorum culpas nutriat, quia multis modis mentitur iniquitas sibi.


De compositoribus cantionum.

XIII. Qui in blasphemiam alterius cantica composuerit, uel qui ea cantauerit, extra ordinem iudicetur. Nam lex huiusmodi precipit exsiliari.


De modo sacramenti.

 XIu. Omne sacramentum in ecclesia et super reliquias iuretur. Sic illum Deus adiuuet, et illi sancti, quorum sunt iste reliquie!


De libertis, ut non sint testes.

Xu. Libertus et liberta in nullis negotiis contra quemquam testimonium dicere permittantur, exceptis illis causis in quibus ingenuitas deesset, sicut premissum est et de seruis, quia indignum nostra pensat clementia ut libertorum testimonia ingenuis damna incutiant. Qui uero ex iisdem fuerint progeniti, ad testimonium a tertia generatione admittuntur.


De commutatione.

XuI. Commutatio, si non fuerit per uim uel metum  extorta, talem qualem et emptio habeat firmitatem.


De fideiussore.

XuII. Si quis contempto fideiussore debitorem suum tenere maluerit, fideiussor et heres eius a fideiussionis uinculo liberantur.


De personis iudiciorum.

XuIII. In iudiciis quatuor debent esse persone. accusator, defensor, testes, iudex. Accusator uti debet intentione ad amplificandam causam, defensor extenuatione ad minuendam, testes ueritate, iudex equitate.


De agnatis et cognatis.

XIX. Agnati sunt qui per uirilem sexum descendunt, cognati qui per femineum. Et ideo patrui uel  patruorum filii et agnati sunt et cognati. Auunculi uero et auunculorum filii cognati sunt, non agnati.


De falsa moneta.

XX. De falsa moneta iubemus ut qui eam percussisse comprobatus fuerit, manus ei amputetur; et qui hoc consensit, si liber est, sexaginta solidos componat; si seruus, sexaginta ictus accipiat.


De homicidis ad ecclesiam confugientibus.

XXI. Homicidis uel ceteris reis, qui legibus mori debent, si ad ecclesiam confugerint, nullus eis uictus detur.


De latronibus.

XXII. De latronibus precipimus obseruandum ut pro prima culpa unum oculum perdat; de alia uero nasus ei truncetur; de tertia culpa, si non emendauerit,  morietur.


De die Dominico.

XXIII. Si quis die Dominico opera seruilia fecerit, liber homo, si boues iunxerit, dextrum bouem perdat. Et si alia que prohibita sunt fecerit, sacerdotibus illa emendet, sicut de reliquis negligentiis iudicibus emendari solet, et penitentiam insuper accipiat. Similiter de precipuis festiuitatibus.


De empto a fure.

XXIu. Si quis de fure nesciens aliquid emerit, querat, accepto spatio, furem. Quem si non potuerit inuenire, probet se sacramento innocentem, et rem restituat, et furem querere non omittat. Quod si furem celauerit, et periurasse postea detectus fuerit, tanquam fur et ipse damnetur.


 De alieno animali occiso.

XXu. Si quis casu faciente occiderit alienum animal, et non negauerit, simile dare non tardet, et cadauer mortui accipiat.


De compositione incense domus.

XXuI. Si quis incenderit alienam domum, primo omnia edificia restituat, et quidquid ibi arserit, componat, et insuper LX solidos, et publica penitentia multetur. Et quotquot homines de ipso incendio euaserint, unicuique secundum legem suam componat, et quidquid perdiderint restituat.


De uia conuicinali.

XXuII. Si quis uiam conuicinalem uel pastoralem clauserit, cum sua lege componat, et ipsam  uiam aperiat.


De rebus commendatis incensis.

XXuIII. Si cui commendate res fuerint, uel tradite ad uendendum, et in domo eius cum rebus suis . . . . .





uIII. CONCILIUM LOCO INCERTO. ANNO 745, IN PROuINCIA FRANCORUM HABITUM.

Synodus sexta a sancto Bonifacio celebrata est ann. 745, loco incerto, in prouincia Francorum. Moguntie congregatam opinatur Serarius, sed hanc opinionem fundamento destitutam ait Eckartus, Rer. Francic. lib. XXIII, p. 466. Presentes in synodo fuisse octo episcopos, Anglos omnes, Bonifacius ipse in epist. ad Herefridum presbyterum, inter Bonifacianas  num. 10, testatur. Nomina sex episcoporum nobis conseruauit epistola 19, quam Ethelbaldo regi Merciorum Bonifacius archiepiscopus, legatus Germanicus Romane Ecclesie, et Weuera, et Burchart, et Warbeth, et Abel, et Wilibald, cepiscopi, scripserunt. Weuere nomen corruptum uidetur ex illo Wettene, siue Wittani, Bureburgensis episcopi. Burchardus Wirceburgensi Ecclesie preerat. Warbeth unus est cum Hartberto Senonum archiepiscopo, et Abel archiepiscopus Rhemensis, qui, cum in sedibus suis non reciperentur, apud Bonifacium tunc herebant. Wilibaldum episcopum Eichstetensem esse notum est. Duorum reliquorum episcoporum nomina latent. Condemnati in hac synodo sunt Aldebertus et Clemens, ut ex actis concilii Romani patet. Iam etiam episcopali gradu deiectus est Gewiliebus episcopus Moguntinus, quem recentiores male Geruilionem nominant. Hic enim post commissum anno superiore homicidium nichilominus sacra tractauerat. Unde  sanctus Bonifacius in synodo iam facinus eius exposuit, et contestatus est nullum homicidii reatu pollutum episcopali officio fungi debere. Obiecit etiam eidem propriis se uidisse oculis ipsum cum auibus canibusque iocantem, quod episcopo nullatenus liceret. Gewiliebus, culpam confessus, synodi iudicio se submisit, ut Othlonus, lib. I, cap. 37, refert, iusteque se deponi ab ordine episcopali agnouit. Ex litteris tamen Zacarie, n. 138, concludas eum a synodi sententia ad pontificem prouocasse. Sanctus Bonifacius Acta synodi Aldebertum et Clementem concernentia Romam per Deneardum presbyterum misit. Ubi notandum duos hereticos an. 742 modo correptos non resipuisse, atque ideo solemnius condemnatos esse. Ex epistolis supra nominatis ulteriora synodi Acta perspicere licet. W.



IX. CONCILIUM GERMANICUM III, Auctoritate sancti Bonifacii Romane sedis legati congregatum anno Domini 745 in quo Aldebertus et Clemens heretici damnantur, et post Geruilionem Moguntie episcopum ob crimen homicidii depositum sanctus Bonifacius factus est archiepiscopus Moguntinus.


Cum ita, Carlomanno iubente, et Bonifacio consulente, synodus haberetur, multi illi non solum clerici quilibet heretica prauitate infecti extra Ecclesie communionem pellebantur, sed etiam episcopi capitalium criminum maculis infames deponebantur. Totius autem erroris qui tum in Germania grassabatur precipui auctores duo fuere heretici, Clemens et Aldebertus: de quibus postea, cum epistolas ad Zacariam pontificem datas protulerimus, opportunius dicetur. In iis enim illorum heresis exitialis commemoratur. Depositus est etiam tunc Geruilio Moguntine sedis antistes, cuius quidem depositionis causa fuit hec.

 Ea tempestate Saxonibus Thuringiam uastantibus, eius prouincie homines Carlomanni opem implorabant. Ille mox exercitum mittit, et cum eo Geroldum Moguntinum episcopum Geruilionis patrem. In ipso autem conflictu Geroldus cum plerisque aliis cesus est. Geruilio uero filius eius, qui tum adhuc laicus in palatio uersabatur, in clerum asciscitur leniendi doloris causa quem ex patris morte conceperat, eidemque in Moguntino pontificatu subrogatur. Non diu post Carlomannus rursus colligit militem, proficiscitur contra Saxones, Geruilionem secum ducit. Exercitu utroque ultra citraque ripam fluminis uisurgis  considente, Geruilio iubet puerum suum ire ad hostium castra diligenter illic inquirere nomen eius qui patrem ipsius interfecerat. Abit puer, discit ex quodam non longe abesse eum quem quereret; rogat ut ad domini sui colloquium properare uelit. uenit ille, et aduentu eius denuntiato, paratis equis, episcopus Geruilio ei procedit  obuiam, et cum in medio flumine inter se colloquerentur, Geruilio clam ferens gladium, hominem confodit, ita dicens:

Accipe iam ferrum, quo patrem uindico charum.

Ille mox ex equo corruens, in flumine exhalat spiritum. Repente autem eius comperta cede, sublato clamore, utrinque ad arma concurritur. Fit pugna atrox; Saxonibus uictis, Carlomannus ad sua se recipit, nemine tum id quod Geruilio fecerat pro homicidio ei imputante. Itaque reuersus domum, perrexit solito more episcopi munia obire.

At sanctus presul Bonifacius inter cetera hoc etiam in synodo pronuntiauit: neminem qui hominis cede pollutus sit, sacerdotio fungi posse. Tum etiam obiecit ei suis se conspexisse oculis illum cum auibus et canibus ludentem, quod episcopo fas non esset. Geruilio, his auditis, sentiens se nullo pacto contra stimulum uel secularis potentie, uel canonice auctoritatis, que per sanctum Bonifacium in  presentes omnes proferebatur, calcitrare posse, omnium de se calculis subscripsit, et exauctoratus est. Eo autem deposito, sanctus Bonifacius a Carlomanno et Pippino fratre eius Moguntine sedi preficitur. Et ut eius dignitas esset eminentior, statuerunt iidem principes Ecclesiam Moguntinam, que tum alteri subiecta erat, in totius Germanie metropolim prouehere; missaque mox legatione a Romano pontifice, id impetrarunt. WURDT.



X. [a 1Kb] ROMANA SYNODUS. DE HAERETICIS A SANCTO BONIFACIO DAMNATIS AD EUMDEM ET ALIOS IN GERMANIAM MISSA. [A. D. 745.]

In nomine Domini Iesu Christi, imperante Domino piissimo Augusto Constantino imperatore, anno 26, post consulatum eius anno 5, mensis Octobris die 25, indictione 14, presidente sanctissimo ac beatissimo  Domino Zacaria papa, in patriarchio Lateranensi, in basilica que appellatur Theodori; considentibus autem cum eo sanctissimis episcopis Epiphanio Silue Candide, Benedicto Nomento, uenantio Preneste, Gregorio Portuensi, Niceta Gabiis, Theodoro Ortensi, Gratioso uillitrias, seu uenerabilibus presbyteris, id est, Ioanne archipresbytero, Gregorio, Stephano, item Stephano, Dominico, Theodoro, Anastasio, Georgio, Sergio, Iordane, Leone, item Leone, Gregorio, Stephano, Eustochio, Procopio, atque Theophanio; propositis in medio sacrosanctis Euangeliis; astantibus quoque diaconibus, uel cuncto clero; Gregorius notarius regionarius et nomenculator dixit: Deneardus religiosus presbyter, legatus Bonifacii  sanctissimi archiepiscopi prouincie Germanie, directus apud uestrum sanctum apostolatum, pre uelo est, et petit se ingredi. Quid precipitis? Dictum est: Ingrediatur.

Cumque ingressus fuisset, Zacarias sanctissimus ac beatissimus papa sancte Dei catholice atque apostolice urbis Rome dixit: Ante hos dies syllabas reuerendissimi atque sanctissimi fratris nostri Bonifacii  archiepiscopi nobis retulisti, per quas nobis que opportuna eis uisa sunt indicauit. Quid ergo denuo nostris secretariis te ingredi postulasti? Deneardus religiosus presbyter dixit: Domine mi, dum, iuxta sancti apostolatus uestri preceptionem, meus dominus Bonifacius episcopus, famulus pietatis uestre, in prouincia Francorum synodum aggregasset, et reperisset illic falsos sacerdotes, hereticos, et schismaticos, id est Aldebertum, et Clementem, sacerdotio priuans, una cum principibus Francorum, retrudi fecit in custodiam. Illi autem non in penitentia degunt, ut iudicatum est, sed e contrario adhuc populum seducunt, pro quo et hanc epistolam prefati mei domini, quam manibus gero, uestro sancto apostolatui missus offero, ut eam coram sacrosancto  concilio relegi faciatis. Dictum est: Suscipiatur epistola, et coram nostra presentia relegatur; et accipiens Theophanius notarius regionarius, et sacellarius relegit in his sermonibus:




Cumque relecta esset, Zacarias sanctissimus ac beatissimus papa dixit: Audistis, fratres karissimi, quid in ista epistola relectum sit ex sacrilegis illis qui se ad suam condemnationem apostolos predicauerunt. Sanctissimi episcopi et uenerabiles presbyteri responderunt: Audiuimus certe per omnia, non apostolos, sed ministros Satane, et precursores Antichisti. Quis enim aliquando apostolorum, aut  quilibet sanctorum, ex capillis suis, aut ungulis, sanctuaria populis exhibuerunt, ut iste sacrilegus et perniciosus agere conatus est Aldebertus. Sed hoc scelus a uestro sancto apostolatu est resecandum, tam de illo, quam etiam de illo transgressore Clemente, qui sacros canones spernit, atque expositiones sanctorum Patrum, et dicta sanctorum, ut pro transgressionibus suis dignam suscipiant sententiam. Sanctissimus ac beatissimus papa Zacarias dixit: Quia hodie iam tardior hora est, uenturo secretario relectis iterum uita eorum et actibus, communi consensu, mediante Deo, quid fieri debeat, pertractandum est.

In nomine Domini Dei, et Saluatoris nostri Iesu Christi, imperante domino piissimo Augusto Constantino,  magno imperatore, anno 26, post consulatum eius an. 5, mense Octobri, die 25, indictione 14, presidente sanctissimo ac beatissimo domino Zacaria papa in patriarchio Lateranensi, in basilica que appellatur Theodori, considentibus etiam cum eo sanctissimis episcopis, Epiphanio Silue Candide, Benedicto Nomento, uenantio Prenestie, Gregorio Portuense, Niceta Gabiis, Theodoro Ostiense, Gratioso  uelitris; seu uenerabilibus presbyteris, id est, Ioanno archipresbytero, Gregorio, Stephano, item Stephano, Dominico, Theodoro, Anastasio, Georgio, Sergio, Iordane, Leone, item Leone, Gregorio, Stephano, Eustachio, Procopio, atque Theophanio, propositis in medio sacrosanctis Euangeliis; astantibus quoque diaconibus, uel cuncto clero, Gregorius notarius regionarius, et nomenculator dixit: Iuxta uestri sancti apostolatus preceptionem, quam in preterito iussistis, Deneardus religiosus presbyter adest pre uelo, quid precipitis? Dictum est: Ingrediatur. Cumque ingressus esset, Zacarias sanctissimus ac beatissimus papa dixit: Actus illius nefandissinii Aldeberti, siue cetera que de eo sunt scripta, que preterito secretario pre manibus gerebas, coram presente  concilio porrige legenda. Et accipiens Theophanius notarius regionarius et sacellarius relegit uitam illius, cuius initium tale est:

In nomine Domini nostri Iesu Christi. Incipit uita sancti et beati Dei famuli, et preclari, atque per totum speciosi, ex electione Dei nati, sancti Aldeberti episcopi.

De simplicibus parentibus fuit procreatus, et de gratia Dei est coronatus; quia dum in utero matris esset, ibi gratiam Dei accepit; et antequam peruenisset beatissima natiuitas eius, uidit genitrix eius, quasi per uisionem, egredientem uitulum de dextero latere suo, qui uitulus designabat gratiam illam quam ab angelo acceperat, antequam exiret de uulua.

 Cumque hic libellus usque ad finem lectus fuisset, Zacarias sanctissimus ac beatissimus papa dixit: Quid ad hec blasphema respondetis, sanctissimi fratres? Epiphanius, sanctissimus episcopus Silue Candide, dixit: Certe, apostolice domine, ex diuina inspiratione motum est cor sancti uestri apostolatus, ut predictum Bonifacium, sanctissimum fratrem nostrum, episcopum, atque Francorum principes, commoneretis, quatenus in partibus illis post longa tempora concilium aggregaretur sacerdotum, ut hec schismata et blasphemie usquequaque sancto uestro apostolatui minime celarentur. Zacarias, sanctissimus ac beatissimus papa, dixit: Si quid adhuc habet Deneardus religiosus presbyter nobis porrigere relegendum, porrigat. Deneardus religiosus presbyter  respondit: Ecce, domine, epistolam, qua utebatur, et diuulgabat eam esse Iesu, et de celo cecidisse. Et accipiens Theophanius notarius regionarius et sacellarius relegit, cuius initium tale est:

In Dei nomine incipit epistola Domini nostri Iesu Christi Filii Dei, que in Hierosolyma cecidit, et per Michel archangelum inuenta est ad portam Ephrem: et per manus sacerdotis, nomine Leore, epistola ista relecta fuit, et exemplata; et transmisit eam ad Hieremiam ciuitatem, ad alium sacerdotem, nomine Talasium; et ipse Talasius transmisit eamdem ad Arabiam ciuitatem, ad alium sacerdotem Leobanium; et ipse Leobanius transmisit epistolam istam ad Wetfauiam ciuitatem; quam recepit Macarius sacerdos Dei, et transmisit in montem sancti Michel archangeli.  Et ipsa epistola per manus angeli Domini peruenit ad Romanam ciuitatem, ad locum sepulcri sancti Petri, ubi claues regni celorum constitute sunt; et duodecim papati, qui sunt in Romana ciuitate, triduanas fecerunt uigilias, et in ieiuniis et orationibus permanserunt diebus ac noctibus, et cetera usque ad finem perlecta.

Zacarias sanctissimus ac beatissimus papa dixit: Pro certo, fratres karissimi, iste Aldebertus in insaniam est conuersus; et omnes qui hac utuntur scelerata epistola, more paruulorum, absque memoria mentium sunt, et muliebribus sensibus insaniunt. Sed ne leuiores adhuc amplius decipiantur, indiscussam et absque sententia causam hanc in eum relinquere minime possumus. Sanctissimi episcopi et uenerabiles  presbyteri responderunt: Ex diuina illustratione cognoscimus cor uestri sancti apostolatus illuminatum, et que a uobis dicta sunt ex administratione sancti Spiritus emanarunt. Et idcirco, ut a uobis preuisum fuerit, in utrosque sententia promulgetur. Zacarias sanctissimus ac beatissimus papa dixit: Non ut a nobis solum preuisum fuerit, sed pariter cum sanctitate uestra est pertractandum: sed si Domino placuerit, in futuro secretario, quod rectum uisum fuerit, et dominus suis famulis administrauerit, ex omnibus eius actis promulgabitur sententia.

In nomine Domini Dei nostri Saluatoris Iesu Christi, imperante domino piissimo Augusto Constantino, magno imperatore, anno 26, post consulatum eius  anno 5, mense Octobri, die 25, indictione 14, presidente sanctissimo ac beatissimo domino Zacaria papa in patriarchio Lateranensi, in basilica que appellatur Theodori; considentibus etiam cum eo sanctissimis episcopis Epiphanio de Silua Candida, Benedicto Nomento, uenantio Prenestie, Gregorio Portuense, Niceta Gabiis, Theodoro Ostiense, Gratioso uelitris, atque uenerabilibus presbyteris, Ioanne archipresbytero, Gregorio, Stephano, item Stephano, Dominico, Theodoro, Anastasio, Georgio, Sergio, Iordane, Leone, item Leone, Gregorio, Stephano, Eustachio, Procopio, atque Theophanio; propositis in medio sanctis Euangeliis, astantibus quoque diaconibus, uel cuncto clero; Gregorius notarius  regionarius et nomenculator dixit: Secundum quod a uestro sancto apostolatu preceptum est in preterito secretario, ut Deneardus religiosus presbyter hodie se uestris obtutibus presentaret, presto est pre foribus; quid precipitis? Dictum est: Ingrediatur. Cumque ingressus fuisset, Zacarias sanctissimus ac beatissimus papa dixit: Habes adhuc ex sacrilegorum illorum conscripto quod coram hoc sancto concilio porrigas ad relegendum? Deneardus religiosus presbyter respondit: Etiam, domine mi, habeo orationem quam sibi Aldebertus componere nisus est, et ecce pre manibus eam gero, iubete eam suscipi, Et accipiens eam Theophanius notarius relegit coram omnibus, cuius initium tale est.

Domine Deus omnipotens, Christi Filii Dei Domini  nostri Iesu Christi Pater, et , et , qui sedes super septimum thronum, et super cherubim et seraphim, tu pietas magna, et dulcedinis est tibi satis. Pater sanctorum angelorum, qui fecisti celum et terram, mare et omnia que in eis sunt, te inuoco et reclamo, et inuito super me miserrimum, quia tu dignatus fuisti dicere: Quodcumque petieritis a Patre in nomine meo, hoc faciam. Ergo ego te peto, quia in te confidit anima mea. Cumque per ordinem legeretur, uentum est ad locum, ubi dicebat: Precor uos, et coniuro uos et supplico me ad uos, angele Uriel, angele Ragull, angele Tubuel, angele Michel, angele Inias, angele Tubuas, angele Sabaoc, angele Simiel.

Dum uero hec oratio sacrilega usque in finem perlecta fuisset, Zacarias sanctissimus ac beatissimus  papa dixit: Quid ad hec, sanctissimi fratres, respondetis? Sanctissimi episcopi et uenerabiles presbyteri responderunt: Quid agendum est, nisi ut omnia que nobis relecta sunt igni concrementur, auctores uero eorum anathematis uinculo percellantur? Non enim nomina angelorum, preter nomen Michelis, sed nomina demonum sunt, que in suis orationibus inuocauit, ad prestandum auxilium sibi. Nos autem, ut a uestro sancto apostolatu edocemur, et diuina tradit auctoritas, non plus, quam trium angelorum nomina cognoscimus, id est, Michel, Gabriel, Raphel, siquidem iste, sub obtentu angelorum, demonum nomina introduxit. Zacarias autem sanctissimus ac beatissimus papa dixit: Optime prouisum est a uestra Sanctitate ut scripta illius omnia igne crementur,  sed opportunum est ut in scrinio nostro ad reprobationem et ad perpetuam confusionem eius reseruentur. Nunc uero quia omnia perfecta sunt, de utrorumque sententia, quorum superius mentio facta est, pertractandum est, uniuersum concilium dixit: Aldebertus, cuius nobis actus et nefaria commenta relecta sunt, et quia se apostolum censuit nominare, et capillos atque ungulas suas populis pro sanctuario exhibuit, seducens populum diuersis erroribus, et quoniam sub obtentu angelorum in suo auxilio demones inuocauit, ab omni officio sacerdotali deponatur, agens penitentiam pro commissis, et amplius iam populum minime seducat. Sin autem in his erroribus perseuerauerit, et populum amplius seduxerit, sit ei anathema, et eterno Dei iudicio condemnetur,  omnisque qui ei consenserit, uel eius secutus fuerit doctrinam, aut adiunctus illi fuerit. Similiter autem et Clemens, qui per suam stultitiam sanctorum Patrum scripta respuit, uel omnia synodalia acta, parui pendit, inferens etiam Christianis Iudaismum, dum predicat, fratris defuncti uxorem posse in matrimonio iungi, insuper et Dominum nostrum Iesum Christum descendentem ad inferos, omnes pios et impios simul inde predicat abstraxisse; ab omni etiam sacerdotali officio deponatur, et anathematis uinculo obligetur: atque nisi resipuerit, eterno Dei iudicio condemnetur, uel etiam omnes, qui eius sacrilegis consenserint predicationibus.

Zacarias, episcopus sancte Dei catholice atque  apostolice urbis Rome, his gestis atque sententie a nobis promulgatis subscripsit.

Epiphanius, episcopus sancte Ecclesie Silue Candide his gestis atque sententie a nobis promulgatis subscripsit.

Benedictus, episcopus sancte Ecclesie Nomentane, his gestis atque sententie a nobis promulgatis subscripsit.

uenantius, episcopus sancte Ecclesie Prenestine, his gestis atque sententie a nobis promulgatis subscripsit.

Gregorius, episcopus sancte Ecclesie Portuensis, his gestis atque sententie a nobis promulgatis subscripsit.

Nicetas, episcopus sancte Ecclesie Gabinatis, his  gestis atque sententie a nobis promulgatis subscripsit.

Theodorus, episcopus sancte Ecclesie Ostiensis, his gestis atque sententie a nobis promulgatis subscripsit.

Gratiosus, episcopus sancte Ecclesie ueliternensis, his gestis atque sententie a nobis promulgatis subscripsit.

Ioannes, archipresbyter tituli sancte Susanne, his gestis atque sententie a nobis promulgatis subscripsit.

Gregorius, humilis presbyter sancte Romane Ecclesie tituli sancti Clementis, his gestis atque sententie a nobis promulgatis subscripsit.

 Stephanus, Dei gratia presbyter sancte Romane Ecclesie tituli sancti Marci, his gestis atque sententie a nobis promulgatis subscripsit.

Stephanus, indignus presbyter sancte Romane Ecclesie tit. sancti Eusebii, his gestis atque sententie a nobis promulgatis subscripsit.

Dominicus, humilis presbyter sancte Romane Ecclesie tituli sancte Prisce, his gestis atque sententie a nobis promulgatis subscripsit.

Theodorus, humilis presbyter sancte Romane Ecclesie tituli sancti Laurentii, his gestis atque sententie a nobis promulgatis subscripsit.

Anastasius, indignus presbyter sancte Romane Ecclesie tituli sancte Marie, his gestis atque sententie a nobis promulgatis subscripsit.

 Georgius, humilis presbyter sancte Romane Ecclesie tituli sanctorum Ioannis et Pauli, his gestis atque sententie a nobis promulgatis subscripsit.

Sergius, humilis presbyter sancte Romane Ecclesie tituli sancte Potentiane, his gestis atque sententie a nobis promulgatis subscripsit.

Iordanes, indignus presbyter sancte Romane Ecclesie tituli sancte Sabine, his gestis atque sententie a nobis promulgatis subscripsit.

Theophanius, humilis presbyter sancte Romane Ecclesie tituli sanctorum quatuor Coronatorum, his gestis atque sententie a nobis promulgatis subscripsit.

Leo, indignus presbyter sancte Romane Ecclesie  tituli sancte Anastasie, his gestis atque sententie a nobis promulgatis subscripsit.

Leo, humilis presbyter sancte Romane Ecclesie tituli Damasi, his gestis atque sententie a nobis promulgatis subscripsit.

Gregorius, indignus presbyter sancte Romane Ecclesie tituli sancte Balbine, his gestis atque sententie a nobis promulgatis subscripsit.

Stephanus, presbyter sancte Romane Ecclesie tituli sancti Chrysogoni, his gestis atque sententie a nobis promulgatis subscripsit.

Eustachius, humilis presbyter sancte Romane Ecclesie, his gestis atque sententie a nobis promulgatis subscripsit.

Procopius, indignus presbyter sancte Romane  Ecclesie tituli sancti Cyriaci, his gestis atque sententie a nobis promulgatis subscripsit.



XI. CONCILIUM MOGUNTINUM STEPHANI II PAPAE 1, PIPINI REGIS 1. [CIRCA A. C. 752.] In eo Lullus ordinatur episcopus a sancto Bonifacio, et ceteri episcopi et abbates olim constituti confirmantur.


Nouissime . . . precepto Romani pontificis et consensu uenerandi principis Pippini, et synodalis auctoritatis licentia, et omnium episcoporum, et abbatum, nec non canonicorum, et monachorum, omniumque Christianorum ad suam diecesin pertinentium profectus est. Sed et Lullum ante iuramento constrinxit, dicens: Equidem animose proficiscor, quocunque me diuina gratia dirigere uoluerit; nunc autem da fidem, ubicunque obierim, meum corpus  ad destinata transferas. Et ille quidem spopondit se omnia pro possibilitate custodire.





MANSI DISSERTATIO De synodis in Germania, Gallia et Italia a S. Bonifacio et Zacaria papa habitis, et de litteris mutuis Zacarie pape et S. Bonifacii.

 Synodorum a sancto Bonifacio, uel in causa eius habitarum, tum et epistolarum Zacarie pontificis ad sanctum Bonifacium, et sancti Bonifacii ad illum, obscura est adeo chronologia, ut doctissimos etatis nostre scriptores diu occupauerit, nec illorum laboribus res ita profecit, ut in lucem apertam adhuc protracta sit. Tenebras hasce discutere ego pariter in  meis ad Baronium animaduersionibus conatus sum; sed quanquam in nonnullis res mihi feliciter successisse confido, in aliis tamen ueritatem minime assecutum et modo sentio, et ingenue confiteor. Res igitur ex integro tractanda est, quod ut prospere contingat, deserendam censeo epocham imperatorum, que in monumentis illis signatur, utpote quam uariam esse in uariis Codicibus mss. nec satis accurate a Theophane indicetur, teste Pagio in Critica Baronii. Chronologiam itaque illam dirigam iuxta ac exhibent ipse littere et synodi inter se collate, adiumentum etiam prebentibus indictionibus, quibus singula hec muniuntur.

Igitur omnium primum constituo concilium quod Germanicum dicitur, cum de certo loco quo episcopi conuenerunt nichil quidquam sciamus. In eius quidem prefatione coiuisse episcopos illos legimus anno Christi 742, die XI Kal. Maias; sed cum epocha illa Incarnationis raro etate illa adhiberetur, huic, utpote forte addititie, nichil insistendum arbitror.  Constat utique Burchardum quemdam episcopum inter patres eius concilii assedisse, qui sane alius non erat a Burchardo uirtzburgensi, quem a sancto Bonifacio episcopum iam constitutum Zacarias papa in episcopali sede confirmat epistola secunda apud Labbeum, tom. XII. Signatur uero illa die Kalendas Aprilis, indictione XI, nempe anno 743. Ex quo recte conficias Burchardum paulo ante Aprilem anni illius episcopatum obtinuisse. Quomodo ergo anno 742, Aprili mense, inter episcopos residere potuisset? Ponatur ergo concilium anno uno serius quam huc usque constitutum est, nempe anno 743, quo die XI Kal. Maias  in Dominicam incidebat. Concilia uero antiquo more de Dominica exordiri sepe alias animaduerti. Concilium hoc precesserunt littere tres, prior quidem sancti Bonifacii ad sanctum Zacariam, quem de institutis in Germania episcopis tribus, inter quos Wirtzburgensis, facit certiorem; gemine  uero sancti Zacarie, alia quidem ad sanctum Bonifacium, cui concilium in Francia celebrari mandat, altera uero ad Burchardum, quam supra indicauimus; ambe date sunt Kalendis Aprilis, indictione 11, id est anno 743, paulo ante concilium Germanicum.

Succedenti anno 744, concilium Suessionense  conuenit, quod cum habitum in eius prefatione legatur die 6 uel, ut Codices emendatissimi fuerunt, uI Nonas Martias, luna 14, ex his temporum characteribus, anno 744, dies 2 Martias indicatur. In eo uero Adalbertus heresis damnatur, Abel et Adalbertus super ordinatos per ciuitates episcopos archiepiscopi, ille quidem Rhemensis, hic uero Senonensis renuntiantur. Concilii huius annum, quem designauimus, indicat epistola Zacarie ad sanctum Bonifacium inter Labbeanas quarta, cum in ea mittere se dicat pontifex pallia Abeli et Adalberto, quos, ait, per unamquamque metropolim per prouincias constituisti; nempe in concilio Suessionensi, ut iam animaduerti. Data est epistola die X Kal. Iulias, indictione 12, id est anno 744.

Non diu post Suessionense, eodem scilicet anno, die XI Kal. Aprilis, Zacarias concilium Rome habuit legendum apud Labbe, tom. XII. De concilii huius epocha ita disserui in meis ad Pagium animaduersionibus ad An. 743, 15.

 Concilium hoc Romanum anno 744, die XI Kal. Aprilis celebratum fuisse mihi penitus exploratum est. Annum indicant temporarie note, quas Acta concilii preferunt. Annus Luitprandi trigesimus secundus a mense Iunio anni 743 usque ad eumdem mensem sequentis anni fluxit. Annus secundus Artabasdi indicat epocham eius imperii a nobis in nota ad An. 741 signatam, ceptamque a Iunio mense anni 742. Indictio 12 currebat a Septembri anni 743 usque ad Septembrem anni 744. Superest dies et mensis, sed et hunc nobis indicat epistola sancti Zacarie pape ad Austrobertum, quam genuinam esse in nota ad annum 742, 13, demonstraui. Cum uero epistole illius annus uitiatus sit, demonstrandum mihi incumbit concilium in ea expressum Romanum hoc indicare. Id uero ex eo deduco, quod concilium illud habitum ferat epistola die XI Kal. Aprilis sub Zacaria pontifice. Porro dies illa, anno 744, in Dominicam incidit, qua die cogi concilia  per hec tempora consueuisse sepe diximus. Cum igitur in annum 744 et concilii inscriptio, et dies et menses congruant, alia concilio sedes nulla querenda est.

Eius uero concilii Acta sequenti anno Zacarias misit ad Austrobertum uiennensem archiepiscopum cum epistola Nonis Martii signata, inter Labbeanas n. 16. Pagius, in Critica Baronii de scripti huius sinceritate ambigit; nos genuinum ita defendimus in nota ad An. 742, num. 13. Epistole Zacarie ad Austrobertum sinceritas mihi plane explorata est, quanquam notas eius chronicas emendandas esse, ex iis que Pagius egregie deducit, non diffiteor. Sed ex mendosa temporis ascriptione argumentum contra epistole sinceritatem desumere plane iniquum est, cum presertim Pagius tam multas Zacarie epistolas, alioqui genuinas, hoc uitio notauerit. Preter hoc argumentum alterum infert Pagius ex eo quod in eadem epistola resciuisse se scribit pontifex a Clemente quodam ab Austroberto uiennensi archiepiscopo  misso, a concussione gentium turbatas esse ecclesias prouincie, quibus designari Saracenorum in Gallias excursiones Pagius optime censet. Quanquam uero excursio illa anno 739 accidit, mala tamen que ecclesiis intulit, non adeo cito sanari potuisse facile intelligimus. Hinc de erumnis illis Ecclesie sue anno forte 743 adhuc perseuerantibus conqueri Austrobertus cum Zacaria potuit. Qui uicissim pontifex cum illo communicauit mala que Longobardi in Romanam ditionem inferebant. Quanquam enim Luitprandus eorum rex equiorem se pontifici prebuit, non tamen ab ea affligenda penitus cessauit, cum anno 743, post concessam Romanis pacem, rogante pontifice, iterum infestis armis Rauennensem urbem, que pontificie clientele commissa erat, afflixerit. uide Pagium ad an. 743, 14. Cessatum est equidem haud diu post ab armis, sed non cessatum a metu; teste enim Anastasio, sanctus Zacarias, impetrata pace, in Urbem regressus,  sese orationibus dedit, petens ab omnipotenti Deo consolationem fieri populo Rauennatum, et Romano ab insidiatore et percussore illo Luitprando rege. Hinc merito in epistola illa, per hec tempora scripta, uexari fines Romanos a Longobardis sanctus pontifex queritur. Superest ut Pagii argumentum expediatur ex eo deductum, quod Wilicarius, qui Austroberto successit, ante annum 742, episcopatu dimisso, monachum induit. Quomodo ergo, ait Austrobertus, anno 745, quo datam epistolam illam credimus, episcopum gerit? Fateor quidem Austrobertum Wilicario precessisse; sed nec Addo uiennensis, nec alius ex antiquis annum indicauit, quo Wilicarius episcopatum ascendit. Ado quidem successionem episcoporum uiennensium in historia sua per interualla notat, sed certum annum quo quisque episcopus cepit non signat. Ex hac epistola discimus Austrobertum episcopatum suum usque ad annum 745 prorogasse. Igitur epistolam hanc ab omni suppositionis  suspicione liberam puto, sed ab anno 742 ad annum 745 reuocandam esse censeo, cum concilium illud Romanum in ea indicatum ipsum esse putem Romanum concilium, cuius acta supersunt, quod ab anno 743 ad annum 744 reuocandum esse in nota ad an. 743, 15, demonstraui.

Anni eiusdem 744, Nouembri mense datam arbitror epistolam sancti Zacarie ad sanctum Bonifacium inter Labbeanas 5, cum in ea pontifex constitutos meminerit a sancto Bonifacio metropolitas Abelem et Adalbertum, quod in synodo Suessionensi prestitutum superius adnotauimus. Signantur littere die Nonarum Nouembris indictione 13, id est anno 744.

Pone sequitur annus 745, in quo primo omnium sese offert Liptinense concilium, quod denotari credo uerbis illis epistole 9 sancti Zacarie ad sanctum Bonifacium date pridie Kal. Nouembris, indictione 14, id est anno 745: De synodo congregata apud  Francorum prouinciam mediantibus Pippino et Carlomanno, etc. Hanc synodum ipsam esse Liptinensem, non ambigue demonstrant uerba illa eiusdem epistole: De censu uero expetendo eo quod impetrare a Francis aliud non potuisti, quam ut uertente anno ab unoquoque coniugio seruorum duodecim denarii  reddantur, etc. Quis non agnoscat expressum hisce canonem 2 Liptinensis: Ut annis singulis de unaquaque casata solidus id est duodecim denarii ad ecclesiam reddantur? Conuenit ergo concilium hoc ipso anno, die, ut in Actis legitur, Kalendarum Martiarum, que tunc incidit in feriam secundam, qua die pro ueteri more concilia exordiebantur. Cum uero concilium istud ex Gallis et Germanis coaluerit, ut ex uerbis epistole sancti Zacarie colligitur, non abs re opinaremur epistolam 11 sancti Zacarie ad episcopos Gallie et Germanie, quibus eos laudat de coniunctione cum ecclesia Romana, eorumque cum sancto Bonifacio  consensu, statim post concilium illud datam fuisse.

Romanum concilium a sancto Zacaria, die 25 Octobris ceptum, in quo a sacerdotali munere remoti sunt Adalbertus et Clemens heretice superstitionis ex ipsis eorum gestis conuicti, quos, nisi deinceps resipuissent, anathemate damnandos Patres illi edixerunt. Acta concilii habes apud Labbeum, tom. XII, uenet. Edit. Porro concilium istud celebrasse se sanctus Zacarias epistola 9, pridie Kal. Nouembris eiusdem anni sancto Bonifacio nuntiauit.

Annus 746, Kal. Iulii, indictione 14 exhibet litteras, n. 6, sancti Zacarie ad sanctum Bonifacium de non iterando baptismate, quod sacerdos inflexis barbarice uerbis contulerat. Eodemque forte anno inclinante, data est epistola 7 ad Pippinum maiorem domus, ad ea respondens de quibus ab eodem Pippino interrogabatur. Notis chronicis epistola illa caret. Statim in exordio succedentis anni 747, sanctus  Zacarias, epistola 8, per litteras sancto Bonifacio mandat ut in sacerdotali collegio lectione pandantur ea que ipse ad Pippini quesita pro responsione scripserat. Date sunt littere nonis Ianuarii, indictione 15, id est anno 747 ineunte; atque in iis pariter iniungitur ut dum pro hac re fuerit aggregatum concilium. Adalberti, Clementis et Godolsatii causa, iterum discutiatur, de quibus, si ad uiam conuerti rectitudinis deprehendantur, ad normam canonum disponant. Secundum has litteras facile coactum est concilium illud quod sub nomine Germanici II dedit Labbeus tom. XII, eidemque sedes facile hoc anno constitueretur. Preter duo hec Germanica concilia sub sancto Bonifacio celebrata, tertium aliud, quanquam apud Labbeum, tom XII, distinguitur, nequaquam agnosco. Quod enim tertium concilium appellat Labbeus, in quo Adelbertus et Clemens damnati sunt, uel idem est cum concilio Suessionensi, si de priori Adelberti damnatione agatur, uel cum secundo  Germanico, si de causa hereticorum iterum iudicata sit sermo.

Aliud etiam apud uenetum Labbei Editorem occurrit, quod animaduersione dignum iudico. Cum enim tom. XII concilium quoddam Germanicum III sub sancto Bonifacio anno 745 recensuisset, dein, tom. XII, tertium aliud Germanicum concilium anni 747 sub sancto Bonifacio inuehit, quod quintum esse ex conciliis a sancto Bonifacio habitis ex Willibaldo scriptore uite sancti Bonifacii notat. Accepta sunt hec ex Pagio, in Critica, ad annum 747, num. 2 et 3. Sed male inter se coherent. Primo enim si concilium hoc Germanicum tria alia Germanica precesserunt, additisque pariter Suessionensi et Liptinensi, quibus sanctus Bonifacius interfuit, Germanicum hoc anni 747, preterquamquod non tertium, sed quartum Germanicum supputandum erat, sextum esset, non quintum, ex conciliis a sancto Bonifacio celebratis. Qui hec cohereant cum Willibaldo, qui  concilia quinque a sancto Bonifacio habita notat? Igitur ut hec sibi constent omnia, et sua fides Willibaldo ceuo scriptori asseratur, censeo synodum hanc ipsam esse Germanicam, quam secundam ideo appello, ut morem supputandi a Labbeo seruatum sequar. Habita est illa post nonas Ianuarii anni 747, Carolomanno adhuc rerum potiente, ad obsequendum monitis pontificis, quibus iniungebatur Bonifacio ut aggregato concilio responsiones eiusdem pontificis ad capitula Pippini palam legeret, causam Adelberti et aliorum iterum tractaret; ac denique actum in ea fuisse de confirmatione precedentium quatuor synodorum, quas sanctus Bonifacius iam habuerat, tradit Willibaldus in uita sancti Bonifacii, cap. 10. At enim quomodo concilium hoc postremum quintum appellaretur, cum ex iis que huc usque deduximus concilia non ultra quatuor resultent, nempe Suessionense, Liptinense, Germanicum unum, ac dein alterum hoc Germanicum? Fateor ego quidem concilium aliud superesse querendum,  idque forte hec omnia, que deduximus, concilia precessit; nec abs re opinaremur concilium istud tunc cegisse sanctum Bonifacium, cum tres in Germania episcopales sedes constituit, de quibus in epistola sua ad sanctum Zacariam, cui idem pontifex respondet epistola sua data Kalendis Aprilis, indictione 11, id est, anno 743. Episcopalium sedium institutio plerumque in conciliis tunc definiebatur. Quare concilium a sancto Bonifacio habitum circa annum 742 in Germania haud abs re statueretur, idque precessisse oportet concilium illud Germanicum anni 743, de quo supra in exordio huius dissertationis, quod proinde non primum, sed secundum appellandum esset.

Anno illo 747 exeunte, uel succedente altero 748, sanctus Bonifacius scriptas ad sanctum Zacariam litteras, que tamen non exstant, transmisit, quibus pontifex respondet epistola 10 signata Kalendis Maii, indictione 1, id est, anno 748. Cum uero in ea resciuisse  se pontifex scribat de sede episcopali Bonifacii ex Agrippina Moguntiam translata, hinc non immerito deduceremus epistolam 13 sancti Zacarie ad sanctum Bonifacium pro erectione Moguntine sedis ad eumdem annum, et forte diem ac mensem, qua prior illa, pertinere, quanquam epistole annus 751 forte non bene subiicitur.

Anni 749 et 750 nichil afferunt inuestigandum, succedens uero 751, die pridie Nonas Nouembris, indictione 5, exhibet epistolam 12 Zacarie ad sanctum Bonifacium, qua pluribus eius interrogationibus per epistolam suam a Lullo delatam requisitis respondet. Epistolam ergo illam quam Labbeus male subiecit, huic sancti Zacarie epistole preferas. Priori eidem epistole sancti Zacarie adiungenda est altera num. 14, pro monasterio Fuldensi, quod sanctus Bonifacius in sua ad illam epistola construxisse se asserit.

Hec disseruisse iuuit ad rectam chronotaxim conciliorum  coactorum occasione et tempore sancti Bonifacii, ac epistolarum quas mutuo inter se sanctus Zacarias pontifex et sanctus Bonifacius habuerunt. Superest ut que fusius deducta sunt sub uno ueluti conspectu expansa chronologica tabula exhibeantur.


Tabula chronologica conciliorum et epistolarum sancti Zacarie et sancti Bonifacii.

A. C. 742. Concilium Germanicum, a nullo ueteri aut recentiori scriptore indicatum, in quo episcopales sedes tres in Germania a sancto Bonifacio erecte, de quibus sanctus Bonifacius certiorem facit sanctum Zacariam per epistolam, apud Labbeum, tom. XII, pag. 311, legendam.

743. Sanctus Zacarias respondet sancto Bonifacio, epistola 1.

2. Eiusdem ad Burchardum Wirteburgensem episcopum, non ita pridem electum.

 Concilium Germanicum quod a Labbeo ceterisque primum dicitur.

744. Senonis concilium agitur, in quo Adalbertus damnatur, Abel et Adalbertus, ille Rhemensis, hic Senonensis metropolitane constituti.

Romanum I concilium sancti Zacarie.

Epistola sancti Zacarie 4, ad sanctum Bonifacium.

Epistola sancti Zacarie 5, ad sanctum Bonifacium.

745. Concilium Liptinense.

Epistola 3 et 16 et 11 sancti Zacarie ad Francos et Gallos.

Epistola 17 sancti Zacarie ad Austrobertum, ad quem Romani concilii anni precedentis Acta transmittit.

Sanctus Bonifacius epistolam scribit ad pontificem, de erroribus Adelberti, lectam in sequenti Romano concilio.

 Concilium Romanum II.

Epistola 9 sancti Zacarie ad sanctum Bonifacium.

746. Epistola 6 sancti Zacarie ad sanctum Bonifacium de baptismate minime iterando.

Eiusdem sancti Pontificis epistola 7 qua ad plura Pippini consulta respondet.

747. Epistola 8 sancti Zacarie ad sanctum Bonifacium, cui iniungitur ut data ad capitula Pippini responsa in concilio statim celebrando recitet.

Concilium Germanicum, quod tertium est Labbeo, et conciliorum que eo usque sanctus Bonifacius habuerat quintum.

Sanctus Bonifacius, litteris per Buchardum missis, Romanum pontificem de multis consulit. Littere ipse non exstant.

748. Sanctus Zacarias epistola 10 ad precedentia sancti Bonifacii consulta respondet.

749.

 750.

751. Sanctus Bonifacius, epistola per Lullum transmissa, apud Labbeum, tom. XII, legenda, sanctum Zacariam iterum consulit.

Cui sanctus Zacarias tribus epistolis 12, 13, 14, respondet.

Hec conciliorum sancti Bonifacii et sancti Zacarie pontificis cum mutuis amborum epistolis chronotaxis. Epistolam sancti Bonifacii ad Griphonem, cum temporis ascriptione careat, ubi collocaretur non inueni. Epistolam 15 sancti Zacarie ad episcopos Francorum, utpote dubiam, cum controuersiam de sublato corpore sancti Benedicti tangat, neglexi.

Statuta sancti Bonifacii, que uaria ex multis dedit Labbeus, reliqua omnia admitto; una superest collectio canonum, quam sub sancti Bonifacii nomine uulgauit Dacherius, Spicileg, tom. IX, ueter. Edit., ex quo idem Labbeus, tom. XII. Hanc enim fetum esse scriptoris etatis a sancto Bonifacio aliene demonstrat  canon 15, in quo monasteria canonicorum et monachorum perspicue exprimuntur et distinguuntur. Id uero discrimen nuspiam in ueterum scriptis reperias, nisi postquam opera Caroli Magni et Ludouici Pii ecclesiarum canonici sub communi regula et contubernio agere iussi sunt. Insuper canonum istorum quidam ipsi sunt canones ad uerbum conciliorum Moguntini et Arelatensis u, que sub exitum uite Caroli Magni, anno nempe 813, celebrata sunt. Confer canonem sancti Bonifacii 14, qui est Moguntini caput 26. Moguntinum 19 est sancti Bonifacii 15. Arelatense 6 canoni 12 Bonifaciano respondet, sicut et canon huius 5 canonem 27 Moguntinum totidem fere uerbis reddit. Denique capitulare Caroli anni 13 imperii nonnullos ex his Bonifacii canones representat. Has igitur constitutiones uel labente Caroli regno uel sub Ludouico Pio datas opinor.



SANCTI BONIFACII MOGUNTINI ARCHIEPISCOPI OPERUM QUAE EXSTANT OMNIUM PARS SECUNDA.





ADMONITIO PRAEuIA DE SUBSEQUENTIBUS S. BONIFACII SERMONIBUS, Editioni Marteniane prefixa.

 Bonifacius, cuius hic Sermones damus, is est magnus ille Bonifacius, patrio nomine Winfridus appellatus, Germanorum apostolus, apud Occidentales Saxones in Anglia claris natus parentibus. uix annos quinque compleuerat, cum seculum relinquere cogitauit, nec ullis parentum blanditiis retineri potuit, quominus ad uicinum confugeret monasterium. Adolescens studiorum causa in Nutcellense cenobium commigrauit, ubi sub Winberto abbate eum breui in litteris progressum fecit, ut docendi etiam alios onus in se paulo post susceperit. Anno etatis trigesimo sacerdotio decoratus, iniunctum predicationis officium primum in patria, deinde in Germania magna omnium laude exercuit. Reuersus ad suum monasterium abbatis dignitatem recusauit, Danielisque episcopi sui munitus litteris Romam petiit, et a Gregorio II iterum in Germaniam predicationis causa directus, primum Thuringiam, deinde Frisiam, Willebrordo episcopo Traiectensi adiunctus, aggressus, multos ad Christi fidem conuertit. Romam reuersus ut prosperos  laborum suorum successus Gregorio III exponeret, pontifex ipsum episcopum ordinatum ac pallii honore decoratum, cum legati apostolici auctoritate in Germaniam remisit. Ea fretus Bonifacius, accedente regum Francorum gratia, Christianam fidem illis in partibus adeo promouit, ut infidelium centum ad minus millia sacris undis tinxerit. uarios episcopatus in Germania erexit, sedemque suam Moguntie fixit. Tandemque multis perfunctus laboribus, martyrio coronatus est anno 754 nonis Iunii.

 Scripsit egregium epistolarum librum, quem Serrarius Societatis, Iesu presbyter eruditus, Moguntie euulgauit. Scripsit et plures sanctorum uitas, si Trithemio credimus: ad uitam sancti Liuini martyris, quam ei uulgo attribuunt, ipsi abiudicat Mabillonius. Eius librum De uera et catholica fide laudat Zacarias papa in epistola ad ipsum conscripta apud Othlonum, lib.II. cap. 9. Porro sequentes sermones Xu ex Ms. illustrissimi Francie cancellarii domini Daguesseau ante annos DCCC exarato descripsimus. Ex his decem primos eruerat Mabillonius ex Mss. duobus regine Suecie, n. 1302 et 1335, quibuscum illos contulimus, decimum quintum a nostro Bernardo Pezio habuimus. Omnes spirant uirum uere apostolicum, qui neophytos suos fidei rudimentis familiari colloquio ad bonos mores informat. Etsi uero simplici stylo conscripti sint, grammaticeque leges in eis aliquando spernantur, non ideo contemnendi, imo maximo sunt habendi in pretio. Quidquid enim a uiris apostolicis proficiscitur omni auro carius retinendum  est. Barbaros populos instruebat sanctus Bonifacius, quos etiam barbare alloqui quandoque cogebatur. Ceterum non parum conferre possunt ad mores non solum informandos, sed etiam ad ecclesiasticam disciplinam illustrandam. Exemplo potest esse illud quod de coniugatorum continentia toto Quadragesime tempore habet, sermone 13, et de Quadragesima die Dominica tantum incipienda, sermone precedenti.





SERMONES.



SERMO PRIMUS. De fide recta.


1. Necessarium est, fratres karissimi, unicuique qui desiderat ad regnum celorum peruenire, quod nobis a Deo omnipotenti promissum est et preparatum, fidem rectam et catholicam sine dubitatione firmiter tenere, quia ad eternam beatitudinem nemo peruenire potest, nisi Deo placeat, et nullus Deo placere potest, nisi per fidem rectam. Fides namque omnium bonorum fundamentum est, fides humane  salutis initium est: sine hac nemo ad nobilitatem filiorum Dei peruenire poterit, quia sine ipsa nec in hoc seculo quisquam iustificationis consequitur gratiam,  nec in futuro uitam possidebit eternam. Proinde ualde necessarium est omni homini ut diligenter discat fidem catholicam et apostolicam, maxime populi predicatoribus Christiani, et Ecclesiarum Dei doctoribus. Quomodo docet quis quod non didicit? uel qual ter pastor esse poterit, si pane uite gregem sibi commissum pascere ignorat? non erubescat nesciens discere quod ignorat, nec sciens tardus sit docere quod nouit.

2. Ista est fides catholica, ut credamus in unum  Deum Patrem omnipotentem, et in Filium eius unicum Dominum Iesum Christum, et in Spiritum sanctum: Patrem eo quod habeat Filium, Filium eo  quod habeat Patrem, Spiritum sanctum eo quod sit ex Patre procedens et Filio. Pater ergo principium diuinitatis, quia sicut nunquam fuit non Deus, ita nunquam fuit non Pater, a quo natus Filius, a quo Spiritus sanctus non natus, quia non Filius est, nec ingenitus, qui non est Pater, nec factus est, sed ex Deo Patre Deus procedens; Pater eternus eo quod habeat eternum Filium, cuius eternus sit Pater. Filius eternus eo quod sit Patri ceternus. Spiritus sanctus eternus eo quod sit Patri et Filio ceternus. Iste unus Deus, qui est sancta Trinitas. Pater et Filius et Spiritus sanctus creauit celum et terram, mare et omnia que in eis sunt, et secundum suam uoluntatem omnia gubernat, et in istum unum Deum omnes Christiani credere debent, qui desiderant  uitam eternam habere. Omnium peccatorum remissionem in sancto baptismate firmiter credere debemus. Futurum quoque iudicium esse bonis et malis statim post huius uite terminum, nulli catholicorum dubium est. Paganis, impiis et peccatoribus, qui sua scelera confiteri noluerunt, nec per penitentiam emendare, supplicium sempiternum erit. Penitentibus et iustis gloria sempiterna manebit. De resurrectione mortuorum in nouissimo de huius seculi nullus Christianorum dubitare debet, sed sicut Christus tertia die resurrexit a mortuis, sic omnes homines boni et mali in nouissimo die cum propriis corporibus resurgere debent. Impii enim in contumeliam suam et supplicium, iusti uero in gloriam sempiternam.



SERMO II. De origine humane conditionis.


1. Scire debemus, fratres dilectissimi, originem humane conditionis, ut exinde cognoscamus maximam in nos Creatoris nostri misericordiam, qui primos parentes nostros, Adam scilicet et Euam uxorem illius, condidit ex lino terre, et immisit in eos spiritum rationalem et intellectualem, quo Creatorem suum cognoscerent et laudarent, et constituit eos in paradisi dulcissima felicitate, ut in eo sine labore, et dolore, et mortis periculo, uiuerent, donec translati essent in celestis regni perpetuam beatitudinem. Et precepit eis de unius arboris fructu non manducare, ut per obedientiam unius mandati eternam promererent gloriam. Sed diabolica  fraude et inuidia decepti sunt, ut manducarent de fructu interdicto illis. Pro hac etiam culpa eiecti sunt in hanc miseriam huius terre, et facti sunt sub potestate diabolica, propter inobedientiam primi mandati, et omnes cum peccatis nati in laboribus uiuentes, in mortis doloribus humanam amitterent uitam. Nec ullus fuit qui ad paradisi felicitatem uel regni celestis beatitudinem post huius uite finem peruenire potuisset, donec omnipotens Deus Filium suum unigenitum, natum ex uirgine, misisset in mundum, sicut multum ante per prophetas suos sanctis patribus promisit. Sicut beatus mundi predicator Paulus dixit: Cum ergo uenit plenitudo temporis, misit Deus Filium suum in hunc mundum, ut  totius mundi diluerit peccatum. Hac uero plenitudine temporis secundum predestinationem Dei ueniente, Missus est, ut in sancto Euangelio legimus, angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph, de domo Dauid, et nomen uirginis Maria, et ingressus angelus ad eam dixit: Aue, gratia plena, Dominus tecum; benedicta tu in mulieribus. Que cum audisset, turbata est in sermone eius, et cogitabat qualis esset ista salutatio; et ait angelus ei: Ne timeas, Maria, inuenisti gratiam apud Deum: Ecce concipies et paries in utero Filium, et uocabis nomen eius Iesum. Hic erit magnus coram Domino, et Filius Altissimi uocabitur, et dabit illi Dominus Deus sedem Dauid patris sui, et regnabit in domo Iacob in eternum,  et regni eius non erit finis. Dixit autem Maria ad angelum: Quomodo fiet istud, quia uirum non cognosco? Et respondens angelus dixit ei: Spiritus sanctus superueniet in te, et uirtus Altissimi obumbrabit tibi; ideoque et quod nascetur ex te sanctum uocabitur Filius Dei. Et fuit tunc tale tempus et talis pax in mundo, ut totius orbis dominium ad unam pertineret ciuitatem, que dicitur Roma; et illius ciuitatis simul et totius orbis unus fuit imperator et rector, nomine Augustus, qui etiam tale constituit edictum in mundo, ut omnis homo in patriam suam pergeret, et ibi censum pro capite suo solueret imperatori, et omnis seruus fugitiuus ad suum rediret dominum, et cuius dominus non inueniretur, occideretur, ne turbaret pacem, quam ille statuit in toto  orbe; et hoc fuit per prouidentiam Dei factum, ut pax esset in toto orbe dum ille nasceretur qui ueram pacem predicaret hominibus, et omnia que sunt in celis et in terra pacificaret, et esset concordia inter angelicas dignitates et humanam naturam. Hoc itaque tempore tam pacifico et tam serena letitia omnium ubique gentium, ut euangelica pandit historia, natus est in gente Iudea et Bethleem ciuitate Dauid de Maria uirgine, non de uirili coniunctione, sed de Spiritu sancto inspirante et fecundante uirginalem uterum, ut integritas uirginalis esset in partu et post partum.

2. Eadem quoque nocte, ut in Euangelio legimus, qua natus est Deus Dei Filius in mundum, Erant pastores in regione eadem, uigilantes et custodientes  uigilias noctis super gregem suum. Et ecce angelus Domini astitit iuxta illos, et claritas Dei circumfulsit illos, et timuerunt timore magno. Respondit autem angelus Dei, et dixit ad pastores: Nolite timere: ecce enim euangelizo uobis gaudium magnum, quod erit omni populo, quia natus est nobis hodie Saluator, qui est Christus Dominus, in ciuitate Dauid. Et hoc uobis signum: inuenietis infantem positum in presepio. Et subito facta est cum angelo multitudo militie celestis, laudantium Deum, et dicentium: Gloria in excelsis Deo et in terra pax hominibus bone uoluntatis. Et uenerunt pastores et inuenerunt infantem pannis inuolutum et positum in presepio, et Mariam matrem eius, sicut angeli eis predixerunt. Hec enim festiuitas salutis  nostre initium est, et humani generis reformatio, in qua Deus per Domini misericordiam descendit ad homines, ut homines per obedientiam potuissent ascendere ad Deum, quia per inobedientiam expulsi sunt de paradisi felicitate, quam felicitatem non solum restituit nobis Deus de uirgine natus, sed etiam celestis regni credentibus et mandata eius obseruantibus portas aperuit, et perdonauit filios Dei esse in fide et caritate, qui fuerunt filii ire in peccatis, et miserie, et omne iugum diabolice seruitutis contriuit et comminuit, ut nullum potuisset ultra dominium habere diabolus in omni homine, qui mandata Dei seruare uoluisset et se a peccatis custodire.

3. Igitur illi qui peccare non metuunt, nec sua  peccata curant confiteri, uel per penitentiam emendare, serui sunt diaboli; qui uero se a peccatis custodire curant, uel sua peccata per confessionem et penitentiam abluere, et in mandatis Dei uiuere gaudent, hi sunt filii dilectionis Dei et heredes eterne beatitudinis. Hec est enim magna nobilitas, ut terrenus homo Filius Dei efficiatur, et hec gloriosa nobilitas et magna libertas bonis moribus diligenter obseruari debet, nec altissimus Pater, qui Deus est omnium, nisi bonos et castos et fideles et mandatis suis custodientes filios uult habere; et dignum est ut perfecta illum diligamus caritate, qui nos in tantum dilexit; qui cum Deus est eternus, homo uoluit pro nostra nasci salute, et omnia facere et pati que leguntur in Euangelio sancto; qui tantum mirabilis  claruit in conspectu populi, ut ueraciter agnosci potuerit, quod idem ipse qui homo uidebatur in fragilitate carnis, Deus erat in potestate diuinitatis. In cuius natiuitate angeli, ut audiuimus, laudantes Deum cecinerunt: Gloria in excelsis Deo et in terra pax hominibus bone uoluntatis. Et nos gloriam cum angelis Deo canemus, laudantes eius ineffabilem misericordiam, qui seipsum humiliauit, ut nos exaltaret. Factus est Filius hominis, ut nos efficeret Filios Dei. uenit in regione mortalitatis nostre, ut nos leuaret in regione glorie sue. Addiderunt quoque angeli hymnica uoce: Et in terra pax hominibus bone uoluntatis. uera est enim pax, ut bona uoluntate subditi simus Deo omnipotenti, facientes magis illius semper uoluntatem quam nostram, quia illius uoluntas  salus est nostra. Mundemus nos ab omni iniquitate corporis et anime. uiuamus in castitate et caritate Dei et hominum, et cum gaudio seruiamus Deo in omni opere bono, in misericordia et pietate, in iustitia et patientia, et in spe bonitatis Dei. Scientes certissime quecunque egerimus bona in eleemosynis et in humilitate, et obedientia preceptorum illius, quod omnia in eterna beatitudine Dominus noster nobis restituet.



SERMO III. De gemina iustitie operatione.

1. Prima ergo iustitia est mala non facere que diabolus suggerit. Secunda est bona facere que Deus omnipotens hortatur nos facere, quia Deus desiderat  salutem animarum nostrarum, sicut dictum est: Qui uult omnes homines saluos fieri. Audiamus itaque, dilectissimi, que sint mala que diabolus suggerit, et postea que sint bona que Dominus Deus noster uult ut faciamus, ut simus filii dilectionis sue, non filii perditionis eterne. Prima est et pessima in peccatis superbia, per quam diabolus, cum esset angelus clarissimus in celo, cecidit, et factus est eterne perditionis reus cum omnibus satellitibus suis. Secundum fuit inobedientia, per quod homo primus cecidit de paradiso, dum Dei omnipotentis mandatum non custodiuit, et missus est in hanc mortalitatem, et reus factus est in omni poteritate filiorum suorum eterne damnationis: quam damnationem, ut diximus, Deus omnipotens uenit in mundum, ut auerteret a  nobis, et liberaret nos ab omni miseria. Deinde prohibet nos Dominus Deus diabolo obedire, quia ille desiderat multos habere socios sue perditionis,et illi qui faciunt uoluntatem diaboli in fornicationibus, et homicidiis, et adulteriis, et ebrietatibus, et in falsis testimoniis, et periurationibus, et iniustitiis, et rapinis, et iniquitatibus; et qui inuidiam habent et odium, et detractiones contra fratres suos, eterna calamitate damnantur cum diabolo et angelis eius in igne perpetuo. Qui uero omnipotentis Dei facere uoluntatem et preceptis eius obedire, in eterna gloria erunt regnaturi cum Christo et sanctis angelis eius.

2. Hec sunt precepta diuina per que nobis eterna beatitudo donabitur a Deo omnipotente. Primum caritas Dei, et caritas hominum, ut diligamus Deum  ex toto corde, et tota anima, et tota mente, id est, omni intelligentia nostra, et omni uoluntate nostra, et semper in memoriam habeamus uoluntatem et precepta illius; et diligamus homines alios sicut nosmet ipsos, nulli facientes aliquid quod nolumus ut alter nobis faciat; sed sic faciamus in alios, sicut nostra uoluntas sit, ut alii nobis faciant. Et simus misericordes in pauperes et in miseros, et faciamus illis bene secundum uires nostras et necessitatem illorum, et si quis peccat in nobis, dimittamus illi, ut nobis Deus dimittat peccata nostra, quia sic in Euangelio legimus, ipsa ueritate dicente: Si dimiseritis hominibus peccata illorum que in uos gesserunt, dimittet et uobis Pater uester celestis peccata uestra. Et habeamus humilitatem in conspectu Domini, quia,  sicut scriptum est: Humiliamini sub manu omnipotentis Dei, ut ues exaltet in tempore tribulationis, quia, sicut diximus prius, angeli de celo per superbiam ceciderunt. Sed Dei clementia perdonauit nobis per humilitatem ascendere ad angelicas sedes. Et habeamus patientiam, sicut ipse Dominus dixit: In patientia uestra possidebitis animas uestras; et nulli malum pro malo reddentes, et castitatem corporis nostri diligenter obseruemus, quia Spiritus sanctus, sicut scriptum est, non habitat in corpore peccatis subdito. Nec furta faciamus, sed de nostro iusto labore demus pauperibus eleemosynas, ut ipsi orent pro nobis, et Deus indulgeat nobis peccata nostra, quia proprie diuitaie uiri, ut legitur in Sapientia, redemptio est  anime illius. Et simus obedientes doctoribus ecclesiasticis in corde puro et conscientia bona. Honoremus ecclesias Christi, et sepius ueniamus ad orationes. Et honoremus parentes nostros, sicut in lege Dominus demandauit. Honora patrem tuum et matrem tuam. Sed et parentes filios suos erudiant in omni castitate et timore Dei, non consentientes illis nec furari, nec fornicari, nec inebriari, nec aliquid iniuste agere. Uxores uero suos maritos timeant et honorent, et castitatem illis seruent. Similiter et uiri uxores suas diligant, et castitatem quam illi querunt ab uxoribus suis, faciant illi prius, ut uideant exempla illorum bona. Pauperes uero et miseri gaudeant in sua paupertate, sperent in misericordia Dei, qui ait: Beati pauperes spiritu, quoniam ipsorum est regnum  celorum. uiuant in castitate et in fide recta, et in spe eterne retributionis, et patienter ferant miserias, ut Deus omnipotens concedat illis eternam beatitudinem.

Presbyteri uero et totius clerus sancte ecclesie, qui in seruitio Dei stare debent, die noctuque, omnimodis irreprehensibiliter uiuant coram secularibus, et in omni loco, ut bonis illorum exemplis erudiantur multi. Et sit illorum meditatio in lege Dei, et in seruitio ecclesiastico die noctuque. Non sint ebriosi, nec auari, nec uerbosi in conuiuiis, nec diuitias in hoc mundo querentes, sed in celesti regno eternum sibi thesaurum preparantes. Ostendant itaque omnibus hominibus bone conuersationis exempla, et doceant populo Christi in ueritate et fide, ut cum multiplici  sanctarum animarum lucro appareant in conspectu Domini Dei nostri, et multiplici remuneratione digni efficiantur.

4. Adolescentes itaque et iuniores sint obedientes senioribus in omni doctrina spirituali, nichil sine consilio seniorum agentes. Sint subditi in humilitate et obedientia, ut digni efficiantur secundum etatis tempus opportunum ministrare Christo Deo. Qui in adolescentia non didicerit que bona sunt, quomodo habere uel docere poterit in senectute? Omnes enim ubique, siue diuites, siue pauperes, siue seniores, siue iuniores, siue domini, siue serui, siue prelati, siue subditi, Deum diligant, et illius precepta custodiant diligenter. Sint ueraces in sermonibus, iusti in iudiciis,  misericordes in pietate, solliciti in seruitio, humiles in moribus, patientes contra omnes aduersitates, et fidem rectam et catholicam diligenter discant, uiuentes in fide et spe et caritate. Ieiunia publica in castitate custodiant, et eleemosynis ornent ieiunia sua, ut quod sibi detrahunt pauperibus largiantur. Decimas quoque suas fideliter reddant Domino Deo omnipotenti, ut Dominus Deus benedictionem mittat super labores suos. Ad ecclesias sepius ueniant, et maxime diebus festiuis, nec uaniloquium habeant in ecclesiis, sed orationibus et compunctione cordis, solliciti sint sicut decet in domo Dei et in conspectu altissimi regis. Et si quis in quolibet peccato lapsus ceciderit, citius per confessionem resurgat, et purget se in penitentiam, quia Dei misericordia diues est  ad ignoscendum peccanti, si se conuertere uult ad uiam iustitie, sicut ait propheta: Nolo mortem peccatoris, sed ut conuertatur et uiuat. Item in alio loco de uoluntate et operatione nouissima: In quacunque die conuersus fuerit homo, uita uiuet, et non morietur. Diaboli itaque inuidia nos suadet peccare; sed Domini misericordia, qui salutem desiderat nostram, hortatur nos a peccato conuerti ad uiam iustitie, ut digni esse efficiamur eterne glorie cum sanctis suis. Et hoc certissime scire debemus et credere, quod omnia opera nostra uel cogitationes in die nouissimo iudicabuntur. Peccatoribus autem qui nolunt peccata dimittere, et mandatis Dei obedire, eterna erunt tormenta, in igne perpetuo cum diabolo et angelis suis. Qui uero se toto corde conuertunt ad Deum omnipotentem,  uiuentes in caritate, et Dei preceptis obedientes, eterna erit gloria, beatitudo et letitia, cum Christo et sanctis eius, in secula sempiterna.



SERMO Iu. De octo beatitudinibus euangelicis.

1. Cum predicaret Dominus iehsu in quodam loco, et multos infirmos curaret, multe turbe conuenerunt ad eum, et ascendit excelsiorem locum, et cepit docere eos, dicens: Beati pauperes spiritu, quoniam ipsorum est regnum celorum. Beati mites, quoniam ipsi possidebunt terram. Beati qui lugent, quoniam ipsi consolabuntur. Beati qui esuriunt et sitiunt iustitiam, quoniam ipsi saturabuntur. Beati misericordes, quoniam ipsi misericordiam consequentur.  Beati mundo corde, quoniam ipsi Deum uidebunt. Beati pacifici, quoniam filii Dei uocabuntur. Beati qui persecutionem patiuntur propter iustitiam, quoniam ipsorum est regnum celorum. Beatitudinem regni celorum Dominus promisit sua precepta seruantibus, et primo de humilitate loquitur dicens: Beati pauperes spiritu, etc. Ideo enim dicit Pauperes spiritu, ne putemus illos esse beatos quos necessitas et penuria pauperes facit; sed illi sunt uere beati, qui humiliantur in spiritu, et licet diuitias habeant, non exaltantur in superbiam, sed in humilitate glorificant Deum, qui semper facit bene sperantibus in se. Humilitas enim omnium bonorum fundamentum est: Quoniam ipsorum est regnum celorum. Per superbiam, et inobedientiam perdidit homo regnum celorum, ideoque  per humilitatem et obedientiam debemus acquirere regnum Dei.

2. Beati mites, quoniam ipsi possidebunt terram. Mitis est nobis Deus, tribuitque nobis cuncta necessaria, quod propterea facit, ut nos mites simus et benigni proximis nostris, et bona semper que possumus libenter faciamus, sicut ipse Dominus in alio loco admonet dicens: Discite a me quia mitis sum et humilis corde, et inuenietis requiem animabus uestris Mites possidebunt terram, non istam corruptibilem terram que corporibus mortuorum plena est, que sepe per superbiam opprimitur, et per sanguinea bella polluitur; sed illam terram habebunt mites, de qua dicit quidam sanctus: Credo uidere bona Domini  in terra uiuentium. Illa est terra ubi habitant angeli et anime sanctorum, ubi eterna est letitia, et sine fine felicitas.

3. Beati qui lugent nunc, quoniam ipsi consolabuntur. Beati sunt qui in hoc seculo plangunt sua peccata, ne in eternis penis cum diabolo lugeant. Melius est hic paruo tempore penitere pro delictis, et in eternum gaudere cum sanctis, quam breuia istius seculi gaudia immoderanter exercere, et post hanc uitam eternis suppliciis puniri. Nos uero simus illis similes ad quos Dominus dicit: uos contristabimini, sed tristitia uestra uertetur in gaudium.

4. Beati qui esuriunt et sitiunt iustitiam. Non omnes sunt beati qui esuriunt et sitiunt, sed illi soli sunt beati qui esuriunt semper iustitiam. Sic uero debemus esurire  iustitiam, ut nunquam putemus quod satis iusti simus, sed semper deprecemur Deum ut augeat merita nostra in bono; qui enim putat se satis habere de iustitia, non esurit iustitiam, sed exaltatur in superbiam et statim cadet. Humilis autem semper ibit de uirtute in uirtutem, et semper delectatur im melius proficere.

5. Beati misericordes, quoniam ipsi misericordiam consequentur. Nos multum optamus ut Deus nostra delicta remittat nobis penitentibus. Sic et nos debemus proximis nostris rogantibus debita dimittere, sicut ipse Dominus dixit: Estote misericordes sicut et pater uester celestis misericors est. Misericordes enim misericordiam consequentur, quia si dimiserimus hominibus peccata eorum, remittet nobis et Pater  noster celestis delicta nostra.

6. Beati mundo corde, quoniam ipsi Deum uidebunt. Illi erunt mundo corde, qui omnem malitiam, et dolum, et inuidiam, et concupiscentiam, expellent a corde suo, et mundabunt conscientias per caritatem, et castitatem, et iustitiam, et per ceteras sanctas uirtutes, ut possint uidere Deum in celesti regno. Deus enim non uult habitare in corpore polluto peccatis, ideoque mundemus nos ab omni inquinamento carnis et mentis, ut Deus habitet in cordibus nostris, et dirigat nos ad omne opus bonum. Si enim confitebimur peccata nostra, et emendabimus, et ad eadem non reuertemur, mundabit nos Deus a peccatis nostris, et replebit nos uirtutibus celestibus, et dignos  nos efficiet celestis beatitudinis cum omnibus sanctis. Si autem absconderimus, Deus illa manifestabit, uelimus nolimus. Et melius est uni homini confiteri peccata, quam in illo tremendo iudicio coram tribus familiis, celi terreque, et inferorum, publicari, et confundi pro peccatis, non ad emendationem, sed ad penam perpetuam.

7. Beati pacifici, quoniam filii Dei uocabuntur. Sic debemus pacem sectari, ut primum inter Deum et nos ipsos pacem efficiamus, sectantes que ipse precepit, et fugientes mala que Deo odiosa sunt. Deinde pacificare debemus inter proximos nostros quoscunque uiderimus inter se discordiam habere. Per pacem filii Dei uocabimur. Magna est bonitas Dei et ineffabilis clementia conditoris, non sumus digni  serui Dei esse, et filii uocamur. Studeamus ergo, ut nos ipsi per bona opera tante hereditatis digni esse mereamur, et non segregemus nos ipsos a tam pio patre, qui nos in filiorum sortem adnumerare dignatus est.

8. Beati qui persecutionem patiuntur propter iustitiam, quoniam ipsorum est regnum celorum. Christus Filius Dei flagella et opprobria pro nobis sustinuit, et postremo ipsam mortem pro nobis suscepit; debemus ergo et nos pro eius nomine aduersa queque tolerare patienter, quia per multas tribulationes intrabimus in regnum Dei, si eas propter iustitiam toleramus. Beatitudo ergo nobis in celo parata est, ad illam bonis operibus nos preparemus, ad illam toto desiderio curramus. Exspectant nos angeli omnes  sancti in celis et gaudent, ut ad eos uenire uelimus. Laudemus itaque misericordiam Dei, et ei in omnibus gratias agamus, eumque semper deprecemur, ut qui nos redimere dignatus est, ipse nos emundet ab omnibus peccatis, et sui regni consortes cum omnibus sanctis efficiat. Cui est honor et gloria in secula seculorum. Amen.



SERMO u. De fide et operibus dilectionis.

1. Admoneo uos ut reminiscamini quid omnipotenti Deo in baptismo promisistis. Primitus credere in Deum Patrem omnipotentem, et in Iesum Christum Filium eius, et in Spiritum sanctum, unum omnipotentem Deum in Trinitate perfecta. Sed quia scriptum est: Fides sine operibus mortua est, et qui  nouit Deum, mandata debet conseruare, hec sunt mandata Dei que uobis annuntiamus facere et seruare. Ut Deum quem confessus es diligas ex toto corde, et ex tota mente, et ex tota uirtute. Deinde proximos uestros tanquam uos ipsos. In his duobus mandatis tota lex pendet et prophete. Initium sapientie timor Domini, perfectio autem caritas est, et ideo ut possitis hanc caritatem, que Deus est, adipisci, habete, sicut Apostolus precepit, cum omnibus pacem, ut Dominus dicit: Pacem et ueritatem diligite; patientiam, quia Dominus dicit: In patientia uestra possidebitis animas uestras. Habete misericordiam, quia Dominus precepit: Estote misericordes, sicut Pater uester celestis misericors est. Et iterum:  Beati misericordes, quoniam ipsi misericordiam consequentur. Estote benigni, sicut Apostolus precepit: Estote inuicem benigni, misericordes, donantes inuicem sicut et Deus in Christo donauit uobis. Sitis casti, sicut Apostolus dicit: Sequimini pacem et castimoniam, sine qua nemo uidebit Deum. Sitis impolluti corde et corpore, quia Deus dicit: Beati mundo corde, quoniam ipsi Deum uidebunt. Coniugibus fidem seruate, quia Dominus dicit: Quod Deus coniunxit, homo non separet. uiri caste diligant uxores, sicut Apostolus precipit: uiri, diligite uxores uestras, sicut Christus dilexit Ecclesiam. Uxores timeant uiros, quia Deus dicit mulieri: Sub uiri potestate eris, et ipse dominabitur tui cunctis diebus. Filios uestros docete, ut Deum timeant: familiam uestram similiter, ne aliquid per  uestram negligentiam Deo pereat; nec non et omnes uicinos exhortemini, ut benefaciant, quoniam scriptum est: Qui conuerti fecerit peccatorem ab errore uie sue, saluabit animam eius a morte, et operiet multitudinem peccatorum. Discordes ad concordiam reuocate, quia beati sunt pedes pacem portantes. Qui causas audit, iuste iudicet, quia Deus dicit: Iuste iudica proximo tuo. Et iterum: In quo iudicio iudicaueritis, iudicabimini. Munera non accipietis, quia Dei sermo est: Obcecant oculos sapientium, et subuertunt uerba iustorum, et cum Dominus dicit in tabernaculo suo, id est, in regno suo, habitare qui munera super innocentem non accipit.

2. Diem Dominicum obseruate, ad ecclesiam currite, quia in ipsa Christus a mortuis resurrexit, ut  nobis quoque exemplum preberet resurrectionis. Ibi orate, et fabulas otiosas et uerbositatem diligenter cauete, quia scriptum est: Domus mea domus orationis est. Ideo orare ibi debetis, et inutiliter non uerbosare. Eleemosynas date iuxta uires, quoniam sicut aqua exstinguit ignem, ita eleemosyna exstinguit peccata. Hospitales inuicem, quia Dominus in iudicio dicturus est: Hospes eram, et suscepistis me. Unde et quidam placuerunt angelis hospitio receptis. Peregrinos suscipite, et mementote uos ipsos in hoc seculo peregrinos. Infirmos uisitate, quia et Dominus dicturus est: Infirmus fui, et uisitastis me. uiduis et pupillis ministrate, quia Dominus dicturus est: Quod uni ex minimis meis fecistis, mihi fecistis. Decimas ecclesiis reddite, quia Dominus precepit dicens:  Reddite que sunt Cesaris Cesari, hoc est, uectigalia et tributa, et que sunt Dei Deo, id est, decimas, et primitias, et uota que uouistis omnia, sicut Dominus precepit: Quecunque uultis ut faciant uobis homines bona, hec et uos facite illis; et quod tibi non uis, alii ne feceris. Hec est enim lex et prophete. Si hanc ad inuicem caritatem impleueritis, omnia precepta implebitis. Deum solum ubique timete, regem honorificate, quia, sicut scriptum est, non est potestas nisi a Deo, et qui resistit potestati, Dei ordinationi resistit. Ideoque piis preceptis obedite. Iustum censum ne subtrahatis, sicut Apostolus precepit: Cui tributum, tributum; cui uectigal, uectigal. Serui carnales qui estis, obedite dominis uestris, sicut Apostolus iubet,  non ad oculum seruientes, quasi hominibus placentes, sed fide bona et corde simplici. Et uos, domini, eadem facite seruis, conseruate in eis iustitiam et misericordiam, scientes quoniam illorum et uester Dominus in celis est.

3. Orationem Dominicam memoriter tenete, quia in ea breuiter omnis necessitas presentis uite et future pleniter comprehenditur, et Christus eam docuit, ideoque Dominica dicitur, qui precepit ut sic oremus. Symbolum etiam ex animo tenete, quia scriptum est: Impossibile est sine fide placere Deo. Ideoque uos ipsi, sicut ibi dicitur, credite, et filiis uestris, necnon et eis quos in baptismo suscepistis, hanc ipsam fidem tradite, quia ideo pro ipsis fideiussores exstitistis, ut sic credere uobis docentibus deberent.  Scitote etiam uos semel non amplius baptizari debere, semel et non amplius ad confirmationem accedere, quia et apostoli semel manus super credentes imponebant, ut acciperent Spiritum sanctum.

4. Ieiunia legitima et publica maxime amate, quia per abstinentiam et eleemosynas populi placatur Deus, sicut Niniuitis triduo ieiunantibus pepercit. Iustitiam diligite, sicut scriptum est: Diligite iustitiam qui iudicatis terram. Diaboli suasionibus non consentite, sed, sicut Apostolus precipit, resistite diabolo et fugiet a uobis. Communionem corporis et sanguinis Domini per tempora sumite.

5. Hec sunt, fratres mei dilectissimi, opera, fidei, que ab uniuersis Christianis communiter debent conseruari, et qui his particeps in hoc seculo fieri  noluerit, particeps regni Dei in futuro esse non poterit; et nos humiles et infimi, uestro tamen amore et sollicitudine prouocati, propterea hec uobis enumerauimus, ut nullus se excuset dicendo: Nescio inter bonum et malum, inter iustum discernere, nescio quid dimittam, quid faciam. Nunc ergo diuerte a malo, sicut scriptum est, et fac bonum. Inquire pacem, et sequere eam; quod si feceritis, adaugebit uobis Dominus intellectum et uirtutem, ut etiam potiora et maiora diuina mandata discere et adimplere ualeatis, et non solum uobis, si in istis operibus iugiter usque in finem perseueretis, peccata dimittet, sed et eternum et celeste regnum quasi filiis propriis tribuet, ut sitis, sicut dicit Apostolus, heredes quidem Dei, coheredes autem Christi.

 6. Christum etiam Filium Dei uenturum credite in die iudicii iudicare uiuos et mortuos, sicut ipse ascendens in celum per angelos apostolis mandauit, qui dixerunt: Sic ueniet quemadmodum uidistis eum euntem in celum. Tunc uidebit eum omnis caro, sicut propheta dicit: uidebit omnis caro salutare Dei. Impii uident ut timeant quem despexerunt, sed non gaudebunt, quia gaudium in illum non habuerunt, sicut scriptum est: Tollatur impius, ne uideat gloriam Dei. Tunc iusti discernentur ab impiis, qui in hoc seculo premebantur ab ipsis. Impii, ut in supplicio carceris diaboli cum ipso puniantur; iusti, ut in regno Dei cum ipso glorientur. Recipient impii corpora, ut cum ipsis in perpetuum cum quibus  peccauerant crucientur. Recipient recti iusti corpora, ut in quibus Deo fideliter seruiebant, in ipsis a Deo misericorditer mercedem accipiant. Omnes tunc resurgent, sicut Apostolus dicit: Omnes resurgemus, sed non omnes immutabimur, quia soli iusti ad gloriam mutabuntur; tunc ibunt, sicut ueritas dicit, impii in supplicium eternum, iusti autem in uitam eternam. Tunc fulgebunt iusti sicut sol in regno patris eorum, ibi erit uita cum Deo sine timore mortis, ibi lux indeficiens, et nunquam tenebre, ibi salus quam nulla egritudo conturbat; ibi satietas indeficiens eis qui nunc esuriunt et sitiunt iustitiam; ibi felicitas, quam nullus timor corrumpit; ibi gaudium quod nulla tristitia consumit; ibi eterna gloria cum angelis et archangelis, cum patriarchis et prophetis, cum  apostolis et martyribus, cum confessoribus et sacris uirginibus que sequuntur Christum quocunque ierit; ibi maiora et meliora, suauiora et dulciora, iucundiora et amabiliora donata sunt sanctis, quam dici aut cogitari possit, quia, sicut dicit Apostolus, quod oculus non uidit, nec auris audiuit, nec in cor hominis ascendit, que preparauit Deus diligentibus se gaudia, ad que uos perducat qui uos creauit. Hec, filioli, hec, fratres karissimi, que uobis humiliter ego peccator ore suggessi, omnipotens Trinitas, Pater et Filius et Spiritus sanctus, sua uirtute sensibus uestris salubrius et cordi loquatur, qui uiuit et regnat in secula seculorum. Amen.



SERMO uI. De capitalibus peccatis et precipuis Dei preceptis.

 1. Audite et intelligite, karissimi, hoc est uerbum fidei quod predicamus, ut credamus in Deum Patrem omnipotentem, et in Iesum Christum filium eius unicum Dominum nostrum, et credamus in Spiritum sanctum unum Deum omnipotentem in unitate et Trinitate, trinum in personis et nominibus, et unum in deitate maiestatis et potestatis. Hoc est uerbum fidei quod predicamus, ut discernamus inter bonum et malum, inter pium et impium, inter iustitiam et iniquitatem, id est, inter capitalia peccata et inter capitalia et principalia precepta et mandata Dei. Hec enim sunt capitalia peccata. Sacrilegium quod dicitur cultura idolorum. Omnia autem sacrificia et auguria paganorum, sacrilegia sunt, quemadmodum sunt sacrificia mortuorum defuncta corpora, uel  super sepulcra illorum, siue auguria, siue phylacteria, siue que immolant super petras, siue ad fontes, siue ad arbores, Ioui, uel Mercurio, uel aliis diis paganorum, que omnia demonia sunt, et multa alia que enumerare longum est, que uniuersa, iuxta iudicium sanctorum Patrum, sacrilegia a Christianis uitanda et detestanda, et capitalia peccata esse dignoscuntur. Homicidium, adulterium, fornicatio, siue cum humana natura, siue cum animalibus et pecoribus, siue masculi cum masculis, siue femine cum feminis, ardentes in desideriis inuicem. Hec omnia capitalia peccata sunt. Furta et rapine, falsum testimonium, periurium, detractio, cupiditas, superbia, inuidia, odium, uana gloria, ebrietas, ista omnia capitalia peccata esse absque dubitatione comprobantur.  Hec sunt que mergunt homines in interitum et perditionem. Ista est malitia quam sanctus Petrus abiicere iussit, quando dicit: Hoc est uerbum quod euangelizatum est uobis. Deponentes igitur omnem malitiam et omne dolum. De talibus dicit Paulus apostolus: Qui talia agunt digni sunt morte; non solum qui faciunt, sed etiam qui consentiunt facientibus. Hec sunt opera Satane, quibus abrenuntiant Christiani in baptismo. Hec opera Satanas in die exitus nostri in nobis requiret, et si inuenerit, nos reos sibi uindicat, et ad inferni claustra et ad eternas penas secum nos nudos et flentes et lugentes trahit, ubi mors semper patitur, et nunquam per mortem maligna uita finietur, ubi ardor sulfureis  flammis exestuans et algor trementibus ac lugentibus animabus intolerabilis et nunquam terminatur; ubi tenebras sine luce patientur oculi eorum, qui hic lucernam Domini, id est, sanctum Euangelium, uidere oculis cordis noluerunt; ubi aures nichil nisi luctum et gemitum audient, que hic precepta uite in Euangelio Christi audire noluerunt; ubi esuriunt et sitiunt in eternum, qui hic esurientibus et sitientibus miseris cibum et potum dare noluerunt; ubi semper mors optatur, sed non dabitur, ab his qui hic de morte sua cogitare noluerunt. Ibi generaliter omne malum inuenitur, et nullum bonum uidebitur.

2. Precepta Dei sunt fides recta et uita immaculata. Fides recta fides catholica est, quam supra exposuimus. Dilectio Dei, id est, Dominum Deum diligere  ex toto corde, et ex tota anima, et ex tota uirtute. Deinde proximum tanquam semetipsum. Timor Domini, sicut scriptum est: Initium sapientie timor Domini. Pax, benignitas, patientia, humilitas, continentia, modestia, iustitia, misericordia. Opera enim sunt misericordie, esurienti cibum dare, sitienti potum, nudum uestire, infirmos et in carcere inclusos uisitare, et illis ministrare, hospites suscipere, mortuos sepelire, iuste iudicare, iustitiam laudare, iniquitatem detestare et non facere, uiduas et orphanos adiuuare, peregrinos suscipere, eleemosynas in pauperes partiri, tribulationem patientibus subuenire, decimas annis singulis reddere, semper orare in omni loco dominationis eius, castitatem seruare  et ieiunium amare, pacem semper diligere, gratiarum actionem Deo de omnibus agere. Hec facientibus et implentibus regna preparantur eterna. Illis Saluator mundi in die iudicii dicturus est: uenite, benedicti Patris mei, possidete regnum quod uobis paratum est ab origine mundi; tunc fulgebunt iusti sicut sol in regno patris eorum. Ubi est lux sine tenebris, et uita sine morte, ubi est letitia sempiterna et gaudium sine fine, ubi maiora et meliora bona spiritualia quam lingua humana exponere possit, sicut scriptum est, quod nec oculus uidit, nec auris audiuit, nec in cor hominis ascendit, que preparauit Deus diligentibus se.



SERMO uII. De fide et caritate.

 1. Primo omnium querendum est homini que sit uera scientia, ueraque sapientia, quia sapientia huius seculi stultitia est apud Deum. Scientia uera est, a diaboli seruitio, quod sunt peccata, recedere, et sapientia perfecta est Deum colere secundum mandatorum illius ueritatem, quia in his duobus uita beata acquiritur, sicut psalmista ait: Diuerte a malo, et fac bonum, nec etiam sufficit cuiquam mala non facere, nisi etiam et bona faciat; nec bona facere, nisi etiam et mala omittat. Omnis ergo qui sic sapiens est, procul dubio beatus erit in eternum. Nulla melior est sapientia quam ea qua Deus secundum modulum humane mentis intelligitur et timetur, et futurum eius creditur iudicium; uel quid est iustius quam Deum diligere eiusque mandata custodire,  per quem, dum non fuerimus, creati sumus, et a seruitute diaboli liberati, qui nobis omnia bona que habemus perdonauit? Ideo unusquisque instantissime bona que cepit perficere contendat, ut perpetuam a Domino mereatur mercedem accipere. Omnibus uiribus diligatur Deus, qui custodit omnes qui ei corpus suum et animam subiiciunt bona uoluntate et caritate sincera. Nam omnis creatura, uelit aut nolit, uni Deo et Domino suo subiecta est. Sed hoc admonemur, ut tota uoluntate seruiamus Domino Deo nostro.

2. Fides est prima que subiugat animam Deo, quia cognitio diuinitatis et scientia ueritatis per fidem discenda est catholicam, quia sine fide impossibile est placere Deo. uere beatus est qui et recte credendo  bene uiuit, et bene uiuendo fidem rectam custodit. Igitur sicut otiosa est fides sine operibus bonis, ita nichil proficiunt opera bona sine fide recta. Ista est fides catholica, ut credamus in unum Deum Patrem omnipotentem, et in Filium eius unicum Dominum nostrum Iesum Christum, et in Spiritum sanctum, id est, unus Deus, unius substantie Trinitas eterna; Deus ex quo omnia, per quem omnia, et in quo omnia.

3. In preceptis uero Dei caritas obtinet principatum, ideo diligenda est et tenenda, sine cuius perfectione nichil Deo placere posse, Paulus testatur apostolus. Unde et ipse Dominus a quodam scriba interrogatus quod esset mandatum maximum, respondit: Diliges Dominum Deum tuum ex toto corde  tuo, et ex tota anima tua, et ex tota mente tua. Addidit quoque: Secundum simile est huic: Diliges proximum tuum sicut te ipsum. In his duobus mandatis tota lex pendet et prophete. Quod uero ait, ex toto corde et tota anima et tota mente, id est, toto intellectu, tota uoluntate, et ex omni memoria Deum esse diligendum, Dei uero dilectio in obseruatione mandatorum eius tota consistit, sicut alibi ait: Si quis diligit me, sermones meos seruat. Unde et ipsa ueritas alibi ait: In hoc cognoscent omnes quia mei discipuli estis, si dilectionem habueritis ad inuicem. Item Apostolus: Plenitudo legis est dilectio. Item Ioannes euangelista: Hoc mandatum habemus a Deo, ut qui diligit Deum, diligat et proximum suum.

4. Si forte quislibet querat quis sit proximus,  sciat omnem Christianum recte proximum dici, quia omnes in baptismo Filii Dei sanctificamur, ut fratres simus spiritualiter in caritate perfecta. Nobilior est generatio spiritualis quam carnalis, de qua in Euangelio ipsa ueritas ait: Nisi quis renatus fuerit ex aqua et Spiritu sancto, non potest introire in regnum Dei. Discat homo que sint precepta Dei, et ea custodiat quantum ualeat, et sic se cognoscat caritatem habere Dei. Nemo igitur quamuis ingenti peccatorum pondere prematur, de bonitate diuine pietatis desperare debet. Sed in omni tribulationum angustia spe ad solatium superne pietatis currendum est, quia in Deo solo omnis spes et salus sine dubio consistit; qui uero Deum et Dominum fideliter  amat et indesinenter colit, et eius mandata perseueranter implet, eternam cum angelis gloriam perpetualiter possidere dignus efficiatur, celeste regnum pro meritis patet. Igitur sicut omnibus equaliter regni Dei predicata est beatitudo, ita omni sexui, etati, et persone equaliter secundum meritorum dignitatem regni Dei patet in troitus, ubi non est distinctio quis esset in seculo, laicus uel clericus, diues aut pauper, iunior uel senior, seruus aut dominus, sed unusquisque secundum meritum boni operis perpetua coronabitur gloria.



SERMO uIII. Qualiter hic uiuatur, qualiter in futurum uiuendum sit.

Cogitemus, dilectissimi fratres, assidue qualiter uiuamus in hac presenti uita, qualiter uicturi simus  post huius uite terminum. Nullatenus itaque homines perire possunt, sicut animalia ratione carentia, sed omnis homo animam habet eternam, que iudicabitur secundum ea que gessit in corpore, siue bonum, siue malum. Salus est enim uniuscuiusque Dei obedire mandatis, illiusque tota intentione semper facere uoluntatem, qui uult omnes homines saluos fieri et neminem perire. Ideoque post baptismi sacramentum secundam penitentia posuit purgationem, ut mala que post baptismi ablutionem agimus, penitentie medicamentis sanentur; ut qui prius in malis actibus fuimus, postea conuersi in bonis operibus uiuamus, quia non sufficit tantummodo mala derelinquere, nisi etiam mox et bona que mandata sunt nobis faciamus, dicente propheta: Diuerte a  malo et fac bonum. Nam superbie malum humilitatis bono immutandum est, ut qui fuimus per superbiam diaboli sectatores, per humilitatem simus imitatores Christi. Igitur per superbiam angelice potestates de celesti ceciderunt gloria, per humilitatem uero Christi humanum genus ad celestem uocatur gloriam. Initium omnis peccati superbia est, qua homo despexit mandatis obedire Dei sui. Inde fuit ruina primi hominis, quia contempsit mandato obedire Creatoris sui; et si ille primus homo per inobedientiam de paradisi eiectus est gaudiis, nos uero per obedientiam mandatorum Dei ad uitam ualeamus peruenire perpetuam, dicente Domino in Euangelio cuidam se interroganti quomodo uitam eternam  possidere potuisset: Si uis uitam ingredi, serua mandata; et in his mandatis Domini maximum est ac iustissimum: Diliges Dominum Deum tuum ex toto corde tuo, et ex tota anima tua, et ex omnibus uiribus tuis. Secundum simile est huic: Diliges proximum tuum sicut te ipsum, in quo est: Quod tibi non uis, alteri ne facias; quod ipsa natura hominis docet, quia nullus uult homo ut ei alter noceat. Ideo nulli debet ille nocere, et sicut nos desideramus ut alii nos adiuuent in nostris necessitatibus, ita et alios debemus adiuuare in suis necessitatibus secundum uirium nostrarum possibilitatem, et benigni esse et misericordes ad omnes homines, sicut Deus Pater benignus est et misericors in nos, qui solem suum facit oriri super bonos et malos, et ad fructificanda  semina pluuiam dabit terre nostre, ut terra germinet et faciat fructum unde nostre mortalitatis uita sustentetur. Idcirco necessarium est illum diligere, et eius obedire mandatis, ut per eius pietatem ab omnibus protegamur aduersis, et eternis per eum ualeamus abundare bonis. Nunquam enim illius nos deserit bonitas, si illius nos non derelinquamus uoluntatem, et uoluntas illius salus est nobis et prosperitas ac beatitudo eterna. Ideo tota uirtute fugiamus uitia et crimina que diabolus suadet, facientes bona que Deus ipse nobis precepit facere, hoc est dilectionem Dei et proximi, sicut prediximus, pietatem et misericordiam in miseros. Non simus auari ad congregandum uel seruandum, sed benigni ad largiendum, quia proprie diuitie redemptio est uiri,  et donorum que in pauperes fiunt Christus erit remunerator. Sicut aqua exstinguit ignem, ita eleemosyna delet peccatum. Similiter ieiuniis, et orationibus, et abstinentia carnalium desideriorum, et in confessione et penitentia omnia possunt deleri peccata. Sed nullus in peccatis suis securus iaceat, quia nemo ultimum prescire poterit diem, sed surgat per confessionem et penitentiam, et reuertatur ad dominum Deum suum, quia pius est ad ignoscendum, si nos pigri non erimus ad penitendum. Casti simus et sobrii in corpore nostro, fornicationes et alias fugientes immunditias corporales et omnes delectationes iniustas depellamus a nobis. Mundemus corda et corpora nostra in conspectu Domini Dei nostri, ut digni simus habitaculum Spiritui sancto.  Furta et rapinas, falsa testimonia, et periuria, et homicidia, et his similia crimina nullus uestrum faciat, ne quisquam contra alium inuidiam habeat, nec inimicitiam, nec dissensiones occultas, sed pacifice conuersetur cum omnibus, Domino dicente: Beati pacifici quoniam Filii Dei uocabuntur. Comessationes, et ebrietates, et inania uerba, et turpiloquia omnimodis cauete uobis: quia ebriosi, ut dicit Apostolus, regnum Dei non possidebunt. Auguria et incantationes et ligaturas nolite exercere, nec illis credere, quia diabolica hec sunt argumenta, non Domini precepta; sed ad Christi ecclesiam concurrite, ibi sanitatem corporum et salutem animarum querite uestrarum. In Dei enim omnipotentis potestate salus et uita omnium nostrorum est, cuius  pietas nunquam deserit in se sperantes, quapropter per illius bonitatem speremus et credamus omnia nobis bona uenire. Patientes simus, et nulli malum pro malo reddentes, sed indulgeamus in nos peccantibus, ut diuina misericordia nobis dignetur indulgere delicta nostra, sicut in Dominica Oratione solemus dicere. Semper Deum habeamus ubique presentem, et si coram homine timemus peccare, quanto magis coram oculis Dei, qui omnia euidentissime conspicit, que nos cogitamus uel loquimur, uel agimus. Illum ubique habemus testem in uita nostra, illum post hanc uitam iudicem habemus, illius semper tota dilectione et tota uirtute impleamus uoluntatem, quatenus ille nobis gloriam eternam  cum sanctis suis concedere dignetur, ut dum impii pro peccatis et sceleribus suis flammis cum diabolo tradentur eternis, nos pro bonis operibus cum Christo et cetibus angelicis gaudia eterne beatitudinis, diuina donante gratia, intrare mereamur.



SERMO IX. Qui actus sint omni studio euitandi, et qui tota uirium instantia sectandi.

1. Considerare oportet nos, karissimi, presentis uite statum, uel qui actus sint nobis omni studio euitandi, uel qui tota uirium nostrarum instantia sectandi. Inter omnia que hic agi possint semper aspicere debemus quomodo diabolo deceptori nostro resistamus, et quomodo Deo Iesu redemptori nostro  placeamus. In eo illi placemus, si hoc agimus quod ille iussit, et quod ille interdixit refutamus. Peccata uero et iniquitates prohibet nos committere, commissa penitentie medicamine citius curare. Recte itaque uiuere et pie et eterna querere precepit nobis, et unumquemque locum et conditionem suam diligenter procurare, ne uacuus appareat, uel minus utilis in loco suo. Una est enim corpori nostro anima, in qua uita consistit, sed multa sunt membra diuersis distincta officiis. Sic in Ecclesia una est fides, que per caritatem ubique operari debet, sed diuerse dignitates proprias habentes ministrationes. Nam alius ordo prepositorum est, alius subditorum; alius diuitum, alius pauperum; alius senum, alius iuuenum; et unaqueque persona habens sua propria  precepta, sicut unumquodque membrum habet suum proprium in corpore officium. Nam episcoporum officium est praua prohibere, pusillanimes consolaria proteruos corripere. Deinde regius honor populis debet esse timori et uenerationi, quia non est potetas nisi a Deo. Item, potentes et iudices omnes qui regi adherent fideles sint oportet, et humiles, et misericordes, in equitate iudicare et non in muneribus, uiduas et pupillos et pauperes defendere, episcopis suis subditos esse, neminem ui opprimere, non iniustis diuitiis inhiare, sua magis indigentibus dare quam aliena rapere.

2. Item, sunt in populo Dei alii sapientes, et alii stulti. Sapientium est bona que sciunt et opere  complere et aliis predicare. Quid prodest uiatori scire uiam, si non uult intrare? Ille uero qui uiam Dei scit et intrat, aliosque introducit, similis est firmamento, quod multis splendet sideribus. Qui uero multos edificat, multorum mercede gloriatur. Debent itaque potentes Deum habere sibi presentem semper, et licet hominem non timeant, Deum tamen metuant, et potestatem sibi concessam in Dei honorem et in salutem anime sue fruere. Qui uero stulti sunt et indocti, discant humiliter a sapientibus quia qui ignorat ignorabitur, ne ignorantia se putent excusari posse apud districtum iudicem; ille considerat occulta uniuscuiusque.

3. Tres distantie sunt in humano genere; alii sunt qui bene sciunt, et faciunt que sciunt: hi sunt  optimi hominum ac Deo proximi. Secundus gradus est in hominibus qui per se bona nesciunt, uolunt tamen discere a bene scientibus, et implere que didicerint, et horum uita utilis est in Ecclesia. Qui bona que ignorat discere contemnit, huius uita omnibus inutilis est et plurimis noxia. Quapropter qui sciat bonum, faciat; et qui nesciat discat, ut et ille de sua scientia gaudeat, et hic de sua industria proficiat. Alii sunt in Ecclesia diuites, alii pauperes. Pauperibus preceptum est humiles esse, et sperare in Deum, qui dixit: Beati pauperes spiritu, et meliores diuitias tanto auidius amare, quanto his terrenis uacui sunt. Diuitibus preceptum est sua dare, non aliena rapere, uestire, induere, quia multa sunt que diuites per abundantiam diuitiarum superflua faciunt,  uel in cibo, uel in uestitu. Ideo refectio pauperum abluat peccata que superfluitas contraxit, quia sicut aqua exstinguit ignem, ita eleemosyna exstinguit peccatum. Diues qui parcit diuitiis non parcit anime, aut cui largus est qui semetipso tenax est? Cogitet unusquisque quanto pretio ab igne presenti, si cogatur ardere uel unum diem, uelit se redimere, quanto est acrior ignis iudicii? Ignis gehenne insuper eternus est. Ideo qui habeat diuitias, preueniat faciem iudicis, et misereatur miseris, ut ei misereatur Deus, qui pauperi, ut dictum est, miseretur; feneretur Domino, et ipse reddet ei. Senes uero decet religiosos esse, compositis moribus, et canitiem ornare sobrietate, et semper de ingressu alterius uite cogitare. Adolescentes conuenit obedientie et subiectioni  seniorum operam dare, ut proficiant semper in domo Dei, ut meliores ac meliores fiant, nec uanis oblectationibus et noxiis cupiditatibus malignos se spiritus mancipare sinant, sed castos se et immaculatos studeant ad maturam perducere etatem.

4. Parentibus quoque preceptum est ut erudiant filios suos in timore Dei. Quid enim parenti proficit, si habeat filium tormentis perpetuis deputatum? ideo diligentius erudiant in disciplina pietatis suos filios patres, ut benedictione hereditatis hic et in futuro seculo habeant illos. Sed et filii obediant parentibus suis, nam et ipsemet Christus subditus fuisse parentibus suis legitur. uiri uero diligant uxores suas in castitate et conscientia pura, et quasi fragiliori uasculo, honorem  eis competentem in timore Dei faciant, uxoresque uiris suis sint subdite in timore et fide, scientes a Deo constitutam esse subiectionem uxoris uiro. Sunt quoque alia communia in Ecclesia omni dignitati, etati et sexui, precepta, ut est diligere Dominum Deum ex toto corde, ex tota mente, totaque uirtute, et proximum sicut seipsum, nullusque hoc alteri faciat quod sibi fieri nollet. Patientia quoque omnibus necessaria est et compassionis affectus, et misericordie largitas, et iustitie equitas, et fidei puritas, et spei firmitas, orationumque instantia, et mansuetudo morum. His enim et huiusmodi hostiis promeretur diuina clementia. Hec enim salutis precepta et omnibus conueniunt, et cunctis  necessaria esse noscuntur. His passibus iter celeste, et his clauibus superne patrie ianua panditur: Per hec uestigia omnes sancti cursum uite presentis peregerunt, et qui nunc regnant cum Christo per has semitas ad eum peruenerunt, nec est hec uia laboriosa, sed ualde gloriosa, que breui spatio peragitur, sed perpetua letitia et gloria coronatur. Qui uero hac pergere non cessat, angelice beatitudinis consors efficitur, et ipsius Domini Dei omnipotentis eterno fruitur aspectu, qui uiuit et regnat in secula seculorum. Amen.



SERMO X. De Incarnatione Filii Dei et humani generis reparatione.

1. Primum omnipotens Deus hominem in paradiso ad suam imaginem et similitudinem creauit, et eternum  eum esse uoluit; sed postquam de paradisi gaudiis, culpa exigente, repulsus est primus humani generis parens, et in huius exsilii atque cecitatis quam patimur erumnam uenit, iam illa celestis patrie gaudia que prius contemplabatur uidere non potuit. In paradiso quippe homo assueuerat uerbis Dei perfrui, beatorum angelorum spiritibus cordis munditia et celsitudine uisionis interesse. Has autem homo delicias tunc amisit, cum in paradiso peccauit. Postquam huc cecidit primus homo, ab illo quod contemplabatur mentis lumine secessit, ex cuius uidelicet carne nos in huius exsilii cecitate nati, audiuimus quidem esse celestem patriam; audiuimus eius ciues angelos Dei, audiuimus eorumdem angelorum socios spiritus iustorum perfectorum; sed carnales quique, quia illa  inuisibilia scire non ualent per experimentum, dubitant utrumne sint que corporalibus oculis non uident. Dum esse summa et inuisibilia audiunt, diffidunt an uera sint, quia sola hec infima in quibus nati sunt uisibilia nouerunt, unde factum est ut ipse inuisibilium et uisibilium creator ad humani generis redemptionem unigenitus Patris ueniret. Unigenitus Patris idcirco incarnatus est, ut nos ad fidem introduceret. O quanta est bonitas Dei nostri, qui nos creauit et liberauit, opprobria multa et irrisiones uerborum pertulit a perfidis Iudeis, ut nos per eius exemplum ueram patientiam seruaremus, insultantium alapas accepit, ut animas credentium laqueis diaboli liberaret; a perfidorum sputis faciem non abscondit,  ut nos ablueret aqua salutis; tacitus flagella tolerauit, ut nos ab eternis suppliciis faceret saluos; colaphos pertulit, ut nobis perennes honores inter choros angelorum tribueret, in siti sua fellis amari tudinem accepit, ut nos eterna dulcedine debriaret, ut uitam mortuis prepararet, usque ad mortem ipsa uita peruenit. Cur itaque asperum creditur ut a Deo homo toleret flagella pro malis, si tanta Deus mala pertulit ab hominibus pro bonis? aut qui sana intelligentia de percussione sua ingratus existit, si ipse hinc sine flagello non exiit, qui hic sine peccato uixit? Hec omnia et alia multa redemptor noster pro nostra salute sustinuit, et nos debemus pro eius amore omnia uitia et concupiscentias malas relinquere, quia ille nos in tantum amauit, ut pro nobis  suum sanctum sanguinem fuderit. Sequamur ergo, fratres karissimi, districtam et asperam redemptoris uiam. Non nos terrenarum amor superet, non superbia inflet, non ira dilaniet, non luxuria polluat, non inuidia consumat. Amore nostro, fratres karissimi, redemptor noster occubuit, et nos amore eius discamus uincere nosmetipsos. Quod si perfecte agimus, non solum imminentes penas euadimus, sed communi cum martyribus gloria remuneramur.

2. Hanc itaque spem habentes, fratres karissimi, mundemus nos ab omni inquinamento carnis et spiritus, et quidquid malum ac sordidum est, nec corpore agamus, nec animo cogitemus, sicut decet sanctos, ut in futura resurrectione ad gloriam, non ad penam, ire mereamur. Alii enim resurgent ut a Deo  celestia premia consequantur, alii uero ut cum diabolo eterna tormenta patiantur. Sic enim de iniquis et iniustis Dominus in Euangelio dicit: Tunc ibunt impii in ignem eternum, iusti autem in uitam eternam. Hanc ergo, fratres karissimi, resurrectionem, que apostolicis ac diuinis uocibus roborata est, firmissime custodite. Scitote resurrexisse a mortuis Dominum nostrum Iesum Christum, et immortalem factum sedere ad dexteram Patris, qui nos ad similia resurrectionis premia prouocare dignatur. Exhibete ergo uos dignos quibus celestis et eterna illa gloria conferatur, quam tunc potestis adipisci, si uos sanctos in omnibus seruetis. Abstinete uos ab omni opere malo, ab odio, inimicitiis, ebrietatibus, fornicatione, a furto et periurio. Quia hec omnia et his similia odit  Deus, et eos qui ista faciunt puniet in futuro. Estote ergo benigni, misericordes, humiles, pudici, et ea semper operantes que in sanctis suis Deus diligit, ut possitis cum sanctis eius ad uitam eternam peruenire, per Iesum Christum Dominum nostrum, qui nos protegere in omnibus, et sua gratia adiuuare dignetur. Ipsi gloria cum Patre et Spiritu sancto in omnia secula seculorum.



SERMO XI. De duobus regnis a Deo statutis.

Duo regna statuit Deus, presentis dico temporis et futuri, et tempora utrique constituit, statuitque exspectare iudicii sui diem, quam ipse definiuit, in qua habenda sit rerum omnium animarumque discretio,  ut impii quidem pro peccatis suis igni tradantur eterno, hi uero qui secundum uoluntatem conditoris Dei uixerunt, pro bonis operibus benedictione suscepta, clarissima luce fulgentes, introducti ad eternum seculum, ineffabilium bonorum munera eterna percipiant. Modo fratres dies purificationis sancta, et spirituales iam anime sunt, in quibus aliqua corporis fatigatio, anime uero lucra inueniuntur, et ideo, sicut Apostolus dicit: Ecce nunc tempus acceptabile, ecce nunc dies salutis, ideo uacare Deo studeamus soli, et chara seculi transeuntia relinquamus, et Deo pio patri adhereamus, admonente psalmista ac dicente: uacate et uidete, quoniam ego sum Dominus. uacare ergo Domino est laudibus eius insistere, et onera peccatorum per penitentiam abiicere, et ad  Deum conditorem conuertere. Nolite imitari malos Christianos. Sunt enim, quod peius est, qui post baptisma multa crimina et peccata committunt, et medicamentum penitentie non requirunt, sed per omnes scelerum campos, laxatis peccatorum habenis, per precipitia luxurie feruntur infernis, et sine ulla compunctione uel correctione uite ad altare accedere et communicare presumunt. uos uero qui baptizati estis, nolite imitari tales, ne forte si eos imitari uolueritis, cum ipsis eterno supplicio pereatis. Custodite in uobis baptismi sacramentum, ebrietatem uelut inferni foueam fugite, superbiam, inuidiam, uanitatem quasi gladium diaboli pertimescite. Nolite detrahere, quia, sicut scriptum est: Qui detrahit fratri suo eradicabitur de terra uiuentium. Nolite maledicere,  quia scriptum est: Neque maledicentes regnum Dei possidebunt. Nolite falsum testimonium dicere, quia scriptum est: Testis falsus non erit impunitus. Nolite mentiri propter quod scriptum est: Os quod mentitur occidit animam. Nolite uos inuicem odio habere, quia scriptum est: Qui odit fratrem suum homicida est, quia quicunque fecerit hoc mali, perdit baptismi sacramentum. Nolite facere furtum in quolibet ingenio. Fraudes nolite committere. Stateras dolosas et mensuras duplices quasi mortifera uenena uitate. Ad ecclesiam frequenter conuenite, sacerdotibus uestris et honorem et amorem impendite. De ipsa substantia uestra et decimas reddite, et secundum uires uestras eleemosynas facite, nolite munera super innocentes accipere, sed quotiescunque  causas auditis, Deum attendite, et iustum iudicium iudicate, ne forte dum pecuniam iniuste uultis adquirere, eternum supplicium non possitis euadere. Qui de salute anime sue attentius cogitat, unde leditur quantum potest fugiat; qui enim non cogitat nisi de ista tantum uita, animalibus et pecoribus similis est. Quid enim querunt animalia nisi manducare et bibere atque dormire? Talis est qui plus cogitat de carne sua quam de anima, qui plus diligit gulam aut luxuriam quam castitatem atque iustitiam. Scire debetis, karissimi, quia ideo Christiani facti sumus, ut semper de futuro seculo et de eterna beatitudine cogitemus, et plus pro anima quam pro corpore laboremus, quia caro nostra paucis annis erit  in mundo. Anima enim nostra, si bene agimus, sine fine regnabit in celo. Penitentiam itaque agamus, fratres, ut peccatorum propitiatorem Deum habere mereamur. Deprecemur eum, quia exacerbauimus eum; humiliemur, ut exaltet nos; defleamus, ut letificet nos, plangamus, ut consoletur nos; proiiciamus a nobis consuetudinem malam et quasi uestimento uirtute animi induamur, maxime nos qui iam conuersationem angelicam promeruimus, ut ad angelorum consortium mereamur peruenire, ubi, ab auditu malo liberati, illam felicem et desiderabilem uocem mereamur audire: Euge, serue bone et fidelis, intra in gaudium Domini tui, prestante Domino nostro Iesu Christo qui uiuit et regnat in secula seculorum. Amen.



SERMO XII. Exhortatio de ieiuniis Quadragesime.


1. Nos sumus constituti, dilectissimi fratres, ut uobis uiam salutis uestre ostendamus, prout diuina clementia intelligentiam nobis dare dignatur. Ideo rogamus ut intenta mente et pia deuotione Domini mandata in omni hora diligenter facere studeatis, ut, in caritate diuina firmati, nullis tentationibus ab illa separemini, sed semper facientes quod bonum est, abundetis in spe et uirtute Spiritus sancti, ut per eius gratiam fidem quam accepistis et baptisma conseruare ualeatis ante conspectum summi Dei et Saluatoris nostri Iesu Christi, quia creati sumus ad laudem sui sancti nominis, qui dilexit nos et lauit  nos a peccatis nostris in sanguine suo, quia mortem pro nobis sustinuit, ut per suam mortem destrueret eum qui habebat mortis imperium, id est, diabolum, et humanum genus ab eius potestate eripiens, aperuit credentibus regna celorum, ubi perfruuntur uitam eternam fideles, fructum maximum habentes eterne uite. Maximus fructus est solus Deus, uite eterne remunerator, et ideo secundum solum Deum et Dominum nostrum adoremus, et ipsi soli seruiamus, ut ipse nos remunerare dignetur fructum amplissimum. Fugiamus omnia que diabolice subiacent potestati, ut, diuina uirtute roborati, preualeamus contra eius antiquas nequitias.

2. Debemus, karissimi fratres, misericordiam redemptoris nostri Domini Iesu Christi omni deuotione  semper laudare, et pia intentione eius precepto nos subdere, cum bona uoluntate et caritate sincera, maxime tamen in istis sanctis diebus que nunc incipiunt, animam nostram et corpus ieiunando, orando, eleemosynam dando, maiestati diuine committere, quia pro nostra salute iehsu Christus Dominus noster ad homines ueniens, ieiunauit quadraginta diebus et quadraginta noctibus, et nullum omnino cibum sumpsit. Nos quoque, in quantum possumus, annuo Quadragesime tempore, carnem nostram per abstinentiam affligere conamur, quia opus est nobis ut ab illicitis cogitationibus uerbisque et factis ieiunemus, uiuentes in celestibus spiritualibusque preceptis. Lege Mosaica uniuerso populo  est preceptum decimas et primitias offerre Domino Deo. Ita debemus principia uoluntatum, consummationesque operum nostrorum ad Dei gratiam offerre, et in nostro corpore persoluere decimas dierum anni, nunc in isto sacratissimo tempore, quia isti sunt dies qui constituuntur ad hoc, ut carnis nostre decimas in his Deo demus. A presenti enim die, ut nostis, karissimi fratres, usque in pascha dies quadraginta et duo fiunt, quorum triginta sex ieiunamus, et sex dominicis cum letitia usi sumus uictum nostrum. Dum uero per trecentos sexaginta dies annus ducitur, totum anni tempus XXXuI dierum numero decimatur. His diebus oportet nos ad ecclesiam uenire, actuumque nostrorum operatione, mundo corde et casto corpore in conspectu diuine  maiestatis humiliter offerre, rogando Deum omnipotentem, ut nobis indulgere dignetur, quod negligentius totum annum uiximus quam debuimus. Hec, fratres karissimi, sapienter ac fideliter cogitantes, ad penitentie remedia confugere festinemus, et per castitatem, per opera iustitie et misericordie, eterna nobis apud Deum premia comparemus. Eo diligentius debemus dies istos bene operando peragere, quia magnam indulgentiam peccatorum nostrorum apud Deum merentur ieiunia, si propter amorem Dei aguntur, et non per gloriam inanem.

3. Hoc est perfectum ieiunium et rationabile, quando corpus nostrum ieiunat, anima orat, facilius per ieiunium oratio penetrat celum. Tunc enim homo spiritualis effectus angelis coniungitur. Per hoc  enim prosternuntur uitia, humiliabitur caro, diaboli tentamenta uincuntur. Nolite negligere animam uestram, sed sicut carni uestre, ne deficiat, cibos quotidie prebetis, sic mentis uestre quotidiana alimenta bona sint opera. Cibo corpus pascitur, pio opere spiritus nutriatur; quod moriture carni tribuitis, uicture in perpetuum anime non negetis. uita corporis anima est: uita anime Deus est, et sicut corpus mortuum est sine anima, ita anima mortua est sine Deo. Ideo Iesum Christum saluatorem nostrum habeamus in corde per opera bona, ut animam nostram et corpus conseruare dignetur. Rectum est unicuique diligere Dominum Deum ex toto corde, ex tota mente, totaque uirtute, et proximum  sicut seipsum; nullusque hoc alteri faciat, quod sibi fieri non uult. Idcirco, karissimi, uidete, ut mundetis corda uestra, et ut castigetis corpora uestra, ut digni habeamini Spiritum sanctum accipere, cuius habitatio et domus estis, recte credentes et bene agentes, non mortalis, sed eterna spiritualis.

4. uigilate, fratres, in omni opere bono, retinete in memoria que audistis in predicatione salutis uestre, et facite que precepta sunt. Habete Christum in corde, et signum sancte crucis in fronte. Multos habemus inimicos inuisibiles, qui cursum nostrum impedire contendunt, et loqueos subuersionis sue ponunt in itineribus nostris, ut irretitos dilectionibus noxiis gressum uite nobis intercludant. Contra hos signaculo crucis Christi armate  uos, quia hoc est quod fugiunt et timent maligni spiritus, inimici nostri, quia per hoc signum illi damnati sunt, per hoc et nos liberati sumus. Hoc ad omne opus primum ponamus, hoc dormientes muniat et uigilantes armet, ne nobis insidians hostis dormientibus uel uigilantibus in aliquo negotio possit nocere. Nam et rex noster, hoc est iehsu Christus, si nos uiderit pro quacunque tribulatione uel metu ad suum conuolare uexillum, statim nos dextra potentie sue ab omni aduersitate in laudem et gloriam nominis sui sancti eruet et proteget. Est namque laudandus et colendus uerus Deus, qui sperantes in se custodit. Illum rogemus, dilectissimi fratres, ut nos hic protegat et ad uitam perducat eternam.



SERMO XIII. Quare ieiunia Quadragesime magis aliis ieiuniis ueneranda sint.


Debemus, fratres karissimi, semper in omni tempore nos humiliare et seruire Domino Deo nostro, sed maxime in istis sanctis diebus Quadragesime. Indicamus uobis, fratres, quare ista sancta ieiunia magis aliis ieiuniis uenerare debemus: quia Redemptor noster, ad homines ueniens, ieiunauit quadraginta diebus et quadraginta noctibus, et nullum omnino cibum sumpsit. Nos quoque, in quantum possumus, cum Dei adiutorio per abstinentiam mundemus nos a peccatis nostris. Scitis quia a presenti die usque ad paschalis solemnitatis gaudia sex hebdomades ueniunt, quarum uidelicet dies  quadraginta et duo fiunt, ex quibus dum sex dies Dominici abstinentie subtrahuntur, non plus in abstinentia quam XXXuI dies remanent; dum uero per trecentos et sexaginta dies annus ducitur, nos enim per XXXuI dies affligimur, quasi anni nostri decimas Deo damus, ut qui nobismet ipsis per acceptum annum uiximus, auctori nostro nos in eius decimis per abstinentiam subdamus. Unde, fratres karissimi, sicut offerre in lege iubemini decimas rerum, ita offerre contendite et decimas dierum. Unusquisque, in quantum uirtus suppetit, carnem maceret, eiusque desideria affligat, quia caro nos leta traxit ad culpam, afflicta reducat ad ueniam, ut qui per peccatum cecidimus, per ueniam resurgamus, et semper quod bonum est faciamus, quia apostolus  dicit: Unusquisque quodcunque bonum fecerit, hoc percipiet a Domino. Unde, fratres, quodcunque boni facere potestis, facite sine tristitia, quia scriptum est: Hilarem enim datorem diligit Deus. Studeat uero ab omni opere malo se unusquisque continere, et non solum a fornicatione, quod etiam nunquam facere licet, sed etiam a legitimo coniugio se abstineat in istis quadraginta diebus. Abiiciat similiter a se iocos otiosos et uerba uana et turpia, et meditetur die ac nocte omne opus suum ad laudem Domini nostri Iesu Christi conuertere, cum sanctis orationibus et uigiliis et eleemosynis, et in ecclesia conuenientibus, et quando ad ecclesiam uenerit, roget Deum omnipotentem, ut dirigat uiam eius ad ipsius  uoluntatem, et sua dimittere peccata dignetur, et uerbum Dei libenter audiat, et alterum non impediat, quia Dominus nos admonet dicens: Petite et dabitur uobis, querite et inuenietis, pulsate et aperietur uobis. Et ista sancta ieiunia in uoluntate Dei peragamus, quia ieiunium res sancta est, opus celeste, quod qui sancte agit, Deo iungitur et spiritualis efficitur. Per hoc enim prosternuntur uitia, humiliatur caro, diaboli tentamenta uincuntur. Ideo fugiamus omnia uitia, fornicationem, immunditiam, inimicitiam, contentionem, emulationem, iram, rixam, dissensionem, homicidium, inuidiam, ebrietates, comessationes, et habeamus caritatem et gaudium, pacem et longanimitatem, patientiam et bonitatem, modestiam et continentiam, ut instructi bonis operibus, uincere  ualeamus tentamenta diaboli, et crescere in timore Dei, et nunc et semper eius facere uoluntatem, quia omnibus horis oportet nos esse ornatos et splendidos et maxime in istis XL diebus, quia in his, ut superius diximus, anni nostri decimas Deo dare debemus. Fratres karissimi, mundemus semper corpus et animam, ut in hora exitus nostri Deo digni inueniamur, et in die iudicii, cum Dominus noster iehsu Christus uenerit in maiestate sua cum angelis suis, mereamur ad uitam eternam uenire, et ibi semper beate uiuere, ubi est certa securitas, secura tranquillitas, tranquilla iucunditas, felix eternitas, eterna felicitas, ubi est amor perfectus, timor nullus, eterna salus exuberat, ueritas regnat, ubi nec fallit quisque, nec fallitur, ubi sunt omnia bona  Dominus noster iehsu Christus, qui cum Patre et Spiritu sancto uiuit et regnat Deus per omnia secula seculorum. Ipse nobis concedat ut ad illam uitam et felicitatem perueniamus. Amen.



SERMO XIu. In die solemnitatis paschalis.

1. Gratias Deo Saluatori nostro, qui nos sanos peruenire permisit ad celebrandum diem Dominicum paschalis solemnitatis. Hodie in uniuerso mundo in sanctis Christi Ecclesiis resurrectio nostri Saluatoris Iesu Christi Domini nostri celebratur. Ideo decet, fratres karissimi, ut aliquid de tam magna solemnitate loquamur. Apparuit autem iehsu Christus in carne, mori dignatus est ex uoluntate, resurrexit ex potestate, et ostendit exemplo quod nobis  promisit in premio. Solus ille in tempore mortuus est, et tamen solus minime surrexit. Nam scriptum est: Multa corpora sanctorum que dormierunt resurrexerunt. Ecce cum Deo homines resurrexisse cognoscimus, et quos puros fuisse homines non dubitamus. Si igitur membra nostri Redemptoris sumus, presumamus in nobis quod gestum constat in capite, quod est Christus iehsu. Ille enim, sicut Paulus apostolus dicit: Mortuus est propter delicta nostra, et resurrexit propter iustificationem nostram. O magna clementia Redemptoris nostri unigeniti Filii Dei, et Saluatoris nostri Iesu Christi Domini nostri, qui uenit in hunc mundum peccatores saluos facere, quia omnes homines ante aduentum  Saluatoris per culpam rei erant prime preuaricationis Adam et Aeue uxoris eius!

2. Audistis sepe, fratres karissimi, quomodo primi parentes nostri Dei preceptum transgressi sunt, et nunc breuiter dicamus. Erant enim constituti in paradiso felicitatis tante, ut si uoluissent in illa paradisi beatitudine custodire ut a fructu prohibite arboris se abstinerent, semper absque morte et miseria fuissent. Precepit enim eis Dominus Deus, ut de fructu unius arboris non manducarent, ne totum eis licitum esse putarent, et similes se Deo crederent, si nulla lege tenerentur, et paradisus ille in terra positus est, et tamen tante, sicut supra diximus, felicitatis, ut si Dei preceptum custodirent, semper absque morte et miseria fuissent, donec  translati essent in regna celestia. Sed antiquus hostis inuidendo de tanta gloria hominis, quia noluit ut homo tantam haberet felicitatem, de qua ipse per suam superbiam deiectus est, quia a Deo bonus fuit creatus, sed per suam superbiam cecidit de celo, et ideo inuidebat de hominis gloria, quia ille perdiderat suam, propterea tentando per serpentem suasit mulieri ut ederet de fructu illius ligni de quo Dominus precepit ut non ederent, et dixit: Si gustaueritis de ligno, aperientur oculi uestri, et eritis sicut dii, scientes bonum et malum. Consensit mulier suasioni, et comedit, et dedit uiro, et comedit ipse, et tunc post peccatum ambo deiecti sunt de paradiso in hanc miseram uitam, et omnis homo propter illam transgressionem sub mortis imperio tenebatur,  et omnes ad inferni claustra descenderunt, iusti tamen ibi non arserunt, sed tamen fuerunt in inferno, sedentes in tenebris et umbra mortis, et nullus hominum potuit illam damnationem a se excutere, sed omnes in inferno detenti sunt, donec iehsu Christus Dominus noster per uterum Marie semper uirginis nasci in mundo dignatus est, ut idem fieret hominum liberator qui fuit creator, et in eadem carne, quam pro nostra omniumque salute suscepit, multas iniurias a perfidis Iudeorum populis sustinuit, non ut se uindicare non potuisset, sed exemplum nobis patientie exhibuit, ut cum tolerantia tribulationes et iniurias patiamur. Ille tentationes diaboli sustinuit, et eum sua uirtute superauit, et in abyssum eum sua diuinitate mergere potuit,  et tamen nisi mansuetudinis uerba non respondit. Tolerauit a perfidis Iudeis multa blasphemia uerborum et insuper flagella, sputa, alapas, spineam coronam, et incisiones multas, et post ista omnia et alia multa, in cruce positus, clauis corpus suum perforari non renuit, animam ponendo mortem sustinuit, nulla necessitate, sed propria uoluntate in sepulcro carnem reposuit, et ad inferna descendit, et mortis principem colligauit, id est, diabolum, uectes ferreos portarum inferni confregit, et omnes iustos inde eripiens, in libertatem pristinam reuocauit, resurgensque a morte, lucem salutis eterne nobis in se credentibus demonstrauit.

3. Hanc resurrectionis eius gloriam annua deuotione  uenerantes hodie colimus. Letemur ergo, dilectissimi, et exsultemus in Domino, quia in ista sancta solemnitate Redemptor noster resurgendo uitam nobis immortalem ostendit, et per suam gratiam daturus est, si nolumus transmigrare ad uirtutes a uitiis. Idcirco mundemus nos ab omni iniquitate et seruiamus Domino Deo nostro Iesu Christo, quia ille pro nobis suum sanctum sanguinem fudit, ut nos redimeret ab omni iniquitate. Ideo debemus sancte et iuste et pie uiuere in hoc seculo, et nichil ante Dei amorem ponere, qui nos in tantum dilexit, ut pro nobis, sicut diximus, ipse moreretur. Nunc, fratres karissimi, eius resurrectionem gaudentes celebremus, et ei puro corde et casto corpore, nosmetipsos preparemus, ut per hec festa paschalia, que  hic agimus, peruenire ad celestia mereamur, et ibi semper beate uiuere cum sanctis angelis et cum omnibus iustis, sicut ipse Dominus dixit: Tunc iusti fulgebunt sicut sol in regno Patris eorum. Ad illam eternam letitiam nos perducere dignetur, qui nos creauit iehsu Christus Dominus noster, qui regnat cum Patre in unitate Spiritus sancti Deus per omnia secula seculorum. Amen.



SERMO Xu. De abrenuntiatione in baptismate.

1. Audite, fratres, et attentius cogitetis quid in baptismo renuntiastis. Abrenuntiastis enim diabolo, et omnibus operibus eius et omnibus pompis eius. Quid sunt ergo opera diaboli? Hec sunt superbia, idololatria, inuidia, homicidium, detractio, mendacium, periurium,  odium, fornicatio, adulterium, omnis pollutio, furta, falsum testimonium, rapina, gula, ebrietas, turpiloquia, contentiones, ira, ueneficia, incantationes et sortilegos exquirere, strigas et fictos lupos credere, abortum facere, Dominis inobedientes esse, phylacteria habere. Hec et his similia mala opera sunt diaboli, et his omnibus in baptismo renuntiastis, et, sicut Apostolus dicit: Qui talia agunt digni sunt morte, et regnum Dei non consequentur. Sed quia credimus per Dei misericordiam ut his omnibus superius dictis corde et opere renuntietis, ut ueniam consequi mereamini, admoneo uos, fratres karissimi, ut reminiscamini quod omnipotenti Deo promisistis.

2. Primitus enim promisistis credere in Deum omnipotentem,  et in Iesum Christum Filium eius, et in Spiritum sanctum, unum omnipotentem Deum in Trinitate perfecta.

3. Hec sunt mandata Dei que facere et conseruare debetis, ut Deum, quem confessi estis, diligatis ex toto corde, ex tota mente, et ex tota uirtute. Deinde proximos uestros tanquam uosmetipsos. In his omnibus mandatis tota lex pendet et prophete. Estote patientes, estote misericordes, benigni, casti, impolluti. Filios docete ut Deum timeant, familiam similiter. Discordes pacate. Qui causas audit, iuste iudicet, munera non accipiat, quia munera obcecant etiam sapientes.

4. Diem Dominicum obseruate, ad ecclesiam conuenite,  ibi orantes et non uerbositantes. Eleemosynas date iuxta uires, quia sicut aqua exstinguit ignem, ita eleemosyna exstinguit peccatum. Hospitales inuicem peregrinos suscipite, infirmos uisitate, uiduis et pupillis ministrate, decimas reddite ecclesiis, et quod tibi non uis, alii ne facias. Deum solum ubique timete. Serui subditi estote dominis, et domini iustitiam conseruate seruis. Orationem Dominicam et Symbolum tenete, et filiis uestris tradite et filiolis uestris, quorum in baptismo fideiussores exstitistis. Ieiunium amate, iustitiam diligite, diabolo resistite, Eucaristiam per tempora sumite. Hec sunt opera que Deus iussit facere et conseruare, et his similia.

5. uenturum Christum credite, et carnis resurrectionem,  et iudicium omnium hominum. Ibi discernuntur impii in ignem eternum, iusti autem in uitam eternam. Ibi est uita cum Deo sine morte, lux sine tenebris, salus sine egritudine, satietas sine fame, felicitas sine timore, gaudium sine tristitia. Ibi eterna gloria, ibi fulgebunt iusti sicut sol, quoniam oculus non uidit, nec auris audiuit, nec in cor hominis ascendit quantum preparauit Deus diligentibus se.

6. Hoc etiam uos moneo, fratres karissimi, quia natalis Domini imminet, ut abstineatis uos ab omni luxuria et ab omni fornicatione, et ab omni immunditia,  et ab omnibus operibus malis. Iracundiam et odium et inuidiam uelut uenenum de uestris cordibus respuite. Castitatem etiam cum propriis uxoribus conseruate. Ornate uos bonis operibus. Eleemosynas pauperibus Christi erogate. Ad conuiuia lautiora pauperes frequenter reuocate. Pacem cum omnibus custodite, discordes pacate. Hoc si fideliter, Christo adiuuante, uolueritis adimplere, et in hoc seculo ad altare Domini securiter potestis accedere, et in futuro ad eternam beatitudinem feliciter peruenire.



SANCTI BONIFACII MOGUNTINI ARCHIEPISCOPI OPERUM QUAE EXSTANT OMNIUM PARS TERTIA. MISCELLANEA OPUSCULA.





I. [a 1Kb] uITA ET MARTYRIUM S. LIuINI EPISCOPI ET MARTYRIS. [OPUS BONIFACIO ASCRIPTUM.]



PROLOGUS.


Bonifacius homo peccator, seruus seruorum Domini nostri Iesu Christi, uniuersis sub auctoritate sancte et indiuidue Trinitatis super firmam petram fundatis Ecclesiis, in summa felicitate, gloriam felicitatis eterne.

Beatissimi Patris et Deo dilecti pontificis Liuini uenerandus gloriose passionis triumphus hodiernam solemnitatem gaudii nostri, in magne uenerationis honore ceremonialiter nobis celebrandam, et uotiuis adhibendam, sanciuit, inclyta tanti Patris ad declaranda mundo meritorum preconia. Quibus hortamur affectualiter congratulari, excitante nos ad huius deuotionis gaudia ipso rorantis anni solemni tempore, quo triumphalis palma certaminis idem  agonotheta uictoriosissimus et martyr mirificandus ex presentis seculi conflictu indomabiliter pro sancte Trinitatis confessione belligerando, atque persequentium triumphando imitationes, et atrocium penarum agitationes, letus transmigrauit, Regemque celi adiit, emerite dignitatis lauream in confessione martyrum inthronizandus, parilique honore glorificandus, atque eorum contubernio fruiturus in  beatitudine pacis eterne. Huius denique tam excellentissime sanctitatis Christi athlete magnarum uirtutum insignia, que uestre expandimus dilectioni, tribus discipulis suis retexentibus comperiebamus, uidelicet Foillano, Elia et Kiliano, qui, pie caritatis affectu, ut fatebantur, sua queque renunciantes ob spem uite eterne, eius conglutinaliter studuerunt adherere uestigiis, et instrui admonitionibus, et conformari exemplis. Qui etiam manus nostras osculando, prouolutis in terram genibus, per egra lacrymarum suspiria, imprecati sunt ea a nobis scribi, et posteris conseruanda mandari. Quorum multum renisi sumus uoluntati, quoniam nostre paruicule pertimescebamus tantillitatem. Sed enim debiti amoris ius, teneritudine sue eneruationis,  gemine quoque dilectionis gemmifluis alis, nostri transcendit arcana deuoti pectoris, tandem illa fraterne conglutinationis aspiratio, ipsum animum nostrum suis uiribus diffidentem, fragili in audacia subeunde difficultatis, Spiritus sancti tentamine, gratia cooperatrice, refluxit, et caritati eorum satisfacere studuimus, et hoc ad laudem et gloriam pii Patris uerbatim enodari dignum censuimus.



INCIPIT PASSIO SANCTI LIuINI EPISCOPI ET MARTYRIS.


Tempore igitur quo Calomagnus, inclytus rex Scotorum, in Christiane religionis uir magnificus polleret uirtutibus, et sceptra regni et imperialis monarchie columen, superna Prouidentia, auspicabiliter gubernaret, erat quidam senator Scotigena, nomine Theagnius, ex spectabili stemmate natiue nobilitatis excellentissimus, ipsius regis optimatum princeps, et pre cunctis aulicis suis archialiter apicem gerens; uir strenuus, regaliumque secretorum summista industrius, et summe prudentie compositionibus longe lateque loquaci rumore perlatus. Habuit etiam coniugem, Agaliniam nomine, uenustam prosapia et meritis, preclaram filiam uidelicet  Ephigenii Hibernensium regis clarissimi. Qui, Domino inspirante, pari confederati spiritu, diuinisque precincti legibus, mire uirtutis fulsere insigniis. Et quos Dominus sua perlustrauerat gratia, tali dignatus est consolari gloria. Nocte quadam Dominica, dum in stratu suo, regali libitu perornato, pariter compositi repausarent nec uigilantes, nec integerrime obdormientes, uisa est columba lactei coloris celitus descendisse inestimabili claritate celestis glorie fulgurans, et requiescere super capitale stratus eorum, et sereno uultu intueri in eos. Que expandens alas suas obumbrauit eos, et mellifluo ore tres lacteolas stillauit guttulas instar mundissimi lactis in beatis labiis Deo dilecte femine, et celo refusa subuolauit ethera. Mox uaporabilis splendor  nimia odorifere suauitatis fragrantia totum illud regale perlustrauit palatium usque mane irreuerberatis radiis protensus. Infans uero, quem beata mater tunc forte gestabat in utero, iam uiuifico flatu irradiatus, mobilibus subsistere cepit membris, et  superne uisitationis gratulabatur respectibus.

Tunc magnanimus dux Theagnius et uenerabilis matrona Agalunia, huiusmodi aromatis raritate attoniti, iam aurora radiante, uenire ad se fecerunt dominum Menalchium germanum ipsius ducis, qui tunc archipontificatus iura regebat, uirum probabilem et sanctimonie sublimitate egregium, eique tanti negotii res diligenter expandunt. Qui, Spiritus sancti gratia inspiratus, respondit altrinsecus: Hec  uisio diuinitus manifesta, non solum exsultationis nostre materia est, uerum etiam multarum nationum gentibus gaudium erit, quoniam puer, Deo donante, nascetur uobis, iam in utero matris sanctificatus, et spirituali lacte refectus, summus pontifex, et lucerna patrie, et constantissimus propugnator legis diuine populis Dei est futurus in uiam salutis eterne. uenerandus natalis cum aderat quo clarissima genitrix et nomine digna Agalunia, superna uisitatione perlustrata, benedictum hunc mundo protulit partum, omnes regionis illius incolas tanta mire iucunditatis gaudia attigerat, et tam immensa serenitas clarissimis solibus, iisque ad exactum mensem, inclaruerat, ut cuncti admirarentur,  et tam magnorum gaudiorum tantarumque serenitatum instantiam nec in uetustissimis legisse  fatebantur. Eodem quoque tempore beatus Augustinus, eximie sanctitatis Pater, a beato Gregorio Romane sedis apostolico pontifice transmissus Angligenarum primus antistes, et splendidissima summe ueritatis lucerna, sui causa negotii, diuina, ut intelligitur, prouidentia subministrante, ad prefatum regem Calomagnum conuenerat, et ipse tante raritatis admirabatur gaudium. Nam cuncti primates regis, uniuersaque celsitudo regalis cum ciuibus patrie in mirum exsultationis conuersi gaudium, et presago ueritatis Spiritu, mutuisque collocutionibus congratulabundi, atria secus, certo  pronuntiantes, hunc infantem Deo dilectum, populorum lumen, atque summum totius regionis patronum predixerunt futurum.

Quem pius rex, et deuotissima regina, cum uenerandis pontificibus Augustino Anglorum episcopo et Menalchio archipresule, de sacro fonte beate regenerationis susceperunt, indentes ei nomen Liuinus ex nomine germani gloriose genetricis sue Agalunie Hibernensis Ecclesie archiepiscopi, qui apud uerbanos pro nomine Christi palmam martyris indeptus est. Qui mox ut de aqua leuauerunt puerum, tum omnes qui aderant manifesta uisione cernebant descendisse columniferum splendorem radiis splendidi solis splendidiorem, atque capiti benedicti pueri imminere, et dexteram auro clarissimo rutilantiorem  inde emicare, et ter ipsum infantulum signare sancte crucis signamine, celitus taliter sono intonante: Dilectus Deo et hominibus, cuius memoria in benedictione est. Hoc uersiculo diuina uisio ad etherea remeauit palatia. Talibus miraculorum celestiumque mysteriorum exercitiis circumdati rex et regina, atque uenerandi Patres diuini mysterii, summi uidelicet pontifices Augustinus atque Menalchius, cum ceteris, pari deuotionis intentione, Dominum Christum in excelsis collaudauere.

Igitur electus Dei puer infantilem suam etatulam rationabilibus suis continentiis excellens, dietim specie tenus imagines uirtutis, quamuis tantilli deficerent corporis uires, tamen maturis machinabatur moribus a supernis se iam reposci ciuibus, ipsis  contubernalis optatusque indesinenter gestiens fieri amicus. Qui felicitati promerende anhelabat, temporalibus, futurorum contemplatione, renuntiabat, et ubi fragilitate carnis in bene agendo deiici formidabat, spirituali subministratione corroboratus, studio perfectionis ascendendo magnifice pollebat. Ecce iam memorandus adolescens beatissimus scilicet Liuinus athleta Christi perspicabilis, diuini feruoris pudicitia galeatus, constantia fidei loricatus, et undique celestis militie fastigio conflagratus, cum iam nouem annorum excederet etatem, perpetuis meritorum preconandus uirtutibus, summi Regis signifer bellicosus, contra seuissimum huius mundi tyrannum, et eius lethiferos astus triumphaliter bellaturus,  talibus glorificari mirificis mundo orsus est insigniis. Sancto ergo die Pentecostes, quo prefatus dux Theagninus cum uenerando puero, optimatumque suorum circumfusus comitatu, ad monasterium Deo edificatum ad honorem sancte Marie uirginis Dei genitricis, diuinis refici laudibus cupiens, ac muniri Sacramentis, procederet, ecce incole loci illius attraxere duos homines catenis ferreis colligatos, quos miserabiliter dementauerat serpens antiquus, et humano consortio frustrauerat.

Quorum etiam unus uirum et duas mulieres interemit, alter quoque uxorem ipsius et duos filios in sua dementatione in mortem prostrauit. Quos uenerabilis puer Liuinus cernens, ait genitori suo, et comitatui eius: Una mecum, karissimi, queso,  omnipotentis Dei clementiam flagitate, quatenus uestris orationibus, pro huius negotii qualitate, glorie sue respectus aperiat. Et expansis manibus, pariterque subiectis in celum luminibus, orauit dicens: Deus Pater eterne, presidium tibi fideliter supplicantium, exorabilis miserator, tuis adesto famulis, et pio pectore nostris annue uotis, et effloreat tue benedictionis gratia super fabricam tui proprii plasmatis tam dire imbecillitatis grauedine obsqualentem, ut clarificetur nomen tuum in ea, et tante tue clementie fauor ruminetur in secula. Et mox omnibus conclamantibus Amen, uenerabilis puer, scilicet Liuinus, superne pietatis signifer, processit impauidus, imponens manus super capita amborum, dixit: In nomine Patris et Filii, et Spiritus  sancti, cuncta diabolici phantasmatis illusio a uobis eradicetur, et mundemini in uas purissimum sancte fidei, et efficiamini regnum Spiritus sancti. Tunc cunctis intuentibus, fumus teterrimus atro cruore permistus ex ore et naribus eorum ebulliuit, interimque furuarum nigerrima conglomeratio muscarum effumauit, et stridenti confusoque sonitu in erem euolando disparuit.

Quos mundatos celestis medicus signamine sancte crucis muniuit, et in sancta confessione confirmauit. Qui fidentiore animo perspicaciores effecti, suis omnibus renuntiarunt, puerique beati Liuini adherere ceperunt uestigiis, et reliquum uite sue tempus in sancta conuersatione secum perduxerunt. Quorum unus uocabatur Herimus, alius Simphronius,  in fide sancte Trinitatis, exemplo pii magistri, experiuntur apud nos Deo digni et eximii confessores haberi, et coheredes regni Iesu Christi. Talibus igitur omnipotens Deus, ceterisque diuinis preconandorum insigniis magnalium, hunc dilectum famulum suum beatum Liuinum mundo manifestari uoluit, et perspicabili ratione discretialis sue dispositionis sic uenerabiliter electorum suorum  sacrosanctis contribunalium aggregari clementius decreuit, meritorum uirtutibus. Sed egregie etiam indolis puer diuinis muneribus decoratus, spiritu humilitatis perlucidus, incomparabiliter  contemplatione future uite suspensus, superna preueniente gratia, et benigna eius subsequente uoluntate, totius perfectionis desudando appetebat columen possidere.

Ecclesiastice uero normam discipline ad uitam suam contemplabiliter moderandam, orditum elegerat apud beatum Benignum presbyterum Scotice generositatis alti sanguinis uirum, sed altiori sanctarum uirtutum clarificatione prolatum, a quo denique spirituali districtione cum deuote mentis teneritudine appetens conformari, et Dauidicis psalmorum melodiis, et sanctorum Euangeliorum mellifluis lectionibus, atque ceteris diuinis exercitationibus, perfectissime instrui, utpote superni respectus pransione refectus, quasi in specioso paradisiace amenitatis  campo pedem iam transfigens, per gradus uirtutum dietim efficacissime exterminatis uitiis, transiret in gloriam. Cuius etiam subtilis intelligentie, uirique ingenii efficientiam quis expandat? Spiritus sancti gratia cooperante, nullis diuinorum lectionibus studiorum, nullis bonorum moribus exemplorum aliqua difficultas percipiendarum rerum sue capacitati impediuit. De talibus commemorat ille egregius predicator, qui dicit: Nulla ad discendum mora est, ubi Spiritus sanctus doctor adest. Dum in his Deo dilectus adolescens Liuinus diligentissime floreret studiis, contigit magistrum suum Benignum digne memorie uirum hac uita solui, et superna promereri, cuius exitum discipulus uigiliis et orationibus commendabat Domino quotidie mira pietate  deuotus.

Quedam materfamilias, Saluia nomine, nutrix uenerabilis pueri Liuini, ex assidua sua infirmitate per multos languescens dies, ad fatalem iam properauerat horam, que pondere mortis aggrauari ceperat, et iam quasi ignota facies illius, exhaustis genis, nimiaque pallitudine opprimebatur, ac sub rigidis luminibus imbecilliter circumstantes intuebatur, nullum tamen agnoscens, quoniam obnubilatio externi uisus impediuit eam. Unde ineluctabili merentia non solummodo ciuium familiaris concio atque contectalis deuota contubernalitas contristabantur, uerum et gloriosus dux, et eius palatinalis ueneranda sublimitas, tanto dolori, affectuali cordis contritione, tenerrime compatiebantur. Que iam cum in ruinam  mortis uergi uideretur, et prorsus conclamata desperaretur, interim accersitus aduenit sanctus Liuinus puer properus, gloriosis uirtutibus glorificandus, inter medios merentium cetus, superne illustrationis lumine fretus, ad grabatum properabat dilecte nutricis, iam mori incipientis. Et ubi humana intellexerat sopiri solatia, pia sollicitudine satagebat adhibere celestia.

Stabat autem prope exanimos artus adolescens Deo dilectus Liuinus, celestis medicine arte peritus, oculis ac manibus in celum suspensus, lacrymis faciem perfusus, et, quod pre creberrimo singultu egri doloris effari nequit, precordialis eius affectus clarescentibus meritis perorauit. Etiam finis erat  orationis. Tunc corpus deluncte, recepto spiritu conualescebat, resedit, manusque sursum extendit, et Deo gratias egit, et dixit: Quia cum per ignota et aspirantia uiarum loca et caliginosa a nigris spiritibus perducerer, et in atram foueam sulphure et igne ebullientem immergerer, aduenit sanctus Michel archangelus cum patriarchis Abraham, Isaac, et Iacob, et sancto Petro apostolo celesti claritate fulgurans, minacique conspectu dixit illis tetris spiritibus: Ne inferatis anime isti, sinite eam, quoniam per dilecti sui Liuini merita Christus iubet in corpus suum reuerti. Illi confusi disparuerunt. Tunc sanctus Michel archangelus, et sancti patriarche, et sanctus Petrus apostolus susceperunt animam meam, et in corpus meum deposuerunt. Iam gaudeamus, quia pium  pro nobis patronum habemus, pudicitie et pietatis splendore a Deo coronatum, angelis comparem, ciuem patriarcharum, socium apostolorum, coheredem martyrum, et omnium cetui sanctorum cequalem.

Hec et plura et similia his simplici pronuntians corde, atque suscepta benedictione beati Patris, post hoc, multa annorum tempora uixit incolumis. Cum uero talibus insigniis celestis militie egregius tiro magnificaretur in populo, expauescens ne, fauore elatus humano, a culmine perfectionis sue priuari uideretur, et magnifice claritatis eius speculo quedam seducentium fomenta laudum commisceri pertimesceret, sepius solitudinem petens, cum tribus discipulis suis Foillano, Helia, et Kiliano, quos sepius prelibauimus, per arbusta et auiariorum fruteta  latitans, herbis et siluestribus pomis, aquarumque turbidarum parca libatione, ut mos illi erat, contentus. Omnia quecunque habuit aut habere potuit, larga manu indigentibus hilaris distribuebat. Nam scriptor erat peritus, et huic operi sedulo inuigilabat, sollicitus, precipue, ut acquireret unde egentes et pauperes recrearet. Et ut sibi mundum et omnia que in eo sunt crucifixum haberi sua sincera simplicitate patesceret, manuum suarum collaborans, summe estimationis, ex pretio cuiusuis emeriti, sepius aliquam partem indulsit, expauescens ne culpa tenacitatis implicaretur. Cuius uirtutum fauor uelut aromatum suauissimus odor immarcessibili melliflue dulcedinis fragrantia perfuse fumigans prefati regi Calomagni gaudio inedicibili perlustrauit  palatium, et Scoticarum patriarum celebri rumore clarificauit regionem, et gratanter perfuderat pectora omnium.

Digna uero tanti uiri preconia pius rex admirabatur, atque iis que per eum gloriose fiebant deuoto fauore congratulabatur. Et factum est ut cum honore sibi eum presentari iuberet, et ei humili supplicatione persuaderet dicens: O beatissime Pater, nouimus te norma omnium uirtutum florere, sicut bonorum exempla tuorum perhibent gestorum, idcirco toto mentis affectu rogamus te, ut nobiscum manere digneris, nostrisque regalibus opibus uti, et nos saluberrimis tuis monitis euangelicisque a te doctrinis mereamur perfrui. Huiusmodi quoque flagitationibus  idem gloriosus rex et optimates ipsius, et ipsi etiam cuncti subaulici, inquietabant per dies singulos amicum Dei. uir quoque Domini Liuinus a celesti animum non reflexit federe, sed plus cogitans que sunt Dei quam que sunt mundi, ueritus si eorum uoluntati satisfecisset, animi eius sancta intentio quauis occasione maligni insidiatoris titillante posset commaculari, sueque sobrietatis statu deiici.

His sollicitudinibus egre fluctuanti astitit angelus Domini, eique intulit hec uerba consolatoria, appellans eum proprio nomine et dicens: Aue, frater Liuine, ne sis sollicitus, tempus est ut consolationem accipias, recede hinc, et uade ad beatum Augustinum episcopum, cuius doctrinis et piis informationibus, Domino cooperante, mirifice sublimaberis. His dictis  angelica uisio remota est. Beatus autem Liuinus, sciens erga se uniuersa diuinitus agi, permissione regis suscepta, a palatio quantocius discessit, angelica satagens iussa adimplere. Inter quoque iter agendum, cum properaret ad mare magnum, per quod transnauigare habebat, obuiam uenit ei iuuenis perlucidus aspectu, habilis in incessu, dulcique affamine sic sanctum Dei exorsus est compellare Ne cuncteris, frater, ego sum quem Deus omnipotens custodem uite tue deputauit, et nunquam aberit tibi cura mei, sed defensor et dux adero in omnibus uiis siue operibus tuis. Noui causam itineris tui, festinemus quo tendis, quia prosperum iter Deus dabit nobis.

Hec dicente eo et precedente, sanctoque Liuino  cum tribus discipulis suis subsequente pariter, illud magnum mare siccis pedibus transierunt, superna comitante clementia. Beatus uero Liuinus, et sepius nominati discipuli sui, scilicet Foillanus, Helias, et Kilianus, quamdiu super aquas maris pedestri calle gradiebantur, tandiu uisum est illis incedere per campum uiridissimis graminibus, et rosarum liliorumque floribus albescentem, omnium speciosarum generibus herbarum uernantem. Cum autem ad littus conuenissent, et in terra tutis gressibus consisterent, ductor eorum discessit ab eis, et uidentibus illis, cum magno splendore niuee claritatis circumfusus ascendit ad celum. uir autem Dei, meritorum suorum cognoscens se efficientia diuinitus magnifice  sic coruscari, humili pauore attonitus, pariter quoque spe superne consolationis animatus, cum discipulis suis celesti gratie debitas laudes afferebat. His rite peractis, citato cursu secundoque itinere ad sanctum peruenit Augustinum episcopum, cuius aduentum beatus episcopus per reuelationem sancti Spiritus euidenter agnoscens, dilectumque Dei ministrum sue diuinitus diligentie inculcandum comperiens, benigne suscepit, mireque caritatis deuotione per quinque annos et tres menses nutriuit, litteris erudiuit, et ad fastigium summe perfectionis, iuxta angelicam promissionem, perspicabiliter suis Deo dignis exemplis conformauit, et ad honorem sancti sacerdotii sacrosancto ordine consecratum sublimauit, eique casulam purpuream auro gemmisque  composite perornatam, et stolam cum orario gemmis pretiosissimis auroque fulgido pertextam, in ipso die ordinationis sue, pro federe eterne caritatis, pius magister dilecto suo discipulo deuoto amore contradidit.

Cum autem hec omnia gratia almi Spiritus cooperante digne complerentur, sacerdos Dei uenerandus Liuinus cum discipulis suis, benedictione pii magistri suscepta, beati uidelicet Augustini presulis eximii, superna comitante clementia, in patriam suam repedauit. In eius quoque aduentu princeps regni ciuesque patrie magna iucunditate gauisi sunt. Interim contigit Menalchum archipresulem germanum gloriosi ducis Theagnii, patris beati sacerdotis Christi Liuini, de hoc mundo feliciter migrasse, de cuius transitu luctus erat omnibus, et merentia  inedicibili confundebantur uniuersi. Illo quoque defuncto, prefatus rex Calomagnus, et eius Palatinorum chorus, cum suis subaulicis, totiusque regionis illius confluentia, pari cordis affectu, conclamauerunt sanctum sacerdotem Liuinum in honorem huius ordinis dignissime sublimandum fore. His rex omnibus deuotior consentiens, ter quaterque beatum uirum in cathedra archiepiscopatus debito honore, Domino iubente, collocauit. Eadem uero hora quando episcopalem accepit benedictionem  ceteris presentibus episcopis et clero, atque deuoto populo ad declaranda beati antistitis Liuini mundo merita, et ad confirmanda hec diuina  ministeria uox superne dela a palam omnibus insonuit dicens: Ecce sacerdos magnus, qui in diebus suis placuit Deo, et inuentus est iustus. Necdum autem hec diuina uerba finierat sancta illa uox, cum subito apparuit super caput uenerandi pontificis Liuini corona rutilo auro et coruscantibus gemmis composita, ac uernantibus intexta floribus, et internis et externis, et desuper purpureis rosarum coloribus lucide perfusa, astantes fragrantia sue suauitatis repleuit.

Hoc etiam prefigurabat fore beatissimum illum antistitem dignum Christi martyrem futurum in roseo sanguine sui martyrii fluidum, et diademate regni celesti coronandum, in confessione martyrum beata immortalitate fruiturum in secula. Gloriosus  igitur pontifex Liuinus iura regiminis Domino concedente humili deuotione suscipiens, spirituali amore succensus, gregem sue cure commissum fide, spe et caritate, ceterisque dominice iussionis eruditionibus, sine quibus ad patriam claritatis eterne non peruenitur, discreta pietate uigilando admonuit, docuit, correxit, atque perpetue uiriditatis pabulo largiter refecit. Celestis namque medicus, sicut animas suorum medicari solebat, ita et egra multorum corpora incolumitatibus humanis uite superna clementia presente restituebat. Inter alias etiam preconandas meritorum suorum uirtutes, postquam pontificali honore sublimatus est, Domini gratia cooperatrice, hec insignia operatus est miracula.

 Quidam paterfamilias Scotigena Abdias nomine paralyticus pariter et leprosus, omnique usu membrorum destitutus, sic premortuus existens per nouem annos, ut nec linguam ad loquendum mouere, nec manus ad os porrigere, neque pedes ad se contrahere posset, sed totus iacebat rigidus in grabato, et nichil uitale in se habebat, nec mobile preter os, et oculos, quorum nutibus sibi necessaria, uix innuebat prestari. Cum autem egregius presul, huius rei gratia, glorificandus peragraret ouilia, ouium suarum pabula eterne uite eis administrando, casu itineris sui domum illius languidi intrauit, et ad eius introitum mox infirmus ille caput erexit, loqui meruit, et quia sanitatem sentiebat in se, uociferabatur dicens: O bene mihi, o bene mihi, quis ingreditur?  Aut ipse Dominus Deus noster, aut angelus eius uisitat nos. Sanctus autem episcopus stabat admirans, ut forte nescius, quid suis precedentibus meritis ibi Dominus fieri disposuerit, dixitque languido illi: Quid sic clamitas, frater? Pax tibi: surge, et porrige mihi modicum aque, ut bibam, quia lassus sum ualde. Tunc ille sanus surrexit, et iussa Dei uiri deuotus compleuit, et cum eo gratias Deo letus pro sanitate sua celebrauit, et deinde uite sue curricula incolumis preteriuit. Hoc insigni et admirando miraculo gloriose perpetrato, maius admirandum subsecutum est.

Cum quadam die per littus maris deambularet, ecce quidam naute perualida tempestate peruasi ceperunt uehementer periclitari, et cum omnibus  mercimoniis suis pessumdari. Quibus uidens uir Domini extrema iam imminere, consueto Spiritus sancti feruore fretus, tuto calle super mare gradiens usque ad eos festinus peruenit, signumque sancte crucis eis pretendit, et ait: Habete fiduciam in Domino, fratres, quia non despicit confidentes in se. His uerbis quieuit tempestas, et facta magna tranquillitas. Gubernatorem uero quem ex prora elapsum longe ui sua quantum est missio arcus, mare in se protraxit, cernens uenerabilis pater mergi incipientem, cucurrit super fluctus ad eum, et dextera sua dexteram illius apprehendens extraxit eum, et secum ad arida perduxit, aliis prospero nauigio subsequentibus, ac Domino Deo omnipotenti iucundis uocibus concinentibus, forte quod per  sanctum suum pontificem Liuinum eos saluare dignatus est. Quis huius uiri preconia tacet, nisi qui mutus est? Quis meritorum eius uirtutes fastidit haurire, nisi qui Christum negligit diligere? Nec enim eum aliud fecisse nouimus, nisi quod Christum docuisse legimus. Erat quoque ueritatis, humilitatis flos, lucerna iustitie, castitatis gemma, sobrietatis norma. In cunctis uero studiis suis insudabat, et quo uirtutum uniuersarum dux et exemplum fieret, studiose agebat. In orationibus frequens erat, uigi liis, ieiuniisque contentus, inopes in eorum necessitatibus magnifice releuabat, hospitum et presertim peregrinantium, monachorumque in susceptione piissimus inuigilabat, propriisque manibus pedes  eorum abluebat, aquam manibus eorum deuotissimus tribuebat, cibum potumque largissimus distributor administrabat, ac uestimenta egentibus ditissimus largitus est. Ipse etiam sub uestimentis pontificalibus purpuratis, auro, gemmisque decoratis, cilicio semper indutus erat, et pane subcinericio, cineribusque commisto atque parcissimo aque gustu per dies singulos uictitabat. Iugi quoque meditatione, monasteria siue sanctorum loca, orationibus, psalmodiis, missarumque celebrationibus uigilantissimus frequentabat.

Quanti uero infirmi et debiles ex umbra beati corporis eius, et tactu uestimentorum illus, siue tantum audientes uocem pie eius admonitionis sani effecti fuerint, quis explicet? Plane namque beatorum  apostolorum supparem credamus, quia puritate mentis et sobrietate mundi corporis equali potitus est dignitate. Fuit etiam pauperibus humilis, subiectis mitis, potentibus affabilis, quatenus suorum mediocritate morum, siue iucunditate sermonum, in uiam omnes alliceret celestium gaudiorum. Cognouit autem prelatos his mundialibus potentiis, et tumentia eorum colla nullatenus ad Christiane religionis perfectionem ualuisse reflecti, nisi per mansuetissimas uere pietatis admonitiones apostolica imbutus doctrina, omnibus omnia factus ut omnes lucrifaceret. Altiores se honore preueniebat, subiectos sibi paterno amore confouebat, ut familiaritate sue conuersationis promptius uerba uite omnium cordibus infunderet. Erat enim uir Dei, cultu, actu,  habitu, omnique corporali modo pari conuenientia coaptabilis, productus scilicet membris et subtilibus, mediocri quoque proceritate eminens, capite grandi, capillis flauis, et palmis commistis canis et ualde raris in fronte, aures latas habens et extensas, oculos peruigiles et letos, hirta supercilia et cana, et circa frontem et tempora candidissimam frontem gerens, genas utpote ex crebro ieiunio tenues, sed admodum rubras, mireque iucundas, barbam canam, digitos ductiles et graciles. nullamque prorsus superfluitatem in membris gerebat.

Quanto uero pulchrius corporali parte exterius resplendebat, tanto fulgidius habitatore Spiritu sancto interius coruscabat. Cumque succrescentibus meritorum uirtutibus in speculum totius sanctitatis  excelleret, ita celeste uisus est columen promereri, quatenus non solum Scotica gens et Britannica, uerum quoque et Hibernenses populi, et circumquaque regionum finitimi cum suis principibus admirarentur eius laudis preconia, et undique mira frequentia confluebant ad eum, ut audirent uerba uite ex ore eius. Quos omnes, ut pius pater, spirituali cibauit refectione, suaque confirmauit benedictione et omnes infirmi ac debilitati membris, uariisque impediti languoribus, qui ad eum conuenerunt, eius beneficentiis refrigerati, et optatis uegetati uiribus in sua redierunt leti. Pro his autem animus eius in elationis iactantiam non est subrectus, sed ultra quam admirari potest, uere humilitatis cautela in  mansuetudinis, patientie, castitatis, temperantie, iustitie, dilectionis Dei et proximi pignore, et eterne caritatis fundamento erat fundatus. Fauorabiles itaque rumigeri loquacitates uulgi, tanquam os abhorruit flammiuomi draconis.

In his semper sollicitus que sunt Dei, non que sunt mundi, sciens quoniam mirificauit Dominus gloriam suam cum eo, et sancte sue meditationis grauitate iocum temperauit, culpamque in se reprehendens, si talentum sibi creditum in unius regionis loco commorando lucraretur, cum sciret multas gentes cecitate sui erroris irretiri, quas oporteret dominice claritatis fulgore irradiari, uisum est ei Christi lucernam Spiritus sancti lapide in se accensam, dignius esse supra candelabrum poni, ut profusius  ad salutem plurimorum splendesceret, et ad lucidissimas celestis uite mansiones perduceret. Cum talibus itaque curis fluctuaret, Domino prouidente, cuidam sancte memorie archidiacono Syluano nomine inculcabat iura regiminis, ne oues Christi sine rectore essent, quandiu ipse Pastor, pro alendis gregibus, per exteras diuersarum regiones nationum predicando uigilaret.

Cum ergo plurima perlustrasset loca, diuini germinis spargendo semina, demonia ab obsessis corporibus pellendo, multorum egrotantium corpora sanando, conuenit cum discipulis suis ad quoddam cenobium a uico uocabulo Gandauum nominatum, quod beatus pontifex Amandus, exstirpatis gentilium  fanis fecit fundari, quod et ipse dedicauit ad honorem sancti Petri apostoli et omnium apostolorum, congregatis ibidem cultoribus, quibus preposuit abbatem nomine Florbertum sancte religionis rectorem, dignis moribus compositum, et totius honestatis exemplis refertum. A quo etiam, et a ceteris fratribus, monastice caritatis officio, susceptus est. Ibi quoque inuenit mirifice sanctitatis uirum et egregium confessorem Christi Bauonem, recentina morte in Domino pausantem, et in monasterio sancti Petri, sanctorumque apostolorum a beato pontifice Amando et abbate Florberto, et deuotis fratribus, condigno honore humatum, atque gloriosis miraculis coruscantem. In eodem quippe loco per dies triginta commoratus est, et ad sepulcrum sancti  Bauonis suas preces missarumque celebrationes peruigil Domino Deo immolabat. His namque diebus adimpletis, fratres cenobii, et deuotum uulgus pagi pontificali iure benedixit et in uia ueritatis confirmauit. Et accipiens ab officio monasterii sumptus, qui in itinere necessarii sunt, profectus est, et in terram properauit, Deo disponente, Brabantiam.

Quo ingrediente salutiferis gressibus uenerando pontifice, admirabatur amenissimam terram, speciosam et delectabilem nimis, et benignitate Domini, exuberantem lacte et melle, et diuersarum frugum, arborumque fertilitate, omniumque bonorum abundantia affatim affluentem. Incolas quoque personali forma corporum micantes, cultu uestimentorum compositos, Inquela et morum grauitate honestos,  magnanimos uiros, egregios preliatores, regali militia idoneos, et omni exercitatione studiorum suorum hinc conformatos. Sed quia iuxta psalmodicam uocem, sicut equus et mulus, quibus non est intellectus, in camo et freno constricti sunt Satane, legem Dei preuaricantes adulteriis, rapinis, furtis, periuriis, homicidiis fedati, ut ferales canes pestifera rabie inuicem se mordentes, sua queque alternatim dolo fraudantes, mutua se cede prosternentes. Cernens denique euangelicus uir de die in diem in actibus suis peiores fieri, uigiliis, lacrymis, orationibus pro eis laborabat, ne tam uenerabiles personas insatiabilis Tartarus uoraci fauce absorberet, et in perditionem secum traheret, non cessabat quotidie perlustrare oppida, uicos et castella, stillando  uerba uite in auribus eorum. Et diuina gratia consequente, quamplurimi eius eruditione laqueos maligni peruasoris euaserunt, et uitam eternam acquisiuerunt. Et factum est, dum circuiret loca diuersa regionis illius corrigendo, hortando, ad uiam uite populos reuocando, ut intraret fundum qui ueteri uocabulo Holthem dicitur, ubi occurrit ei homo agitatus a demone, clamans et dicens: O serue Dei Liuine, quid nobis et tibi? Ecce enim regnum meum inuasisti, et militia mea me priuasti; quid ultra me persequeris? Scias etenim quia si me hinc expuleris, faciam te in isto loco multis iniuriis affici. Minister autem ueritatis, in Spiritu sancto fretus, protendit manum suam, et signum sancte crucis ei opponens ait: Obmutesce, omnium bonorum  persecutor, et recede ab hac creatura Dei, et amodo ei, nec ulli noceas homini. Nec mora abscessit, et uidentibus cunctis quasi fumus teterrimo commistus sanguine ex corpore hominis egressus est. Unde multum fatigatus homo iacebat quasi mortuus, et post spatium unius hore surrexit, et cum beato uiro gratias Deo egit, et sanus in sua rediit, et indefessa uoce, uulgo, sancti Patris confitebatur uirtutem, cuius meritis merebatur liberationem.

Audientes itaque inclyti presulis famam summe dignitatis matrone, clarissimeque ingenuitatis generositate exorte, due scilicet sorores, quarum una Berta, et altera Erapahildis nominate sunt, in suum deuote susceperunt hospitium, quatenus suis sacratissimis  fruerentur colloquiis, et eius uisitatione consolarentur per gratiam Dei, quam in eo fulgere conspiciebant. Habebat autem domina Erapahildis filium nomine Pugelbertum, qui ex tuberatione uesicarum per tredecim annos et quinque menses oculos amiserat, et lumen celi uidere non poterat. Sed sancto Dei Liuino faciente signum sancte crucis super oculos eius, cooperante gratia diuina illuminatus est.

Interea huius facti crebrescente opinione, innumerabilis turba illustrium uirorum, mulierumque conueniebat ad eum conferentes secum quos habebant infirmos, et animarum corporumque celestem adepti sunt medicinam. Sed miserrimum est fari  quia pene cuncti ciues circumquaque adiacentium prouinciarum, belluino more, indomabiles corde erant, exasperantes, Deo rebelles, uirtutes quas per seruos Dei in mundo fieri cernebant, uanas esse dicebant, arroganterque legem Christi aspernabant, sacerdotes eius interficiebant, et qui eos in uiam salutis introducere laborabant, aut illos exterminabant, aut intractabiliter debacchando atroci morte exprimebant. Igitur athleta Christi constantissimus, legibus diuinis precinctus, hos aggressus, euangelice disputationis predicator doctiloquiis insistebat, emulator nostri Seruatoris effectus, nullius personam accipiens, sed iuxta qualitatem operum solerti inda gatione omnes arguens, et, ut fidelis operator, fru ctum diuini seminis triticea messe in horreum Domini  sui congregare satagens. Credentes uero, ut in bonis perseuerarent actibus admonuit, peruersos corde et incredulos, roboratus Spiritu sancto, increpabat attentius. Denique cum diuinis piis eruditionibus quotidie insisteret, sempiterna gaudia prenuntians beatis, eterna quoque supplicia miseris, fideles quique alacri corde salutaria eius monita capaciter susceperunt, increduli contumaciter renitentes dixerunt hunc euangelicum disputatorem fallacem et seductorem esse, non pro salute animarum inuigilasse, sed amore terreni lucri regiones nationum circuisse, et eum dignius esse contumeliis affici aut exsiliari, aut crudeliter necari, quam eius obtemperari doctrinis. In hoc malignitatis errore pertinaciter  perseuerantes, alii sanctum Dei martyrem plumbatis cestibus plagauerunt, alii fustibus multisque iniuriis debacchantes macerauerunt. Inter hos unus eorum Walbertus dictus, diaboli instinctu estuans ,ferream forcipem misit in os sancti et abscidit eius linguam, et proiecit in conspectu populi, et ait: Ecce lingua seductoris istius, que falsa loquendo gentem nostram auertit, nichil aliud meretur, nisi ut canibus proiiciatur ad deuorandum.

Cum autem presumeret talia peruersus agere, flamma ex ira Dei egrediebatur, que ipsum facinorosum et sedecim uiros cum eo conflagrauit, qui hoc scelus consiliati sunt, ut nec cineres eorum reperirentur. Constantissimus autem preco Christi non est derelictus a Deo, sed restitutus lingua, ampliori  fiducia populo diuina iura insinuabat. Nec ista attactus plaga malignantium cetus quieuit tumultuari contra sanctum martyrem Christi, sed conclamabant dicentes eum maleficum esse, et incantatorem, et que diuinitus circa illum fieri uiderunt, falsa et inania fore dixerunt. Cum hec fierent, quidam ex his Geraldus nomine, crudelior ceteris, protendit brachium suum, ut pugno sanctum Christi martyrem protereret et percuteret, sed, iusto iudicio Dei impeditus, per dies tres extenso brachio rigidus et confusus permansit. Ad se autem conuersus, ad pedes sancti martyris est prostratus, et sospitati redditus. Beatus namque pontifex pro diuinis uirtutibus quibus quotidie gloriosus factus est laudes Deo decantabat indefessas, et toto affectu studuit, quo ipsi hostia  cum palma martyrii fieret, pro cuius amore mortem pati decreuerat.

Cum autem hora remunerationis sue appropiaret, Dominica nocte, quando solito more in orationibus uigilaret, apparuit ei Dominus iehsu Christus cum discipulis suis, circumfusus luce magna, dixitque ei: Gaude, dilecte mi, constanter operare, hodie circa horam sextam, recipiam te in regnum meum, et gaudebis mecum semper cum fratribus tuis in eternum. Hac uisione roboratus miles Christi, sciensque diem remunerationis sue imminere, mane illucescente, conuocauit plebem fidelium, qui per eius doctrinam salui facti sunt; ut in uia ueritatis persisterent, admonuit, et ea que ad regnum Dei pertinent docuit eos.

 Et finito sermone, benedixit eos, et hectens genua coram eis, gratias impendit pro officio humanitatis, quo eum deuotissime susceperant. Dans autem oscula per singulos lacrymatus est, et omnes ad pias flexit lacrymas. Et salutatis omnibus pie in Christo, inuitis eis, abscessit, et cepit uelle uiam suam dirigere in uicum qui Escha uocatur, cum discipulis suis, ut ciuibus illis annuntiaret regnum Dei, si forte uel ibi consequeretur promissionem Christi. Comperientes hec duo fratres, Walbertus et Menizo, ministri diaboli, quia dilectus Dei amicus discederet, arbitrati sunt eum fugam inire, et, conglobatis commilitaneis suis, feritate illis similes fellino corde eructuabant hec feralia uerba dicentes: Blasphemator ille profanauit legem nostram, populum seduxit, sed sciens  nunc maleficiis suis non posse apud nos amplius proficere, clam nobis abire disposuit. Sed non ita iniuriatus emigrabit. Sequamur eum festinantius, ut opprobrium nostrum uindicare ualeamus. Complices autem eorum, Deo odibiles, filii tenebrarum, patris illorum Satane angelis agitati, crudelius seuientes, maiora conuicia in sanctum Dei iniuste locuti sunt, pari conspiratione ad effundendum innocentem sanguinem concurrerunt, de quibus patenter scriptum est: Sepulcrum patens est guttur eorum, linguis suis dolose agebant, uenenum aspidum sub labiis eorum. Sequitur: Quorum os maledictione et amaritudine plenum est, ueloces pedes eorum ad effundendum sanguinem

 Stabat quoque inuictissimus Christi martyr Liuinus in orationibus, oculis atque manibus in celum affixis, et subito in agone posito apparuit Spiritus Sanctus in specie columbe niuee, et suauissimo ore suo stillans tres guttulas rosei sanguinis super caput eius, dixit: Ne paueas, carissime, ianua uite aperta est tibi, hora est ut intres in gaudium Domini tui. His dictis ter circumuolauit eum, et lapsa est in celum. Sanctus Dei pontifex in orationibus uigilantius perstabat, et ecce unus ex discipulis suis nomine Foillanus dixit ad cum: Pater, audio strepitum armorum, concursumque peditum appropiare. Necdum finierat dicta, et ecce filii iniquitatis superuenerunt Walbertus et frater eius Menizo, rabidissimi canes, cum suis satellitibus, et minantibus oculis fremebant  in sanctum Dei martyrem. Sed fortissimus athleta Christi progressus constanter dixit illis: Quid uenitis, fratres? Si penitet uos huc usque errasse, et ueniam queritis, propitius est Deus aperire ianuam misericordie sue pie pulsantibus, sicut ipse ait: Petite et dabitur uobis, querite et inuenietis, pulsate et aperietur uobis. uidens autem beatus Christi martyr Liuinus eos celestia monita cecata mente percepisse, ait: Fratres, cognoui quia interficere me queritis, sed securus de Dei misericordia sum, qui dicit: Nolite timere eos qui occidunt corpus, animam autem non possunt occidere, sed potius eum timete, qui potest et animam et corpus perdere in gehennam. Nunc temporalem mortem irrogabitis mihi, sed nasci celesti lumine incipiam, ut cum Christo in eternum uiuam.  Et modo paululum sustinete donec orem. Et dato spatio, expansis manibus in celum, sublime a terra libratus et in ere superna claritate perfusus orauit dicens: Deus qui me in utero matris mee sanctificasti, et splendore gratie tue ortum meum perlustrasti, et super mare mihi dux fuisti, exaudi me famulum tuum, Domine, ut hi qui iniuste me persequuntur pro nomine tuo, non deleantur a libro uite, sed cum sanguine meo satiati fuerint, et inspirati gratia miserationum tuarum penituerint, recipias eos in numero electorum tuorum. Presta, Domine, ut in loco quo presentia fuerit reliquiarum mearum, uel memoria nominis mei, sit semper incolumitas et abundantia pacis, et omnium bonorum plenitudo florescat, et qui in mari, uel in aquis, siue in terra,  uel in carcere, aut in infirmitate, siue in aliqua pressura angustiantur, et nominis mei recordati fuerint, exaudi eos, Domine, ut cognoscant uere quia fidelis es in electis tuis, et sanctus in omnibus operibus tuis, et si in peccatis inciderint, et te inuocauerint per me, tua clementia absoluti, laudent nomen tuum benedictum in secula. Et maxime, Domine, qui hunc diem assumptionis mee cum deuota habuerint memoria, habeant totum annum mihi presentia gratie tue securum, nec eis dominetur infirmitas, nec molestia rum inquietas, sed sit eis tranquillitas pacis et sanitas, et sobrietas, que eos letos perducat ad regnum glorie tue, presta qui uiuis et regnas cum Filio tuo Domino nostro Iesu Christo, et cum Spiritu sancto  per omnia secula seculorum. Responderunt discipuli eius cum astantibus fidelibus: Amen. Ecce uox diuinitus emissa: Mi dilecte, inquit, super his omnibus que benigne orasti, scias te, procul dubio, exauditum. Post hec constantissimus martyr Christi et magnificus triumphator Liuinus, diuino auxilio roboratus, descendit ad eos, et dixit: Fratres mei karissimi, asto hostia Regis mei uocantis me, prestolor gloriam, quam mihi preparauit in celis, adsunt angeli eius prestolantes me. Estote fortes, et si quid defuerit uiribus, suppleat uestra crudelitas in passione mea. Isti comites mei oues Christi sunt, peto illis pacem, neminem unquam leserunt, innocentes sunt. Et osculatus est eos, et dixit: Deus omnipotens custodiat uos, karissimi, in uitam eternam. Et  suspiciens in celum dixit: In manus tuas, Domine, commendo spiritum meum, redemisti me. Domine Deus ueritatis. Interea supradicti fratres Walbertus et Menizo, ministri diaboli, irruperunt in eum, et multis plagis irrogatis ad ultimum decapitauerunt doctorem sue salutis. Et uidentibus cunctis, anima eius ab angelis suscepta, meruit secreta scandere celi cum magna claritate celestis glorie. Passus est autem beatissimus pontifex et martyr Christi Liuinus pridie Idus Nouembris, regnante Domino nostro Iesu Christo, qui uult omnes homines saluos fieri, et ad agnitionem ueritatis uenire, qui cum Deo Patre et Spiritu sancto uiuit et regnat per omnia secula seculorum.

Cognoscentes autem hoc factum illustres uiri et  femine, qui per eius doctrinam illuminati sunt, uenerunt gementes et plorantes ad beatum corpus. Inter quos erat predicta matrona Erapahildis, que uenerabilem uirum in hospitium habebat, et suis  opibus deuotissime confouebat, ferens puerum secum in manibus suis, quem sanctus martyr Liuinus nuperrime de sacro fonte leuauit, imponens ei nomen Bricius adhuc in albis. Que ante alios omnes erupit in lacrymabilem uocem, beatum uirum illuminatorem patrie innocentem esse, et iniuste tam crudelem mortem pati. Tunc satelles Satane Walbertus, inflammatus a diabolo, insiliens in eam, bipennula sua caput eius per medium scidit, que statim expirauit, infantulum autem per tres partes secuit, quas iuxta corpus beati martyris Liuini proiecit. Certissime enim creditur eos gloriam martyrii habere in sorte uenerandi pontificis et martyris Liuini. Discipuli uero tulerunt corpus pii magistri, et partes de corpusculo infantuli et posuerunt pariter in monumento  sibi angelicis manibus preparato, beatam quoque Erapahildem martyrem Christi seorsim sepelierunt prope sepulcrum beati martyris Liuini.





II. DE PeNITENTIA.

 [a 1Kb] Quomodo possumus penitentiam septem annorum in uno anno penitere. Triduanam pro triginta diebus et noctibus cantatio psalmorum. CXX Psalteria pro XII mensibus, pro uno die L psalmos et quinque uicibus Pater noster. Item: pro uno die quatuor uicibus Beati immaculati et sex uicibus Miserere mei Deus, et quinque uicibus Pater noster, et septuaginta uicibus prosternens se in terra cum Pater noster dicat inflectione. Faciat sic pro uno die. Si uult minus psallere, tamen uult patere, prosternat se frequenter in oratione centum uicibus et dicat Miserere mei Deus  et dimitte delicta mea. Faciat hoc pro uno die. Qui uult confiteri peccata sua, cum lacrymis confiteri debet, quia lacryme ueniam non postulant, sed merentur. Roget presbyterum ut missas cantet pro se, nisi sint crimina capitalia, que debet ante lauare cum lacrymis. Cantatio unius misse potest duodecim dies redimere; decem misse quatuor menses; uiginti misse octo menses; triginta misse duodecim menses possunt redimere. Si uult confessor, esse cum lacrymis. Deo gratias.





III. AENIGMATA DE uIRTUTIBUS QUAE MISIT SANCTUS BONIFACIUS AD SOROREM SUAM


 Aurea nam decem transmisi poma sorori,
Que in ligno uite crescebant floribus almis,
Illius sacris pendebant dulcia ramis,
Cum lignum uite pendebat in arbore mortis.
Cum quibus et ludens comprendas gaudia uite,
Et te uenture complens dulcedine uite,
Manducans multo inspireris nectaris haustu.
Spirantes replet nardi fragrantia nares,
Cum quibus et malis compares regna futura,
Dulcia sic quondam celebrabis gaudia celi.
Sunt alia alterius ligni acerbissima mala,
 Pestifero uernant que in ligno mortis amare,
Que Adam manducans dira est cum morte peremptus.
Infecta antiqui flatuque et felle draconis
uiperea, ut dudum sepe maligna ueneno
Nitatur palmis hec nunquam tangere uirgo,
 Mandere quem nefas est et gustare profanum,
Ne dentes strideant fuscati peste maligna,
Talibus aut malis frangantur federa sancta,
uel superi incassum perdantur premia regni.
Cernere quis poterit numero aut quis calculus equat
Splendida que stolidis prestaui munera sedis
A qua presentis moderantur dogmata uite,
Atque futura noui prestantur premia regni?
Ritibus atque meis compleantur iussa superna,
Talibus humanum semper miserebor in euum.
Iuuani mortale genus uirtutibus almis,
 Imperiis Domino superis famularier alto;
Tetrica mundani calcent ut ludicra luxus,
Regna, clamor, celorum filia regis.
Ad requiem ut tendant anime pulsabo tonantem
Actus uel dicti seu sensus aut uincla resoluat.
 Sedibus e superis soboles nempe arcitenentis
Cuncta meis precibus restaurat secla Redemptor,
Arbiter ethereus condit me calce carentem
In qua nec metas eui nec tempora clausit
Tempore, sed mire sine tempore longe creauit.

FIDES CATHOLICA.

Fecunda et fortis uernans uirtutibus altis,
Ipsius altithroni ductrix et nuntia dicor;
Dum Christi populo per mundum labe reporto,
Et uirtute mea uiuentes legibus equis
Sacrantur Christo et demuntur crimina prisca.
Clamor cuncta Dei cernentur preuia legis
Accolorum terris sed celi gaudia plures
Transmitto illustres superis et sedibus aptor.
Hic sine me nullus Petri consortia sancti
 Omnibus et ut Pauli captat qui finibus orbis
Luciflua promunt fuscis mea lumina seclis
Incolit, a me nullus electa ad premia regni
Conscendit, Christi misero nec gratia fulget:
Ast tamen heu! misere non scando in regna polorum.

SPES FATUR.

Sancta comes faustos omnes comitata perhortor
Perpetuam meritis celo comprendere uitam,
Et sine me scandit nullus per culmina celi,
Sed tristem ac miseram post illinc facta secernant:
Fortunata nimis si non mentita fuissem,
Aurea promittens starent ut ludicra mundi
Terrigenas iugiter duco ad celestia regna,
uiribus ut freti tradant ad corpora penas
Regmina uenturi captantes aurea secli.

 IUSTITIA DIXIT.

Igneus en genitor fertur mihi Iupiter esse;
uocibus et uirgo stolidorum famine dicor;
Sed scelus ob uarium terras liquisse nefandas:
Terrigenis raro facies mea cernitur usquam.
Inclyta celorum fuerim cum filia regis,
Talibus ut genitor moderans cum legibus orbem,
In gremio gaudens et fingens oscula patris,
Aurea gens hominum semper gauderet in euo,
Datam si normam seruarent uirginis alme.
Incubuit populis, spreta me, turba malorum,
Christi dum iugiter calcarent iussa tonantis,
Idcirco penetrant Erebi sub tristia nigra
Tartara Plutonis plangentes ignea regis.

 uERITAS AIT.

uincere me nulli possunt sed perdere multi.
Est tamen et mirum Christi quod sedibus asto,
Regnans et gaudens superis cleri ciuibus una
Incola; sed querens germanam, rura peragro,
Terras quas plures fantur linqui senes audas,
Amplius in sceptris mundi iam degere nolo,
Sanctam merendo tristis non nacta sorore,
Antiquus uates cecinit quod carmine Dauid,
In terris uanos homines, me uirgine dempta,
Trans ubi semper eram fugiens, nunc sidera scandam.

MISERICORDIA AIT.

Moribus en gemine uariis et iure sorores
Instamus Domini cunctis in callibus una.
Sed soror in tenebras mortales mergeret atras,
 Et penas Erebi lustrent per deuia Ditis,
Regmina si secli tenuisset sola per orbem.
Illius aduersas uires infrangere nitor,
Clamans atque »soror« dicens »carissima, parce.«
O genus est superum felix me uirgine nacta;
Regmine nempe meo perdono piacula terris;
Do uite tempus superis, do lumen Olympi,
Ingentem mundi uariis cum floribus aruum,
Aurea gens hominum scandat quod culmine celi.
Ast tamen altithroni non sacris finibus absum,
Impetrans miseris ueniam mortalibus eui,
Trahendo iugiter Christi per secla ministra.

PATIENTIA AIT.

Per me probantur ueri falsique propnete,
Atque mali expulsi sanctorum a limite longe
 Tempora non perdunt pro me pia facta peracta,
In proprium meritum pressuras uerto meorum,
Et merito exemplo suorum dira piacla
Nisibus eximiis committo in premia sancta.
Tetrica multorum per me compescitur ira
Igneus atque furor rixe cum terribus ardens.
Altrix uirtutum custos et sancta uocabor.
Arte mea iugiter complentur iussa superna
In celi cuneo Christi quia sedibus asto,
Tranquilla eternum regem comitabor in euum.

PAX uERE CHRISTIANA.

Pacificum passim fieret mortalibus euum,
Aeternum imperium regerem si sola per orbem.
Christicolis quondam celorum carmine missa,
uera Dei soboles ortu dum secla beauit,
 En regnatoris seclorum nomine ditor;
Regno inter Christi semper uernacula ternas,
Et terras iustorum habitans regina uocabor
Celicoleque tenent iugiter me in culmine celi,
Regmina quecunque illustro, mea gaudia gestant.
. . . . iuibus et sum precibus iam rogor adesse,
Spiritus et corpus si digner seruier ipsis,
Tetrica pugnarum non torquent bella proterua.
Infames fugio discordia semper ubique,
Arbiter etherius iussit me hi semper habere,
Nisibus infringor seuorum et mente maligna,
Aurea mira mihi sed porta est aula polorum.
Heu! miseris longe quis sum mortalibus egris,
Qui in proprio tecto me dedignantur habere,
 Clauditur his superum celi sub cardine regnum.
Quapropter populi talem non spernite sponsam,
Qua sine non celi penetratur uirgine templum.

HUMILITAS CHRISTIANA FATETUR.

Hic in te numeros sacras uix sola sorores.
uestibus in spretis specie quia nigrior exsto,
Stulti me spernunt cunctis dispectior en sum.
In terris nusquam similatur uilior ulla,
Libertatis opem Dominus sed dabitur ethra;
Ima solo quantum, tantum flo proxima celo
Terras indutus me Christus sanguine saluat.
Ardua celorum conscendet culmina nullus,
Si me forte caret propria, ne forte sorores,
Cum Domino Christo una sit carissima sponsa
Ruricole et reges peteri innupteque puelle,
 Innumeri heres nati melioribus annis,
Sanctorum excellens martyrum pulchra corona,
Terribilisque uiri meritis cum matribus almis
In tanto numero, excepta me, uiribus audax
Altithroni nullus capiet pia gaudia regis.
Iugiter et nutrix et tutrix omnibus adsum,
Aeterni placaus et mulcens pectora regis.
Flebilis et uacuus uocitatur mente manachus
Acta mea prauo tumidus si corde refutat
Terrigenis paucis comprobor amabilis hospes,
 Et tamen altithrona nato lectissima uirgo
Throno comes plures ducens per a thra phalanges.
uiribus et sponsi fidens sum sancta uirago
Regi regnorum mea simplex federa seruo.

uIRGINITAS AIT.

uite perpetue uernans cum floribus almis
Inclyta cum sanctis uirtutum gesto coronam,
Regis seclorum matrem comitata Mariam,
Gaudens que genuit proprium paritura parentem,
Impia qui proprio saluauit sanguine secla.




ANNO DOMINI DCCLII.
S. ZACHARIAS ROMANUS PONTIFEX.





NOTITIA HISTORICA IN S. ZACHARIAM PAPAM.


 [a 22Kb] Zacarias, natione Grecus, ex patre Polychronio, sedit annos decem, menses tres, dies [1 1Kb] XIu. uir mitissimus,  atque suauis, omnique bonitate ornatus, amator cleri, et omnis populi Romani, tardus ad  irascendum, et uelox ad miserandum, nulli malum pro malo reddens, neque uindictam secundum meritum tribuens, sed pius ac misericors a tempore ordinationis sue omnibus factus, etiam et his qui ante  sui fuerant persecutores bona pro malis reddidit, eosque honoribus promouens simul et facultate ditauit.

[a 3Kb] Hic inuenit totam [1 1Kb] Italiam prouinciam ualde turbatam,  simul et ducatum Romanum, persequente Luitprando Longobardorum rege ex occasione [1 1Kb] Trasimundi ducis Spoletini, qui in hac Romana urbe, eodem rege persequente, refugium fecerat. Et dum a predecessore eius beate memorie Gregorio papa, atque a Stephano, quondam patricio et duce, uel omni exercitu Romano predictus Trasimundus redditus non fuisset, obsessione facta, pro eo ab eodem rege [2 1Kb] , ablate sunt a Romano ducatu ciuitates quatuor, id est, Ameria, [3 1Kb] Hortas, Polimartium, et Blera. Et sic isdem rex ad suum palatium est reuersus per mensem Augustum, indict. 7. Trasimundus uero dux, habito consilio cum Romanis, collectoque generali exercitu ducatus Romani, [4 1Kb] ingressi sunt per duas partes in fines ducatus Spoletini. Qui, continuo  timore [5 1Kb] ductus, pre multitudine exercitus Romani, eidem Trasimundo se subdiderunt Marsicani, et Forconini, atque [6 1Kb] Baluenses, seu Prinenses. Deinde ingressi [7 1Kb] per Sabinense territorium uenerunt in Reatinam ciuitatem. [8 1Kb] Qui Reatini continuo et ipsi se subdiderunt.

Exinde pergentes [9 1Kb] ingressus est Spoletum per mensem Decembrem [10 1Kb] predicta indictione. Eratque magna turbatio inter Romanos et Longobardos. Quoniam et Beneuentani et Spoletani cum Romanis [11 1Kb] tendebant. Sed dum idem Trasimundus Spoletanus dux noluit implere que predicto pontifici et Patricio  simul et Romanis promiserat pro recolligendis qua tuor ciuitatibus, que pro eo perierant, et aliis qua spoponderat capitula, et prenominatus rex [12 1Kb] ad motionem [a 2Kb] contra ducatum Romanum se prepararet in his predictis beate memorie Gregorius papa diuina uocatione ex hac luce subtractus est, et diuine nutu prenominatus sanctissimus Zacarias in pontificatum est electus. Cui omnipotens Deus tantam contulit gratiam, etiam pro salute populi Romani suam ponere animam non dubitaret. Missa igitur legatione apud iam dictum regem Longobardorum salutaria illi predicauit. Cuius sancti uiri admonitionibus inclinatus, prenominatas quatuor, quas a [13 1Kb] ducatu Romano abstulerat, ciuitates reddere promisit. Dumque, motione [14 1Kb] militum facta, ad comprehendendum  Trasimundum ducem Spoletinum coniungeret se, exhortatione sancti uiri, exercitus Romanus in adiutorium predicti regis, [15 1Kb] egressi sunt. Et dum ipse Trasimundus suam deceptionem conspiceret, egressus a Spoletana ciuitate sese predicto tradidit regi.

Dumque isdem [16 1Kb] rex protraneret dilationem ad reddendum iuxta suam promissionem [17 1Kb] iam factam, quatuor ciuitates, prenominatus pontifex, [18 1Kb] ut uere pastor populi sibi a Deo credidit spem ponens in Deum, egressus in hac Romana ciuitate cum sacerdotibus et clero, perrexit fiducialiter, et audacter ad  ambulandum in locum Interramnensium urbis, ubi in finibus Spoletinis ipse residebat rex. Qui dum in Ortanam conuenisset ciuitatem, ipse rex eius cognouisset aduentum, misit Grimoaldum missum suum, qui ei obuius factus usque ad Narniensem perduxit ciuitatem. Ad cuius sancti uiri [1 1Kb] aduentum obuiam iam nominatus rex misit duces, satrapas suos [2 1Kb] pleremque exercitum, et a Narniensium ciuitate octauo fere milliario eodem rege eum suscipiente. Sexte ferie die perduxerunt ad basilicam beati ualentini episcopi et martyris sitam in predicta Interramnensium urbe ducatus [3 1Kb] Spoletini. Ante cuius fores basilice isdem rex [4 1Kb] cum reliquis optimatibus et exercitu suo sanctum uirum suscepit. Factaque oratione [5 1Kb] mutua, et salutatione sibi persoluentes, dum  diuinis eum fuisset commonitus colloquiis, impensaque caritate, ab eadem egressus ecclesia, in eius obsequium rex dimidium fere milliarium perrexit, et sic in suis tentoriis uterque eadem ferie sexte die sunt morati.

Sabbatho uero iterum conuenientes, diuina perfusus gratia, Deo placitis admonitionibus eum est allocutus, predicans [6 1Kb] ei ab hostili motione et sanguinis effusione quiescere, et ea que pacis sunt semper sectari. Cuius piis eloquiis flexus [7 1Kb] et constantiam sancti uiri, et admonitionem admiratus, omnia quecunque ab eo petiit, per gratiam Spiritus sancti obtinuit, et [a 2Kb] predictas quatuor ciuitates, quas ipse ante biennium per obsessionem factam pro predicto Trasimundo duce Spoletino abstulerat, eidem sancto cum eorum habitatoribus  redonauit uiro. Quas et per donationem firmauit in oratorio Saluatoris sito infra ecclesiam beati Petri apostoli, in eius nomine edificato. Nam et Sabiniense patrimonium, quod per annos prope triginta fuerat ablatum, atque Narniense etiam et  Auximanum, [8 1Kb] atque Anchonitanum, necnon et [9 1Kb] Namanatense et uallem que uocatur Magno, sitam in Territorio Sutrino, per donationis titulum ipsi beato Petro apostolorum principi reconcessit, et pacem cum ducatu Romano ipse rex [10 1Kb] in uiginti confirmauit annos. Sed et captiuos omnes, quos detinebat ex diuersis prouinciis Romanorum, missis litteris suis tam in Tusciam suam quamque trans Padum, [11 1Kb] una cum Rauennatibus captiuis, Leonem, Sergium, uictorem, et [12 1Kb] Agnellum [13 1Kb] consules predicto beatissimo redonauit pontifici.

In predicta uero basilica beati ualentini per eiusdem regis petitionem in locum [14 1Kb] Consignensis antistitis, qui transierat, alium ordinauit episcopum. In cuius consecratione dum adesset ipse rex cum suis  iudicibus, compunctione inspirationis diuine tante orationis dulcedine ab eo sunt prolata, ut cum sanctum uirum conspicerent fundere preces plures, ex eisdem Longobardis ad lacrymas sunt permoti. [b 1Kb] Eodem uero die Dominico, post peracta missarum solemnia ad prandium eumdem regem ad apostolicam benedictionem suscipiendam ipse beatissimus pontifex inuitauit. Ubi cum tanta suauitate esum sumpsit, et hilaritate cordis, ut diceret ipse rex tantum se nunquam meminisse [15 1Kb] commessatum. Alia uero die, que fuit secunda feria, uale faciens, ei ipse rex misit in eius obsequium [16 1Kb] Agiprandum ducem Clusinum nepotem suum, seu Tacipertum [17 1Kb] Castaldum in eius obsequium, [18 1Kb] et Ramingum Castaldum Tuscanensem, atque Grimoaldum, qui eidem sancto uiro usque ad  predictas ciuitates obsequium facerent, easdemque ciuitates cum suis habitatoribus traderent, quod et factum est.

In primis Amerinam ciuitatem, deinde Hortanam, dumque in Polimartio castro conuenissent, eumque  recepisset, et fuisset itineris longitudo per circuitum finium reipublice eundi usque ad Bleranam ciuitatem per partes Sutrine ciuitatis, per fines Longobardorum Tuscie, quia de propinquo erat, id est, per castrum [1 1Kb] uiterbium, ipse missus regis Grimoaldus eumdem beatissimum pontificem perduxit usque ad Bleranam ciuitatem, quam et ipsi sancto uiro prenominatus Ramingus Castaldius et iam dictus Grimoaldus missus contradiderunt. Et sic regressus est Deo propitio cum uictorie palma in hanc urbem Romam. Qui etiam omnem populum aggregans, eos est allocutus, ut ad persoluendas omnipotenti Deo gratiarum actiones ab ecclesia Dei Genitricis, que uocatur ad Martyres, egressi omnes cum litania generaliter properarent ad beatum principem apostolorum, et ita  factum est.

His autem expletis 10 indictione, in subsequenti 11 indictione [a 3Kb] , dum nimium opprimeret predictus rex prouinciam Rauennatium, fuissetque preparatus ad motionem faciendam, et obsidendam Rauennatium urbem, cognita [2 1Kb] motione eiusdem regis, Eutychius excellentissimus patricius et exarchus, una cum [b 1Kb] Ioanne archiepiscopo Ecclesie Rauennatis, atque uniuerso populo predicte ciuitatis, ac ciuitates Pentapolios et Aemilie, facta in scriptis obsecratione, predicto sancto miserunt uiro, petentes ut pro eorum [3 1Kb] curreret liberatione. Qui sanctus uir, missa legatione et muneribus ad obsecrandum eumdem regem per Benedictum episcopum et uice dominum atque  Ambrosium primicerium notariorum, petiit ut a [4 1Kb] motione cessaret, et Cesenatense Rauennatibus redderet castrum, sed passus non est. Cuius dum duram perseuerantiam conspiceret iam nominatus sanctissimus uir, tropheo fidei munitus, relicta Romana urbe, iam dicto Stephano patricio et duci ad gubernandum, non sicut mercenarius, sed sicut uere pastor, relictis ouibus, ad eas que periture erant redimendas occurrit. Quo egresso itinere, dum se orationibus commendaret beato apostolorum principi Petro cum suis sacerdotibus et ciero cum uiatoribus, nutu omnipotentis Dei, ut non calore urerentur per diem usque ad locum ubi tentoria figebant, nubes eos tegebat, que ad uesperum [5 1Kb] residebat. Alio autem die in eorum protectione erat  diuinitus instituta, cui obuiam occurrit denominatus excellentissimus exarchus usque ad basilicam beati Christophori, positam in loco qui uocatur ad Aquilam, quinquagesimo fere milliario a Rauennatium urbe. [c 1Kb] Ipsa uero nubes cum eis usque ad basilicam sancti Apollinaris in Rauennatium urbem tegendo conuiauit. Exinde factum est signum, ut sanctum pontificem quo erat iturus in Ticinensium urbem acies ignee in nubibus precederent. Egressus autem de ciuitate Rauennatensi, uiri ac mulieres diuersi sexus et etatis agentes gratias omnipotenti Deo profusis lacrymis cumdem sanctum susceperunt pontificem, clamantes, atque dicentes: [6 1Kb] Bene uenit  Pastor noster, qui suas reliquit oues, et ad nos qui petituri eramus liberandos occurrit.

Ex eadem quoque Rauennatium urbe misit papa ad prenominatum regem Stephanum presbyterum, et Ambrosium primicerium, qui annuntiarent ei suum aduentum. [a 2Kb] Qui uiri ingressi in [1 1Kb] finibus Longobardorum in ciuitatem que uocatur Imola, cogno centes [2 1Kb] qui prepeditionem nitebantur facere predicto sancto uiro, ne illuc ambularet, per epistolam scriptam per noctis silentium nuntiauerunt. Quo cognito, iam nominatus pontifex, lucescente die Sabbato, non mortis timore perterritus, sed Christi fretus auxilio, audacter egressus de Rauennatium urbe in [3 1Kb] finibus Longobardorum ingressus, sesquipes factus est suis missis. Quos quidem precedentes  ante eum, iam dictus rex dolore perculsus suscipere noluit. Ipse uero summus pontifex uigesima octaua die mensis Iunii ad Padum [4 1Kb] conuenit. Ubi et ad suscipiendum eum ipse rex suos misit optimates. [b 1Kb] Cum quibus Ticinum conueniens, ubi ipse residebat rex, foris muros eiusdem ciuitatis pertransiens, ad horam orationis nonam pro uigiliarum beati apostolorum principis Petri celebrandis solemniis missarum, in basilicam eius, que uocatur ad Celum Aureum, perrexit. [5 1Kb] Et post completam oblationem in eamdem urbem ingressus, moratus est.

Alio quoque die pro natali celebrando ipsius principis apostolorum in predicta ecclesia a prenominato rege inuitatus, missarum solemnia celebrauit. Ibique  mutuo se inuicem salutantes pariter susceperunt [6 1Kb] cibos, et sic in prenominatam ciuitatem regressi sunt. Quem sanctum uirum alio die isdem rex per optimates suos ad suum palatium procedere inuitauit. [7 1Kb] Et ab eodem rege nimis honorifice susceptis salutaribus monitis eum allocutus est, obsecrans ne amplius Rauennatium prouinciam opprimeret [8 1Kb] facta motione, sed magis [9 1Kb] et ablatas Rauennatium urbes sibi redonaret simul et castrum Cesinacense.

 Qui predictus rex post multam duritiem inclinatus est fines Rauennatium urbis dilatare [10 1Kb] sicut primitus detinebantur. Et duas partes territorii Cesene castri ad partem reipublice restituit. Tertiam uero partem de eodem castro sub obtentu retinuit, initio constituto, ut usque ad Kalendas Iunii, dum eius missi a regia reuerterentur urbe, idem castrum, et tertiam partem, quam pignoris causa detinebat, parti reipublice restitueret. Hoc est autem is ipse rex egressus de loco in locum usque ad Padum [11 1Kb] eidem sancto uiro, [12 1Kb] conuiatus eum, deduxit. In quo loco ei uale faciens, cum digna ordinatione eum repedandum absoluit, dans in obsequium eius duces, et primates suos, sed et alios uiros, qui sepe dicta Rauennatium territoria, Cesenate castrum redderent, et ita  factum est.

Operatus est autem Deus mirabiliter, et Rauennatium atque Pentapolensium populos ab oppressione et calamitate que detinebantur liberauit, et saturati sunt frumento, oleo, et uino. Regressus autem in urbem Romanam, cum omnibus qui secum erant, gratias [13 1Kb] agentes Deo, denuo natale beatorum principum apostolorum Petri et Pauli cum omni populo celebrauit, et sese in orationibus dedit, petens ab omnipotenti Deo misericordiam, et consolationem fieri populo Rauennatium, et Romano ab insidiatore et persecutore illo Luitprando rege. Cuius preces non despiciens diuina clementia eumdem regem [14 1Kb] ante diem superius constitutum de hac subtraxit luce, et  quieuit omnis persecutio. Factumque est gaudium non solum Romanis, et Rauennatibus, sed etiam genti Longobardorum, quoniam [15 1Kb] et Aldebrandum nepotem suum, quem ipse reliquerat regem [16 1Kb] maliuolum proiecerunt de regno, et Rachisum, qui fuerat dux, sibi Longobardi elegerunt in regem. Ad quem missa [17 1Kb] relatione ipse beatissimus pontifex continuo, ob reuerentiam principis apostolorum et eius precibus  inclinatus [1 1Kb] usque ad uiginti annorum spatium [a 1Kb] inita pace uniuersus Italie quieuit populus.

[b 1Kb] Hic in Lateranensi patriarchio ante basilicam beate memorie Theodori pape [2 1Kb] a nouo fecit triclinium, quod diuersis marmoribus et uitio, metallis atque musiuo, et pictura, ornauit, sed et sacris imaginibus tam oratorium beati Siluestri quamque et porticum decorauit. Ubi etiam et omnem substantiam suam per manus Ambrosii primicerii notariorum introduci mandauit. Fecit autem a fundamentis ante scrinium Lateranense porticum, atque turrem, ubi et portas ereas, atque cancellos instituit, et [3 1Kb] per figuram Saluatoris ante foris ornauit. Et per ascendentes scalas in superioribus super eamdem turrem triclinium, et cancellos ereos construxit.  Ubi et orbis terrarum descriptionem depinxit, atque diuersis uersiculis ornauit, et omne patriarchium pene a nouo restaurauit. In magna enim penuria eumdem locum inuenerat. [c 2Kb] Hic in ecclesia apostolorum  principum Petri et Pauli pendentia uela inter columnas ex palleis [4 1Kb] syricis fecit. [d 2Kb] Hic in ecclesia predicti principis apostolorum omnes Codices domus sue proprios, qui in circulo anni leguntur [5 1Kb] ad matutinos, in armarii opere ordinauit. [e 2Kb] Hic domum [6 1Kb] cultam Lauretum nouiter ordinauit, adiiciens et massam [7 1Kb] Fonteianam, que cognominatur [8 1Kb] Paunaria.

Hic uiginti auri libras pro emendo oleo annue, ut de lucro eorum in luminariis apostolicis proficiat, instituit. Et constitutum sub anathematis uinculo obligauit. Hic fecit uestem super altare beati Petri ex auro textam [9 1Kb] habentem natiuitatem Domini Dei, et Saluatoris nostri Iesu Christi, ornauitque eam gemmis pretiosis. Simulque et uela serica alythina quatuor,  que et ornauit [10 1Kb] cum rotis et ornamentis uariis auro textis. Item fecit coronam de argento purissmo cum delphinis ex proprio suo, pens. libras centum uiginti. Hic beatissimus uir, iuxta ritum ecclesiasticum  [a 2Kb] , et fidei sue sponsionem orthodoxam, synodicam Ecclesie misit Constantinopolitane, simulque et aliam suggestionem dirigens serenissimo Constantino principi. Et pergentibus apostolice sedis responsalibus ad regiam urbem inuenerunt intra palatium regie potestatis inuasorem quemdam et rebellem [1 1Kb] Artaustum nomine; dum enim isdem imperator ad dimicandum contra Agarenorum properasset gentem, illico prefatus Artaustus datis populo qui in regia remanserunt urbe premiis, imperiale arripuit solium. Et postmodum aggregans Orientalium exercituum multitudinem [2 1Kb] antelatus Constantinus princeps, pergensque Constantinopolim, eamdem uiriliter expugnans, atque extrinsecus circumuallans, comprehendit ciuitatem, et pristinum regni sui adeptus est fastigium.

 Statimque iam fati Artausti, eiusque filiorum eruit ocules, et plures ex suis rebellibus exsules a propriis  fecit habitaculis. Post hec requirens [3 1Kb] missum apostolice sedis, qui ibidem in tempore perturbationis contigerat aduenisse, eumque repertum ad sedem absoluit apostolicam, et, iuxta quod beatissimus pontifex postulauerat, donationem in scriptis de duabus [4 1Kb] mansis que Nymphas et Normias appellantur, iuris existentes publici, eidem sanctissimo ac beatissimo pape sancte Romane Ecclesie iure perpetuo direxit possidendas.

[b 2Kb] Huius temporibus [c 9Kb] Carolomannus, filius Caroli Francorum [5 1Kb] Regis, presentis uite relinquens gloriam, atque potestatem terrenam, ad beatum Petrum apostolorum principem deuotus cum aliquantis suis aduenit fidelibus, seseque eidem Dei contulit apostolo, atque in [6 1Kb] speciali habitu se fore spondens permansurum,  clericatus iugum ab eodem sanctissimo suscepit pontifice. [7 1Kb] Et inter alia multa dona obtulit beato  Petro apostolo ante confessionem arcum argenteum maiorem, pensantem libras septuaginta, et post aliquantum temporis ad beati Benedicti quod in Aquinensium finibus situm est, profectus est monasterium,  in quo et suam fluire uitam iure professus est iurando.

[a 2Kb] Porro eodem tempore contigit plures ueneticorum hanc Romanam aduenisse in urbem negotiatores, et mercimonii nundinas propagantes, multitudinem  mancipiorum, uirilis scilicet et feminini generis, emere uisi sunt, quos et in Africam ad paganam gentem nitebantur deducere. Quo cognito, isdem sanctissimus pater fieri prohibuit, hoc iudicans, quod iustum non esset ut Christi abluti baptismo paganis gentibus deseruirent. Datoque eisdem ueneticis pretio, quod in eorum emptione se dedisse probati sunt, cunctos a iugo seruitutis redemit, atque more liberorum degendos absoluit.

[a 3Kb] Ipsis itaque temporibus [1 1Kb] , Ratchis Longobardorum rex ad capiendam ciuitatem Perusinam, [b 1Kb] sicut cetera Pentapoleos oppida, uehementi profectus est cum indignatione, quam et circumdans for iter expugnabat. Hoc audiens sanctissimus papa continuo, spe diuina fretus, assumptis aliquantis ex suo clero  cum optimatibus, quanto opus, ad eamdem peruenit ciuitatem, impensisque eidem regi plurimis muneribus, atque oppido eum deprecans, opitulante Domino, ab [2 1Kb] obsessione ipsius ciuitatis eum amouit. Cui et salutifera predicans, Deo auctore, ualuit animum eius in speciali studio inclinare. Et post aliquantos dies isdem [c 2Kb] Ratchis rex relinquens regalem  dignitatem, decore cum uxore et filiis ad beati Petri principis apostolorum coniunxit limina, acceptaque a prefato sanctissimo papa oratione, clericusque effectus, monachico indutus est habitu cum uxore et filiis.

Huius denique temporibus magnum thesaurum Dominus Deus noster in hac Romana urbe per eumdem almificum pontificem propalare dignatus est. In uenerabili itaque patriarchio sacratissimum beati Georgii martyris isdem sanctissimus papa in capsa reconditum reperit caput, in quo et [3 1Kb] pictacium inuenit pariter litteris exaratum Grecis, ipsum esse significantes. Qui sanctissimus papa omnino hilaris, satisfactus, illico aggregato Romane urbis populo, cum hymnis, canticis spiritualibus [d 2Kb] in uenerabili  diaconia eius nominis, sita in hac Romana ciuitate regione secunda, ad uelum aureum, illud deduci fecit. Ubi immensa miracula et beneficia omnipotens Deus ad laudem nominis sui per eumdem sacratissimum martyrem operari [4 1Kb] dignatur. Huius temporibus defunctus Theodorus maior, filius [5 1Kb] Megisti Cataxanti, ob ueniam suorum delictorum predium, quo ex hereditate  fruebatur paterna, situm quinto ab hac Romana urbe milliario, uia Tiburtina, in quo et oratorium sancte Cecilie esse dignoscitur, beato Petro reliquit. Quod ipse beatissimus papa magne constructionis fabricis atque picturis decorauit, ampliauitque in eo fines ex omni parte. Data enim digna recompensatione his qui in uicino eiusdem loci possessiones tenere uidebantur, nemini uim inferens, sed magis, ut condecet patri, cuncta secus eumdem locum amica pactione pretio emit predia, et domum cultam, beato Petro eumdem locum iure perpetuo statuit permanendum, que domus culta, sancte Cecilie usque in hodiernum diem uocatur. Construxit quippe et in ea oratorium sancti [1 1Kb] Abbacyri, ubi et multas sanctorum condidit reliquias. Quam uidelicet  domum cultam usui proprio Dominice uidelicet traditionis descripsit. Hic constituit aliam domum cultam in decimo quarto milliario ab hac Romana urbe [2 1Kb] patrimonium Tuscie, et constitutionibus obligauit usui Ecclesie permanendum, [3 1Kb] etiam loca que ab Anna relicta quondam Agathonis primicerii  beato Petro uidentur esse concessa. Hic massas que uocantur Antro et Formias suo studio iure beati Petri acquisiuit, quas et domos cultas statuit.

Et de omnibus superius adnexis [4 1Kb] domocultis apostolice [5 1Kb] exarationis constituta faciens, atque sacerdotale collegium aggregans, sub anathematis interdictionibus statuit: Nulli quoquo modo successorum eius pontificum, et alii cuilibet persone licere ipsas domocultas ab usu Ecclesie quoquo modo alienare. Hic fecit uestem super altare beati Andree apostoli ab beatum Petrum nimis optimam.

[a 75Kb] Hic beatissimus papa statuit ut crebris diebus alimentorum sumptus, qui et eleemosyna usque nunc appellatur de uenerabili patriarchio [6 1Kb] a paracellariis pauperibus, et peregrinis, qui ad beatum Petrum morantur,  deportari, eisque erogari. Nec non et omnibus et inopibus et infirmis per uniuersas regiones istius Romane urbis constitutis eamdem similiter distribui ipse alimentorum constituit eleemosynam. Huius temporibus contigit subito [7 1Kb] tegumen tituli beati Christi martyris Eusebii cadere. Qui sanctissimus uir cum tota  sua decertans uirtute, prudenterque elaborans, sicut antiquitus fuit, rursus quod ceciderat reparauit, atque optime restaurauit. Hic precipuus pontifex multa loca sanctorum in meliorem statum perduxit. Et uestes optimas super altaria earumdem Dei Ecclesiarum fecit. Hic dilexit clerum suum ualde, atque presbyteria eis annue in duplo et amplius tribuit. Omnes, utpote pater et bonus pastor, amplectens et utiliter fouens, et penitus quempiam minime tribulari permittens: Huius itaque temporibus in magna securitate et letitia populus a Deo illi commissus  degens uixit. [a 2Kb] Hic beatissimus papa suo prudentissimo studio quos beate recordationis Gregorius papa fecit quatuor Dialogorum libros de Latino in Grecum transtulit eloquium, et plures, qui Latinam ignorant lectionem, per eiusdem lectionis illuminauit historiam. Hic fecit ordinationes tres per mensem Martium; creauit presbyteros XXX, diaconos u, episcopos per diuersa loca LXXXu. Qui [b 16Kb] sepultus est ad beatum Petrum apostolum Idibus Martii, indict. u, et cessauit episcopatus eius dies 12.





SANCTI ZACHARIAE ROMANI PONTIFICIS EPISTOLAE ET DECRETA.






EPISTOLA PRIMA. BONIFACII ARCHIEPISCOPI AD ZACHARIAM PAPAM.


Confitemur, Domine pater, quia postquam, etc. .



[a 2Kb] EPISTOLA II. ZACHARIAE PAPAE AD BONIFACIUM ARCHIEPISCOPUM.

Respondet ad singula capita epistole precedentis:

    I. Probari sibi episcopatus in Germania institutos.
    II. Item ut synodus in Francie regno celebretur.
    III. Interim ut fornicarios et sanguinarios sacerdotio fungi non permittat.
    Iu. Ut sibi successorem, nisi instante morte, non designet.
    u. Non credendum illi qui sibi incestas nuptias concessas fuisse aiebat.
    uI. Paganicos ritus, qui Rome erant, interdictos in posterum fuisse.
     uII. Fides ne habeatur sacerdotibus illis, qui sibi a sede apostolica indultum iactabant.


Reuerentissimo et sanctissimo fratri Bonifacio episcopo Zacarias seruus seruorum Dei.

Susceptis sanctissime fraternitatis tue litteris per Deneardum religiosum presbyterum tuum, quia sospitem te, ut semper cupimus, esse cognouimus, omnipotenti ac misericordissimo Deo nostro magnas  retulimus gratias, qui tibi in omnibus bonis prosperari dignatur. Magnam enim in cordibus nostris infundis letitiam, quoties nobis sanctitatis tue scripta mittuntur, quando reperimus que ad salutem respiciunt animarum: dum quotidie in gremio sancte matris Ecclesie per tuam predicationem noui populi adduntur.

I. Ubi et tres episcopos per loca singula secundum seriem syllabarum tuarum te ordinasse cognouimus, qui eidem populo, quem sibi Dominus Deus noster per tuam sanctitatem aggregare dignatus est, preesse debeant, et petisti ut per auctoritatem nostre sedis episcopales ibidem sedes firmentur. Sed tua sancta fraternitas mature pertractet, et subtili consideratione discernat, si expedit, aut si loca uel populorum  turbe talia esse probantur, ut episcopos habere mereantur. Meministi enim, carissime, quid in sacris canonibus precipimur obseruare, ut minime in uillulas, uel in modicas ciuitates episcopos ordinemus, ne uilescat nomen episcopi. Sed nos tuis sincerissimis atque a nobis dilectis syllabis prouocati, que poposcisti absque mora concedi patimur, et statuimus per apostolicam auctoritatem episcopales  illic esse sedes, que per successionem episcopos mereantur, et populis presint, atque in quibus predicationis uerbum subiectis insinuetur: id est, in castello quod dicitur Wirtzburg, et alterum in oppido quod nominatur Buraburg, tertium in loco qui dicitur Erphesfurt: ita ut nulli post hec liceat cuiquam hec que a nobis sancita sunt quoquo modo uiolare, que auctoritate beati Petri apostoli firma esse decreuimus.

II. De eo autem quod nobis intimasti, quod te Carlomannus filius noster ad se rogauit accedere, ut in urbe regni Francorum, in sua ditione siue potestate constituta, synodum celebrare debeas, eo quod omnis ecclesiastica regula siue disciplina ab eadem prouincia funditus est abolita, quod nimis merendum  est, quod per spatia temporum ibidem synodus sacerdotum minime celebrata sit; et hoc libenter concedimus, et fieri precipimus. Neque enim quid sit sacerdotium, neque quid fiat ab eis qui se sacerdotes nominant, cognoscitur.

III. Sed dum, iuuante Deo, que a prefato filio nostro promissa sunt ad effectum perducta fuerint, tuaque fraternitas in memorato concilio consederit cum eodem excellentissimo uiro, si quos repererit episcopos, presbyteros, aut diaconos, contra canones uel statuta patrum excessisse, id est, si in adulterio uel fornicatione inuenti fuerint, uel si plures uxores habuerunt, aut si sanguinem Christianorum siue paganorum effuderunt, [a 1Kb] uel etiam aliis capitulum canonum obuiasse eos reperit tua sanctitas, nulla ratione  apostolica auctoritate permittat sacerdotio fungi, quia tales a suo proprio ore falsi nominantur sacerdotes, et peiores ac deteriores secularibus esse noscuntur, qui se neque a fornicationibus, neque a nefariis matrimoniis abstinent, neque ab hominum sanguinis effusione manus seruant innoxias. Quales se esse sacerdotes existiment, aut quid inde sentiant, dicente Deo: Sacerdotes mei semel nubant . Et Apostolus: Unius uxoris uirum,  etc. Et hoc ante susceptum sacerdotium uti licitum est. Nam a die suscepti sacerdotii etiam ab ipso proprie coniugio prohibendi sunt. Quomodo sacerdotio fungi desiderant, qui talibus sceleribus inuoluti esse monstrantur, ut neque seculares fideles his facinoribus obuolutos optemus? Quomodo non pertimescunt  diuina mysteria contingere? aut quomodo ad orandum pro peccatis accedere presumunt, dum sacri canones neque purum clericum, cui sacerdotium non est, secundis copulari nuptiis precipiunt? Isti enim e contrario non solum post susceptum sacerdotium se abstinere ab una uxore nolunt, imo luxuria obuoluti peiora secularium scelera committunt, ut plures uxores habere presumant, quibus neque unam concessum est post susceptum ministerium attrectare. Sed ista paruipendentes, atque Deum ad iracundiam prouocantes, maiora committunt facinora, dum propriis manibus Christianos atque paganos homines  necant. Et fit, ut quibus in remissionem peccatorum debuerunt lauacrum regenerationis impendere, atque Christi sacramenta donare, ne in eternum perirent, eorumdem sacrilegis manibus ipsi extinguantur. Quis enim sapiens habens cor eos estimet sacerdotes, qui neque a fornicationibus abstinent, neque ab effusione sanguinum manus seruant innoxias? Quisue eorum sacrificiis Deum credit esse placatum, dicente Propheta: uirum sanguinum et dolosum abominabitur Dominus ? Isti namque, ut premisi, ne sacerdotio fungantur, neque diuina contingant mysteria, commonemus. Quidquid uero aliud, ut dictum est, eos contra ecclesiasticam regulam excessisse repereris, canones siue instituta patrum pre manibus habeto, et iuxta quod in eis edoctus fueris discerne.

 Iu. De eo autem quod tibi successorem constitui uelle dixisti, ut te uiuente in loco tuo eligatur episcopus, hoc nulla ratione concedi patimur: quia contra omnem ecclesiasticam regulam, uel instituta patrum esse monstratur. Sed uolumus ut tibi ministret, et sit in Euangelio Christi adiutor, dicente apostolo: Si quis bene ministrauerit, bonum sibi gradum acquiret . Nimis enim reprehensibile esse manifestum est, ut te uiuente tibi alium substituamus. Sed hoc commonemus, ut quandiu te diuina iusserit clementia superesse, sine intermissione ores ut tibi Deus illum successorem concedat, qui ei possit esse placabilis, et populum, quem ad suam gratiam per tue sanctitatis industriam uocare uoluit, irreprehensibiliter  regere ualeat, atque ad uiam uite elaboret perducere. Nam quomodo hec que poposcisti, [b 1Kb] si et uolucrimus, concedere possumus, dum nos fragiles homines existentes, et sub conditione mortis constituti, ignorantes quid superuentura dies pariat, non ualeamus inuestigare, quis de nobis prior de presenti seculo migret? Sin autem et eumdem diuina uoluerit clementia post tui diem transitus superesse, si eum aptum esse cognoueris, et in tua uoluntate fuerit definitum, ea hora qua te presenti seculo migraturum cognoueris, presentibus cunctis tibi successorem designa, ut huc ueniat ordinandus. Hoc nulli alii concedi patimur, quod tibi caritate cogente largiri censuimus.

u. De illo namque qui uiduam auunculi sui, que  et ipsa fuit uxor consobrini sui, et sacrum uelamen habere monstrata est, et a beate memorie predecessore nostro sibi licentiam concessam esse diuulgauit, ut eam in pernicioso matrimonio assumere debuisset, absit ut hoc predecessor noster ita credatur precepisse. Nec enim ab hac apostolica sede illa diriguntur, que contraria esse patrum siue canonum institutis inueniantur. Ergo admonere, hortari, increpare eos, frater, ne cesses, quatenus a tali scelesti recedant matrimonio, ut non in eternum pereant. Reminiscantur enim se Christi sanguine redemptos esse, et non sponte se contradant  diaboli potestati: sed magis ipsi Deo, et Christo Filio eius, et Spiritui sancto, in cuius nomine ab illius antiqui hostis erepti sunt potestate. Elabora namque, sanctissime frater, in eis, quia scriptum cognoscis: Qui conuerti fecerit peccatorem ab errore uie sue, saluabit animam eius a morte, et suorum operit multitudinem peccatorum . Nam et nos pro hoc commonitoria scripta direximus.

uI. De Kalendis uero Ianuariis, uel ceteris auguriis, uel phylacteriis, et incantationibus, uel aliis diuersis obseruationibus, que gentili more obseruari dixisti apud beatum Petrum apostolum; uel in urbe Roma; hoc et nobis et omnibus Christianis detestabile et perniciosum esse iudicamus, dicente Deo: Non augurabimini nec obseruabitis somnia . Et iterum: Non est augurium in Isrel, nec obseruatio in domo Iacob . Ita et a nobis cauendum esse censemus, ut nullis auguriis uel obseruationibus attendamus, quia omnia hec abscissa esse a Patribus sumus edocti. Et quia per instigationem diaboli iterum pullulabant, a die qua nos iussit diuina clementia  apostoli uicem gerere, illico omnia hec amputauimus. Pari etenim modo uolumus tuam sanctitatem populis sibi subditis predicare, atque ad uiam eterne perducere uite. Nam et sancte recordationis predecessoris atque nutritoris nostri domni Gregorii pape constitutione omnia hec pie ac fideliter amputata sunt, et alia diuersa quamplura, que diabolo suggerente pullulabant in Christi ouile: cuius instar pro  illius populi salute dirigere maturauimus.

uII. Nam et de sacerdotibus illis qui falsa opinantur, qui etiam adulteri et fornicatores probantur, et sibi ab apostolica sede indultum esse testantur, et e contrario licentiam sibi predicationis concessam esse; hoc nulla ratione credat tua sancta fraternitas; sed similiter in eis canonicam exercere [F. exerce] uindictam, quemadmodum de his de quibus superius a nobis edoctus monstraris. Non enim aliud te agere uolumus, preterquam que sacri precipiunt canones, uel etiam ab hac apostolica sede instructus esse dignosceris. Secundum tue namque sanctitatis petitionem, et tribus episcopis tuis singulas confirmationis epistolas  misimus, quas per tue sanctitatis manus eis largiri uolumus: et Carlomanno filio nostro alia scripta direximus, ut que tibi promisit adimplere festinet, atque adminicula prestet. Sed hec, frater carissime, de omnibus superius comprehensis capitulis, ut Dominus donauit, respondimus ad amputanda omnia diabolice fraudis scandala. Tua uero sancta fraternitas, si quid de cetero euenerit, ut sacri docent canones, studeat emendare in plebibus sibi a Deo commissis. Non enim aliud nobis conuenit predicare, preter quod a sanctis Patribus sumus edocti. Si uero noui aliquid inimici astutia agente acciderit, quod tua sancta fraternitas minime per canonum instituta discernere possit, hoc nobis non pigeat te insinuare, quatenus Deo iuuante quecunque ad emendationem  noue plebis esse possunt, tibi absque tarditate respondere maturemus. Cognoscat enim, frater carissime, tua sancta fraternitas, ita dilectionem tuam nos habere in nostris precordiis, ut te presentialiter uidere quotidie desideremus, et ita te in nostro consortio habeamus, ut certe ministrum Dei, et dispensatorem Ecclesiarum Christi. De cetero namque confortare in Domino, frater carissime, et esto robustus, et elabora in opus, ad quod te diuina uoluit uocare clementia. Magna enim te spes remunerationis exspectat, quam promisit Deus diligentibus se. Et nos licet peccatores existamus, tamen Dei nostri non cessamus absque intermissione immensam exorare clementiam, ut qui cepit in uobis perficiat opus bonum usque adhuc. Et beatus apostolorum princeps  Petrus cooperetur tibi in omnibus bonis, que ei parere desideras. Deus te incolumem custodiat, reuerentissime frater. Data Kalendis Aprilis, imperante domino piissimo Augusto Constantino a Deo coronato magno imperatore, anno XXIu, imperii eius anno secundo, indictione 11.



EPISTOLA III. ZACHARIAE PAPAE [a 3Kb] AD BURCHARDUM EPISCOPUM WIRTZIBURGENSEM. Confirmat eius sedem episcopalem a Bonifacio archiepiscopo institutam.

[b 1Kb] Dilectissimo nobis Burchardo sancte Ecclesie Wirtziburgensis episcopo Zacarias papa.

 Domino cooperante et sermonem confirmante, ad dilatandam Christianitatis legem, et orthodoxe fidei tramitem, ad docendum iuxta quod predicat sancta hec Romana, cui Deo auctore presidemus, Ecclesia, innotuit nobis sanctissimus ac reuerentissimus frater et cepiscopus noster Bonifacius, nuper se discreuisse et ordinasse in Germanie partibus episcopales sedes, ubi preest uestra dilectio, et prouinciam in tres diuisisse parochias. Quo cognito, cum magna exsultatione extensis ad sidera palmis, illuminatori et datori omnium bonorum Domino Deo, et Saluatori nostro Iesu Christo gratias egimus, qui facit utraque unum. Flagitauit autem a nobis per suas syllabas iam dictus sanctissimus uir, per apostolicam auctoritatem uestras confirmari sedes. Pro quo et nos ardenti animo,  et diuino iuuamine ac auctoritate beati Petri apostolorum principis, cui data est a Deo et Saluatore nostro Iesu Christo ligandi soluendique potestas peccata hominum in celo et in terra, confirmamus, atque solidas permanere uestras episcopales sedes sancimus. Interdicentes ipsius principis apostolorum auctoritate omnibus presentibus et futuris generationibus, ut nullus audeat contra eamdem uestram uenire ordinationem; que dignante Deo ex nostra preceptione in uobis facta est. Et hoc interdicentes, ut nullus audeat, iuxta sanctorum canonum traditionem, ex alio episcopatu ibidem translatari, aut ordinare episcopum, post uestram de hoc seculo euocationem, nisi is qui apostolice nostre sedis in illis partibus presentauerit uicem. Sed nec quisquam alterius parochias  inuadere, aut Ecclesias subtrahere presumat. Nam, quod non credimus, si quis ille fuerit, qui contra hanc nostram preceptionem temerario ausu uenire tentauerit, sciat se eterno Dei iudicio anathematis uinculo esse innodatum. Si quis uero apostolica seruauerit precepta, et normam recte et orthodoxe fidei fuerit assecutus, benedictionis gratiam consequatur. De cetero petimus diuinam clementiam, ut confirmet et corroboret hoc quod operatus est Dominus in uobis. Et caritas Dei et pax, atque gratia sit cum spiritu uestro, sanctissimi et dilectissimi nobis. Toto conamine elaborate pro fide Christi, et ad ministerium eius perficiendum decertate, ut cum egregio apostolo mereamini dicere: Bonum certamen  certaui, cursum consummaui, fidem seruaui. De reliquo reposita est mihi corona iustitie, quam reddet mihi Dominus in illum diem iustus iudex . Salutantes uos in Domino ualere optamus. Bene ualete. Data Kalendis Aprilis, imperante domino Constantino magno imperatore anno XXIu, imperii eius anno 2, indictione 11.



EPISTOLA Iu. EPISTOLA ZACHARIAE PAPAE AD FRANCOS ET GALLOS. Laudat illos ob ea que in synodo recte fuerant constituta, hortaturque ut Bonifacii monitis obtemperare pergant.

Zacarias papa uniuersis episcopis, presbyteris, diaconibus, abbatibus, cunctis etiam ducibus, comitibus,  omnibusque Deum timentibus, per Gallias et Francorum prouincias constitutis.

Referente nobis Bonifacio reuerentissimo atque sanctissimo fratre nostro episcopo, quod dum synodus aggregata esset in prouincia uestra, iuxta nostram commonitionem, mediantibus filiis nostris Pippino et Carolomanno principibus uestris, peragente etiam uicem nostram prefato Bonifacio, Dominus inclinasset corda uestra cum principibus uestris in predicationem eius, ut omnibus commonitionibus obediretis, et falsos, et schismaticos, et homicidas, et fornicarios, a uobis expelleretis sacerdotes, omnipotenti Deo nostro gratias egimus, et pro uobis incessanter sumus orantes, ut qui cepit in uobis opus bonum perficiat usque in finem. Obsecro enim uos  omnes coram Deo ut eius commonitionibus firmiter obediatis. Ipsum enim uice nostra in partibus illis ad predicandum constitutum habemus, ut uos Deo propitio ad uiam perducat rectitudinis, et a cunctis facinoribus salui esse possitis. Habuistis enim, peccatis facientibus, nuncusque falsos et erroneos sacerdotes, unde et cuncte pagane gentes uobis pugnantibus preualebant, quia non erat differentia inter laicos et sacerdotes, quibus pugnare licitum non est. Qualis enim uictoria dari potest, ubi sacerdotes una hora dominica pertractant mysteria, et Christianis corpus dominicum porrigunt pro suarum animarum redemptione, et postea [Edit. Rom. propter] Christianos, quibus hoc ministrare debuerant, aut paganos, quibus Christum predicare, propriis  sacrilegisque manibus necant? Et fit secundum Domini uerbum: uos estis sal terre; quod si sal euanuerit, in quo condietur? Ad nichilum ualet ultra, nisi ut mittatur foras, et conculcetur ab hominibus . Et dum hec ita sint, et tales in uobis fuerint sacerdotes, quomodo uictores contra inimicos uestros esse poteritis? Nam si mundos et castos ab omni fornicatione et homicidio liberos habueritis sacerdotes, ut sacri precipiunt canones, et nostra uice predicat prefatus Bonifacius frater noster, et ei in omnibus obedientes exstiteritis, nulla gens ante uestrum conspectum poterit stare, sed corruent ante faciem uestram omnes pagane gentes, et eritis uictores; insuper et bene agentes uitam eternam possidebitis. uos autem, fratres karissimi, qui estis  ueri sacerdotes, uel sub regulari disciplina constituti, sic uosmetipsos exhibete, ut certe ministros Dei, et dispensatores mysteriorum Dei, ut non uituperetur ministerium nostrum, ne fiat in uobis, sicut scriptum est: Erit sicut populus sic sacerdos , et si hoc fuerit, qualis uobis erit ab hominibus laus, aut qualis a Deo exspectatur retributio? Sed sic uos corrigite ut ueri sacerdotes, et tales sacerdotium perducite, ut et uobis et illis testimonium maneat bonum ab his qui foris sunt; quatenus ab hominibus uobis acquiratis laudem, et Deo mercedis premium in eterna beatitudine percipere mereamini, eo quod per uos ad Christi rectam fidem perducti multi sunt, innoxios habentes sacerdotes.  Ad synodum namque omni anno conuenite ad pertractandum de unitate Ecclesie, ut si quid aduersi acciderit, radicitus amputetur, Dei et Ecclesia maneat inconcussa. Bene ualete.



[a 4Kb] EPISTOLA u. ZACHARIAE PAPAE AD BONIFACIUM ARCHIEPISCOPUM. Mittit pallia pro tribus metropolitanis: et de duobus pseudoprophetis in Francia deprehensis.

Reuerentissimo et sanctissimo fratri Bonifacio cepiscopo Zacarias seruus seruorum Dei.

Legimus in libro Actuum apostolorum Spiritum sanctum apostolis precepisse: Separate mihi Barnabam et Paulum in opus quo assumpsi eos , id est, ut predicationem Christiane religionis, et  eiusdem Spiritus sancti gratiam, mundum illuminarent uniuersum. Quorum illuminatione predicationis atque doctrine Christi presidio mansit et manet catholica Dei Ecclesia prefulgens, horum et beati apostolorum principis Petri illuminata doctrinis: et eorum sequipedem ex inspiratione diuina tuam sanctissimam fraternitatem in partibus illis credimus esse destinatam, ut etiam instar eorum idem Spiritus sanctus in eodem te assumpsit opere ad illuminationem gentium illarum. Unde nimis exultamus in Domino, et eius omnipotentie immensas referimus laudes. Dum uero et series syllabarum tuarum nobis panderetur per singula, multo amplius letati sumus in Domino, qui tibi suam gratiam ita largiri dignatus est, ut sic dure gentis corda lenires, quatenus libenti  animo inclinarentur ad obediendum fidei, et diuinis  obtemperarent preceptis. Indicasti enim nobis, quomodo et qualiter tetigisset Deus corda excellentissimorum filiorum nostrorum Pippini et Carlomanni, ut tibi in predicatione socii et adiutores esse niterentur ex inspiratione diuina: quorum merces copiosa manet in celis, quoniam benedictus homo per quem benedicitur Deus. De episcopis uero metropolitanis, id est, Grimone, quem nos iam compertum habemus, et de Abel et Artberto [b 1Kb] , quos per unamquamque metropolim per prouincias constituisti, hoc per tuum testimonium confirmamus, et pallia dirigimus ad eorum firmissimam stabilitatem, et Ecclesie Dei augmentum, ut in meliori proficiant statu. Qualiter enim mos pallii sit, uel quomodo fidem suam exponere debeant hi qui pallio uti conceduntur,  eis direximus, informantes eos, ut sciant quod sit pallii usus, ut subiectis uiam predicent salutis, et ut ecclesiastica disciplina in Ecclesiis eorum seruetur, et maneat inconcussa, et ut sacerdotium, quod in eis fuerit, non pollutum, ut antea fuit, sed mundum et acceptum Deo esse possit, quantum humana conditio ualet: ita ut nullus inueniatur eorum a sacris deuiare canonibus, et sacrificium eorum mundum Deo immoletur: ita ut Dominus eorum placetur muneribus, et populus Dei purificatis mentibus, ex omni uitiorum squalore sincerum ualeat Deo seruitium exhibere. Retulisti etiam nobis, carissime frater, quod duos pseudoprophetas in eadem Francorum prouincia inuenisses, quos non pseudoprophetas, sed magis pseudochristianos appellare  debemus. Ex quibus unum quidem nouum [c 1Kb] Simonem  iuxta tenorem tuarum syllabarum reperimus; qui et sacerdotium sibi uindicabat, et a luxuria minime se continebat, seducens populum, et inania predicans: non solum suam animam iuri diaboli tradens, sed et populorum corda in interitum demergens, [a 1Kb] et ab Ecclesia Dei eos seductionibus suis abstrahens, et cruces in campis statuens, et oratoriola ad seducendum populum instituens, publicasque et antiquas ecclesias relinquens, et Sanctitatis nomine se uocari faciens, et in suo nomine ecclesias consecrans; nomina etiam angelorum, imo magis demoniorum se scire affirmans. [b 1Kb] Alium uero ita luxurie deditum, ut concubinam haberet, et duos ex ea filios procrearet: et tamen sacerdotium sibimet uindicabat, affirmans hoc iustum esse iuxta traditionem  ueteris Testamenti, ut defuncti fratris superstes frater ducat uxorem: et quia Christus resurgens ab inferis nullum ibi reliquisset, sed omnes inde abstraxisset: que omnia hec detestabilia et scelesta iudicamus. Bene enim tua fraterna sanctitas iuxta ecclesiasticam regulam eos damnauit, et in custodiam reclusit, et optime uocauit Antichristi ministros et precursores. De cetero decerta, carissime, et uiriliter age, et peruigil permane in ministerio Christi, ut amplius Christi grex augeatur, et tibi premium eterne retributionis maneat copiosum, et cum sanctis et electis Dei, ut credimus, habeas consortium. Deus te incolumem custodiat, reuerentissime frater. Data X Kalendas Iulias, imperante domino Artauasdo [c 1Kb] a Deo coronato magno imperatore anno III,  post consulatum eius anno III, sed et Nicephoro magno imperatore anno III, indictione 12 [Al., 10].



EPISTOLA uI. ZACHARIAE PAPAE AD BONIFACIUM ARCHIEPISCOPUM.

    I. Miratur quod pallium pro uno Grimone nunc petat, cum pro tribus antea postularit.
    II. Refellit calumniam de labe simoniaca, cuius insimulabatur.
    III. Suas illi uices non in Baioaria solum, sed per Galliam omnem delegat.


I. Suscipientes sanctissime fraternitatis tue litteras per presentium gerulum, et relegentes que in eis continebantur, in exstasi quadam incidimus, et admiratione magna, eo quod nimis reperte sint dissonare ab eis syllabis que a tua directe sunt fraternitate  per elapsum Augustum mensem: ubi nobis indicasti, quod et concilium, adiuuante Deo, et Carlomanno prebente consensum et contestante, factum est, et qualiter falsos sacerdotes, qui diuinum digni non erant attrectare ministerium, a sacro munere suspendisti, et quia tres archiepiscopos per singulas  metropoles ordinasses reserasti, id est, Grimonem in ciuitate que dicitur [d 1Kb] Rodomas, secundum uero Abel in ciuitate que dicitur Rhemorum, tertium quoque Artbertum in ciuitate que dicitur Sennis: qui et apud nos fuit, et tua nobis et Carlomanni atque Pippini detulit scripta, per que suggessisti, ut tria pallia iisdem tribus prenominatis metropolitanis dirigere deberemus; que et largiti sumus pro adunatione et reformatione Ecclesiarum Christi. Nunc autem denuo tuas suscipientes syllabas, ualde sumus, ut diximus, mirati, eo quod antea nobis una cum memoratis principibus Galliarum pro tribus palliis suggessisti, et postea pro solo Grimone. Sed uolumus ut tua nobis indicet fraternitas, cur nobis ita direxisti antea pro tribus, et postmodum pro uno, ut et  nos certi redditi ex hoc nullam ambiguitatem retineamus.

II. Reperimus etiam in memoratis tuis litteris, que nimis animos nostros conturbant, quod talia a te nobis referantur, quasi nos corruptores simus canonum, et patrum rescindere traditiones queramus; ac per hoc, quod absit, cum nostris clericis in simoniacam heresim incidamus, accipientes et compellentes, ut hi, quibus pallia tribuimus, nobis premia largiantur, expetentes ab illis pecunias. Sed, carissime frater, hortamur caritatem tuam, ut nobis deinceps tale aliquid minime tua fraternitas scribat: quia fastidiosum a nobis et iniuriosum suscipitur, dum illud nobis ingeritur quod nos omnino detestamur. Absit enim a nobis et a nostris  clericis, ut donum, quod per Spiritus sancti gratiam suscepimus, pretio uenundemus: dum et illa tria pallia, que te suggerente, ut prediximus, sumus flagitati, nullum ab eis quispiam commodum expetiit. Insuper et chartas, que secundum morem a nostro scrinio pro tua confirmatione atque doctrina tribuuntur, de nostro concessimus, nichil ab eis auferentes; absit ut sic quidpiam a tua fraternitate criminis nobis simoniaci obiiciatur. Anathematizamus namque omnes quicunque ausi fuerint donum Spiritus sancti pretio uenundare.

III. Suggessisti etiam nobis per alia tua scripta, quod in Baioaria unum reperisses falsum sacerdotem, qui affirmabat quod a nobis fuisset episcopus ordinatus; et tua hoc fraternitas optime egit, dum  ei non credidit, quia falsus homo omnia false suggessit; et falsum reperiens sacerdotio suspende. Sic enim auctoritate B. Petri apostolorum principis tibi precipimus, ut quemcunque repereris sacris canonibus deuiare, nulla ratione patiaris sacrum ministerium tractare. Et quia sciscitatus es an deberes  in Baioaria prouincia ius habere predicationis, quam a decessore nostro habuisti concessam; nos Deo auxiliante ea que tibi largitus est decessor et predecessor noster non minuimus, sed augemus: et non solum Baioariam, sed etiam omnem Galliarum prouinciam, donec te diuina iusserit superesse maiestas, nostra uice per predicationem tibi iniunctam, si repereris contra Christianam sentire religionem, uel canonum instituta, spiritaliter ad normam studeas rectitudinis reformare. Dominus te incolumem custodiat, reuerentissime et sanctissime frater. Data [a 1Kb] Nonis Nouembris, imperante domno piissimo Augusto Artauasdo a Deo coronato magno imperatore anno III, post consulatum eius anno III, sed et Nicephoro magno imperatore eius filio anno  III, indictione 13.



EPISTOLA uII. ZACHARIAE PAPAE AD BONIFACIUM EPISCOPUM. Non iterandum esse baptismum, quem imperitus sacerdos infractis uerbis administrat.

Reuerentissimo et sanctissimo fratri Bonifacio episcopo Zacarias seruus seruorum Dei.

uirgilius et Sidonius religiosi uiri apud Baioariorum prouinciam degentes, suis apud nos litteris usi sunt, per quas intimauerunt quod tua reuerenda fraternitas eis iniungeret Christianos denuo baptizare. Quod audientes nimis fuimus conturbati, et in admirationem quamdam incidimus, si habetur ut dictum est. Retulerunt quippe quod fuerit in eadem  prouincia sacerdos, qui Latinam linguam penitus ignorabat; et dum baptizaret, nesciens Latini eloquii, infringens linguam diceret: Baptizo te in nomine Patria, et Filia, et Spiritu sancta; ac per hoc tua reuerenda fraternitas considerauit rebaptizare. Sed sanctissime frater, si ille qui baptizauit non errorem introducens aut heresim, sed pro sola ignorantia Romane locutionis infringendo linguam, ut supra fati sumus, baptizans dixisset, non possumus consentire ut denuo baptizentur: quia  quicunque baptizatus fuerit ab hereticis in nomine Patris, et Filii, et Spiritus sancti, nullo modo debet rebaptizari, sed per solam manus impositionem purgari. Nam, sanctissime frater, si ita est, ut nobis relatum est, non  amplius a te illis predicentur huiusmodi, sed, ut Patres sancti docent et predicant, tua sanctitas studeat conseruare. Deus te incolumem custodiat, reuerentissime frater. Data Kalendis Iulii, imperante domno piissimo Augusto Constantino a Deo coronato magno imperatore, anno [b 1Kb] XXuI, imperii eius anno Iu indictione 14.



EPISTOLA uIII. ZACHARIAE PAPAE AD PIPINUM MAIOREM DOMUS, ITEMQUE AD EPISCOPOS, ABBATES, ET PROCERES FRANCORUM.


Respondet de diuersis capitulis a Pipino per Ardobanium missis:

    I. De honore metropolitanorum.
    II. De damnatis episcopis, presbyteris, et diaconis.
    III. De presbyteris superbientibus.
    Iu. De presbyteris agrorum.
    u. De monachis ancillis Dei.
    uI. De uiduis non uelandis.
    uII. De laico pellente suam coniugem.
    uIII. De presbyteris et diaconis qui seorsum collectas faciunt.
    IX. De clericis et monachis non manentibus in suo proposito.
    X. De clericis qui sunt in parochiis, monasteriis et martyriis.
    XI. Qui clerici ab uxoribus abstinere debeant.
     XII. De iis qui uxores aut uiros dimittunt.
    XIII. De monachis qui clerici fiunt.
    XIu. De presbyteris et diaconis in crimen prolapsis.
    Xu. De ecclesiis quas laici in suis proprietatibus construunt.
    XuI. De clericis qui suas ecclesias relinquunt.
    XuII. De episcopis qui aliorum clericos suscipiunt.
    XuIII. Qui clerici uxores ducere possint.
    XIX. Ut presbyteri et diaconi sine commendatitiis non suscipiantur.
    XX. De uirginibus uelatis, si deuiauerint.
    XXI. De non uelatis uirginibus, si deuiauerint.
    XXII. De his que duobus fratribus nupserint, uel qui duas sorores uxores acceperint.
    XXIII. De his qui homicidium sponte perpetrant.
    XXIu. De his qui homicidium non sponte perpetrant.
    XXu. De his qui adulteras habent uxores, uel ipsi sunt adulteri.
    XXuI. De monachis et uirginibus propositum non seruantibus.
     XXuII. De his qui suscepto uirginitatis proposito nubunt.


Domino excellentissimo atque Christianissimo Pippino maiori domus seu dilectissimis nobis uniuersis episcopis Ecclesiarum, et religiosis abbatibus, atque cunctis Deum timentibus principibus in regione Francorum constitutis, Zacarias episcopus sancte Dei Ecclesie catholice et apostolice Romane in Domino salutem. Gratia uobis et pax a Deo Patre omnipotente, et Domino Iesu Christo unico Filio eius, et Spiritu sancto ministretur.

Gaudio magno gaudemus in Domino, addiscentes per relationem subtilissimi atque a Deo seruati predilecti filii nostri Pippini uestram omnium bonam  conuersationem: et quod ut in bonis et Deo placitis dispositionibus unanimes atque cooperatores estis, ita et Ecclesie Dei uenerabilia loca per uniuersam uestram prouinciam sita, atque eorum presules, sacerdotes, et religiosos abbates, ut condecet, in sancto habitu et conuersatione sacerdotali conseruetis, uacantes orationibus, insistentes precibus ad implorandam diuinam potentiam, et celitus uictoriam tribuendam aduersus paganas et infideles  gentes propugnatoribus uestris. Etenim uobis in uera confessione et simplici corde ad Deum accedentibus, sicut Moyses ille amicus Dei orando pugnabat , et Iesu Naue cum populo Isrel bella Domini preliando uincebat, ita et uos agere oportet, karissimi mihi, ut sitis adiutores populo uestro orando, et bonis actibus inherendo, declinantes a curis et negotiis secularibus. Scriptum est enim: uacate et uidete, quoniam suauis est Dominus : Et iterum: Accedite ad eum et illuminamini, et uultus uestri non erubescent . Principes et seculares homines, atque bellatores, conuenit curam habere et sollicitudinem contra inimicorum astutiam, et prouincie defensionem. Presulibus uero, sacerdotibus, atque Dei seruis pertinet salutaribus  consiliis et orationibus uacare; ut uobis orantibus, et illis bellantibus, Deo prestante, prouincia salua persistat, fiatque uobis in salutem, laudem et mercedem perpetuam. Ex hoc quippe presulatus uester apparebit in sanctitate, et principatus dilecti filii nostri Pippini approbabitur per subiectorum potestatem, et bonum dispositum. Itaque ut flagitauit a nobis cum uestro consultu superius effatus filius noster Pippinus, ut de omnibus capitulis quibus innotuit responsum demus, in quantum Domino ualemus; de unoquoque capitulo inferius conscriptum, iuxta quod a sanctis Patribus traditum habemus, et sacrorum canonum sanxit auctoritas: etiam nos, quod Deo inspirante apostolica auctoritate decernere potuimus, mandauimus in responsis.

 I. Quomodo honorari debeat metropolitanus episcopus coram episcopis et parochialibus presbyteris, in canone sanctorum apostolorum capitulo 35 scriptum est: [a 1Kb] Episcopos gentium singularum scire conuenit, quis inter eos primus habeatur, quem uelut caput existiment, et nichil amplius preter eius conscientiam gerant, quam illa sola singuli, que parochie proprie, et uillis que sub ea sunt, competant: seu nec ille preter omnium conscientiam faciat aliquid. Sic enim unanimitas erit, et glorificabitur Deus per Christum in Spiritu sancto. Item in canone concilii Antiocheni, capitulo 9 continetur ita: Per singulas regiones episcopos conuenit nosse metropolitanum episcopum totius prouincie sollicitudinem gerere; propter quod ad metropolim omnes undique, qui negotia  uidentur habere, concurrent. Unde placuit eum et honore precellere, et nichil amplius preter eum ceteros episcopos agere, secundum antiquam a Patribus regulam constitutam, nisi ea tantum que ad suam diecesim pertinent possessionesque subiectas. Unusquisque enim episcopus habeat sue parochie potestatem, ut regat iuxta reuerentiam singulis competentem, et prouidentiam gerat omnis possessionis que sub eius est potestate. Ita ut presbyteros et diaconos ordinet, et singula suo iudicio comprehendat. Amplius autem nichil agere tentet preter antistitem metropolitanum; nec metropolitanus aliquid  gerat sine ceterorum sacerdotum consilio. Item ex libro decretorum beati Leonis, capitulo 32 continetur. Igitur secundum sanctorum Patrum canones spiritu Dei conditos, et totius mundi reuerentia consecratos, metropolitanos singularum prouinciarum episcopos, quibus ex delegatione nostra fraternitatis tue cura pretenditur, ius tradite sibi antiquitus dignitatis intemeratum habere decernimus, ita ut a regulis prestitutis nulla aut negligentia aut presumptione discedant; aut in habitu, aut incessu sanctitatis. Nam et nos ab apostolica auctoritate subiungimus, ut episcopus iuxta dignitatem suam indumentis utatur. Simili modo et presbyteri cardinales, et qui in monastica uita uelle habeant uiuendi, plebi quidem sibi subiecte preclariori ueste  induti debitum predicationis persoluant, et in secreto propositum seruent sui cordis, ut qui uidet in abscondito Deus, reddat illis in palam. Scriptum quippe est: Que dicitis in cordibus uestris, et in cubilibus uestris compungimini . Non enim nos honor commendat uestium, sed splendor animarum. Monachi uero lanea indumenta, iuxta normam et regulam monastice discipline, atque traditionem sanctorum probabilium Patrum, sine intermissione utantur. Si enim abrenuntiantes ea que seculi sunt, tota se Deo intentione contulerunt, de omnibus illicitis debent abstinere; ut quantum corpore suo sustinuerint laborem, tantum remunerationis premium a Deo percipere mereantur. Apostolis quippe diuinum datum est mandatum duas tunicas  non habendi . Tunicas dixit Christus, utique laneas, non lineas. Qui ergo obedierit dominico precepto, bonis actibus inherens, habebit uitam eternam. Item ex canone Antiocheni concilii, capitulo 10 de his qui uocantur chorepiscopi decretum est: Qui in uicis uel possessionibus chorepiscopi nominantur, quamuis manus impositionem episcoporum perceperint, et ut episcopi consecrati sint; tamen sancte synodo placuit, ut modum proprium recognoscant, et gubernent subiectas sibi Ecclesias, earumque moderamine curaque contenti sint. Ordinent etiam lectores, et subdiaconos, atque exorcistas, quibus promotiones iste sufficiant. Nec presbyterum uero, nec diaconum audeant ordinare preter ciuitatis episcopum, cui ipse cum possessione  subiectus est. Si quis autem transgredi statuta tentauerit, depositus quo utebatur honore priuetur. Chorepiscopum uero ciuitatis episcopus ordinet, cui ille subiectus est.

II. De episcopis, presbyteris, et diaconis damnatis, quod pristinum officium usurpare non debeant, ex libro canonum sanctorum apostolorum, capitulo 29 dictum est: Si quis episcopus, aut presbyter, aut diaconus, depositus iuste super certis criminibus, ausus fuerit attrectare ministerium dudum sibi commissum, hic ab Ecclesia penitus abscindatur.

III. De presbyteris superbientibus, ex concilio  Carthaginensi, capitulo 9: Si quis presbyter contra episcopum suum inflatus schisma fecerit, anathema sit. Ab uniuersis episcopis dictum est: Si quis presbyter a preposito suo correptus fuerit, debet utique apud uicinos episcopos conqueri, ut ab ipsis eius causa possit audiri, ac per ipsos suo episcopo reconciliari. Quod nisi fecerit, sed superbia, quod absit, inflatus, secernendo se ab episcopi sui communione subduxerit, ac separatim cum aliquibus faciens sacrificium Deo obtulerit, anathema habeatur, et locum amittat. Si querimoniam iustam aduersus episcopum non habuerit, inquirendum erit.

Iu. De presbyteris agrorum, quam obedientiam debeant exhibere episcopis, et presbyteris cardinalibus, ex concilio Neocesariensi, capitulo 13 ita continetur:  Presbyteri ruris in ecclesia ciuitatis, episcopo presente, uel presbyteris urbis ipsius, offerre non possunt, nec panem sanctificatum dare, calicemque porrigere. Si uero absentes hi fuerint, et ad dandam orationem uocentur, soli dare debebunt. Chorepiscopi quoque ad exemplum quidem et formam septuaginta uidentur esse, ut cum ministrauerint, propter studium quod erga pauperes exhibent, honorentur.

u. De monachis, id est ancillis Dei, de quibus flagitatum, si liceat eas ad missarum solemnia, aut sabbato sancto publice lectiones legere, et ad missas psallere, aut alleluia, uel responsorium: de his in libro decretorum beati Gelasii pape, capitulo 26 destinatum est: Quod nefas sit feminas sacris altaribus ministrare, uel aliquid ex his que uirorum sunt  officiis deputata presumere. Nihilominus impatienter audiuimus tantum sacrarum rerum subiisse despectum, ut femine sacris altaribus ministrare ferantur, et cuncta que non nisi uirorum famulatui deputata sunt, sexum cui non competit exhibere: nisi quod omnium delictorum, que sigillatim perstrinximus, noxiorum reatus omnis et crimen eos respicit sacerdotes, qui uel ista committunt, uel committentes minime publicando, prauis excessibus se fauere significant.

uI. De uiduis, si possint in propriis habitaculis suis saluare animas, item ex eodem libro capitulo 21 ita continetur: Ut uidue non uelentur a pontificibus; et si professam continentiam, proposito mutato, calcauerint, ipse pro se rationem. Deo pro suis sint  actibus redditure. Nam de uiduis sub nulla benedictione uelandis, superius latius duximus disserendum, que si propria uoluntate professam coniugii castitatem mutabili mente calcauerint, periculi earum intererit, quali Deum debeant satisfactione placare. Sicut enim, si se forsitan continere non poterant, secundum Apostolum  nullatenus nubere uetabantur, sic habita secum deliberatione promissam Deo pudicitie fidem debuerunt custodire. Nos autem nullum talibus laqueum debemus iniicere, sed solam adhortationem premii sempiterni, penasque proponere diuini iudicii; ut nostra sit absoluta conscientia, et illarum pro se rationem Deo reddat intentio.

 uII. De laico pellente suam coniugem ex canone sanctorum apostolorum, capitulo 48: Si quis laicus uxorem propriam pellens, alteram uel ab alio dimissam duxerit, communione priuetur.

uIII. De presbyteris et diaconibus qui se a ministerio ecclesiastico subtrahunt, et seorsum collectas faciunt, ex canone Antiocheni concilii capitulo 5 promulgatum est: Si quis presbyter aut diaconus, episcopum proprium contemnens, se ab Ecclesia sequestrauit, et seorsum colligens altare constituit, et commonenti episcopo non acquieuerit, nec consentire uel obedire uoluerit semel et iterum uocanti, hic damnetur omnimodo, nec ultra remedium consequatur, quia suam recipere non potest dignitatem. Quod si Ecclesiam turbare et sollicitare persistit,  tanquam seditiosus per potestates exteras opprimatur.

IX. De clericis et monachis non manentibus in suo proposito quod interrogatum est, in canone Chalcedonensi, capitulo 7 decretum est: Qui semel in clero deputati sunt, aut monachorum uitam expetiuerunt, statuimus neque ad militiam, neque ad dignitatem aliquam uenire mundanam: sed hoc tentantes, et non agentes penitentiam, quominus redeant ad id quod propter Deum primitus elegerant, anathematizari.

X. De clericis qui sunt in ptochiis, monasteriis, atque martyriis ex canone Chalcedonensis concilii, capitulo 9 ita decretum est: Clerici qui preficiuntur ptochiis, uel qui ordinantur in monasteriis, et basilicis  martyrum, sub episcoporum, qui in unaquaque ciuitate sunt, secundum sanctorum Patrum traditiones, potestate permaneant, nec per contumaciam ab episcopo suo desiliant. Qui uero audent euertere huiusmodi formam quocunque modo, nec proprio subiiciuntur episcopo, si quidem clerici sunt, canonum correptionibus subiacebunt; si uero laici uel monachi fuerint, communione priuentur.

XI. Qui clerici etiam ab uxoribus abstinere debeant, ex concilio Africano, capitulo 37 ita continetur: Preterea cum de quorumdam clericorum  incontinentia referretur, placuit episcopos et presbyteros, seu diaconos, secundum propria statuta, etiam ab uxoribus continere: quod nisi fecerint, ab ecclesiastico officio  remoueantur. Ceteros autem clericos ad id non cogi, sed secundum uniuscuiusque Ecclesie consuetudinem obseruari debere.

XII. De his qui uxores aut uiros dimittunt, ut sic maneant, ex concilio suprascripto Africano, capitulo 69 ita continetur: Placuit ut secundum euangelicam et apostolicam disciplinam, neque dimissus ab uxore, neque dimissa a marito, alteri coniungantur; sed ita maneant, aut sibi inuicem reconcilientur: Quod si contempserint, ad penitentiam redigantur.

XIII. Quod inquisitum est, monachus, si clericus factus fuerit, quid agi debeat, ex decreto beati Innocentii pape capitulo 17 continetur: De monachis, qui diu morantur in monasteriis, et postea ad clericatus  ordinem peruenerint, non debere eos a proprio proposito deuiare. Aut enim sicut in monasterio fuit, et quod diu seruauit, in meliori gradu positus amittere non debet: aut si corruptus postea baptizatus, et in monasterio sedens ad clericatus ordinem accedere uoluerit, uxorem omnino habere non potest, quia nec benedici cum sponsa potest iam antea corruptus. Que forma seruatur in clericis, maxime cum uetus regula hoc habeat, ut quisque corruptus baptizatus clericus esse uoluisset, sponderet se uxorem omnino non ducere.

XIu. Quod presbyteri aut diaconi, si in aliquo crimine prolapsi fuerint, non possint per manus impositionem penitentie remedium consequi, in decreto beati Leonis pape capitulo 16 decretum est ita:  Alienum est a consuetudine ecclesiastica, ut qui in presbyterali honore, aut diaconi gradu fuerint consecrati, hi pro crimine aliquo suo per manus impositionem remedium accipiant penitendi. Quod sine dubio ex apostolica traditione descendit, secundum quod scriptum est: Sacerdos si peccauerit, quis orabit pro illo ? Unde huiusmodi lapsis ad promerendam misericordiam Dei secreta est expetenda secessio, ubi illis satisfactio fuerit digna et etiam fructuosa.

Xu. Pro eo quod interrogatum est de laicis qui ecclesias in suis proprietatibus construunt, quis ipsas debeat regere, aut gubernare; a sanctis Patribus ita statutum est, et in preceptis apostolicis sic continetur, iuxta petitoris imploratum, ut si in quolibet  fundo cuiuscunque iuris oratorium siue basilica fuerit constructa, pro eius deuotione in honorem cuiuscunque sancti, in cuius episcopi parochia fuerit fundatum oratorium, percepta primitus donatione legitima, id est prestante tot, gestisque munic palibus alligata, predictum oratorium absque missis publicis solemniter consecrabit: ita ut in eodem loco, nec futuris temporibus baptisteria construantur, nec presbyter constituatur cardinalis: sed et si missas ibi facere maluerint, ab episcopo nouiter presbyterum postulandum, quatenus nichil a quolibet alio sacerdote ullatenus presumatur, nisi ab episcopo fuerit ordinatum.

XuI. De clericis qui proprias ecclesias relinquunt, quid de eis agi debeat, ex canone sanctorum apostolorum  capitulo 15 ita continetur: Si quis presbyter, aut diaconus, aut quilibet de numero clericorum, relinquens propriam parochiam pergat ad alienam, et omnino demigrans preter episcopi sui conscientiam in aliena parochia commoretur, hunc ulterius ministrare non patiamur: precipue si uocatus ab episcopo redire contempserit, in sua inquietudine perseuerans. uerumtamen tanquam laicus ibi communicet.

XuII. Item pro episcopis qui alterius clericos susceperint, ut excommunicentur, in eodem canone capitulo 16 continetur: Episcopus uero, apud quem memoratos esse constiterit, si contra eos decretam cessationem pro nichilo reputans, tanquam clericos  forte susceperit, uelut magister inquietudinis communione priuetur.

XuIII. Qui clerici uxores sortiri debeant, in 17 capite canonum sanctorum apostolorum decretum est: Innuptis autem, qui ad clerum prouecti sunt, precipimus, ut si uoluerint uxores accipiant, sed lectores cantoresque tantummodo.

XIX. Ut nullus presbyter, aut diaconus, sine commendatitiis epistolis suscipiatur, in eodem canone sanctorum apostolorum continetur: Nullus episcoporum peregrinorum, aut presbyterorum, seu diaconorum, sine commendatitiis suscipiatur epistolis: et cum scripta detulerint, discutiantur attentius, et ita suscipiantur, si predicatores pietatis exstiterint: sin minus, neque necessaria subministrentur eis, et ad  communionem nullatenus admittantur, quia a surreptione multa proueniunt.

XX. De uirginibus uelatis, si deuiauerint, quid de illis agendum sit, in libro decretorum beati Innocentii pape capitulo 19 assertum est: Que Christo spiritaliter nubunt, et a sacerdote uelantur, si postea uel publice nupserint, uel se clanculo corruperint, non eas admittendas esse ad agendam penitentiam, nisi is, cui se iunxerant, de mundo recesserit. Si enim de hominibus hec ratio custoditur, ut quecunque uiuente uiro alteri nupserit habeatur adultera, nec eis agende penitentie licentia concedatur, nisi unus ex his fuerit defunctus, quanto magis de illa tenenda est, que ante immortali se sponso coniunxerat, et postea ad humanas nuptias transmigrauit?

 XXI. Item de non uelatis uirginibus, si deuiauerint, in eodem libro capite 20 continetur: He uero que necdum sacro uelamine tecte, tamen in proposito uirginali semper se simulauerunt permanere; licet uelate non fuerint, si forte, nupserint, his agenda aliquanto tempore penitentia est, quia sponsio earum a Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio, quam cum Deo pepigit, solui sine uindicta non poterit! Nam si apostolus Paulus, que a proposito uiduitatis discesserant, dixit eas habere damnationem, que primam fidem irritam fecerunt, quanto potius uirgines que prioris promissionis fidem frangere sunt conate?

 XXII. De his que duobus fratribus nupserunt, uel qui duas sorores acceperint, in concilio Neocesariensi capitulo 11 continetur: Mulier si duobus fratribus nupserit, abiiciatur usque ad mortem. uerumtamen in exitu, propter misericordiam, si promiserit quod facta incolumis huius coniunctionis uincula dissoluat, fructum penitentie consequatur. Quod si defecerit mulier aut uir in talibus nuptiis, difficilis erit penitentia in uita permanenti. Nos autem, gratia diuina suffragante, iuxta predecessorum et antecessorum pontificum decreta, multo amplius confirmantes dicimus ut dum usque sese generatio cognouerit, iuxta ritum et normam Christianitatis et religionis Romanorum, non copuletur coniugiis.  Sed nec spiritualem, id est commatrem, aut filiam, quod absit, quis ducat temerario ausu uxorem. Est namque nefas, et perniciosum peccatum coram Deo et angelis eius. In tantum enim graue est, ut nullus sanctorum Patrum, neque sanctarum synodorum assertione, uel etiam in imperialibus legibus quispiam iudicatus sit, sed terribile iudicium Dei metuentes siluerunt sententiam dare.

XXIII. De his qui homicidium sponte perpetrauerunt in capitulo 21 Ancyrani concilii continetur: Qui uoluntarie homicidium fecerunt, penitentie iugiter se submittant, perfectionem uero circa uite exitum consequantur.

XXIu. De his qui homicidium non sponte perpetrauerunt, in eodem canone capitulo 22 continetur:  De homicidiis non sponte commissis, prior quidem definitio post septem annorum penitentiam perfectionem consequi precepit, secunda uero quinquennii tempus explere.

XXu. De his qui adulteras habent uxores, uel ipsi adulteri comprobantur, in concilio Ancyrano capitulo 19 continetur: Si cuius uxor adulterata fuerit, uel si ipse adulterium commiserit, septem annorum penitentia oportet eum perfectionem consequi secundum pristinos gradus.

XXuI. De monachis et uirginibus propositum non seruantibus in libro decretorum beati Siricii pape capitulo 6 continetur: Preterea monachorum quosdam, atque monacharum, abiecto proposito sanctitatis, in tantam protestaris demersos esse lasciuiam,  ut prius clanculo uel sub monasteriorum pretextu illicita ac sacrilega se contagione miscuerint; postea uero in abruptum conscientie desperatione perducti, de illicitis complexibus libere filios procrearint, quod et publice leges et ecclesiastica iura condemnant. Has igitur impudicas detestabilesque personas a monasteriorum cetu clericorumque conuentibus eliminandas esse; quatenus retruse in suis ergastulis, tantum facinus continua lamentatione deflentes, purificato possint penitudinis igne decoquere, ut eis uel ad mortem saltem, solius misericordie intuitu, per communionis gratiam possit indulgentia subuenire.

XXuII. De his que non coacte, sed propria uoluntate uirginitatis propositum susceperunt, quod  delinquant cum nupserint, etsi nondum fuerint consecrate, in libro Decretorum beati Leonis pape capite 27 continetur: Puelle, que non coacte parentum imperio, sed spontaneo iudicio, uirginitatis propositum atque habitum susceperunt, si postea nuptias eligunt, preuaricantur, etiamsi nondum eis gratia consecrationis accessit: cuius utique non fraudarentur munere, si in proposito permanerent.

 Hec itaque, karissimi nobis et dilectissimi, que superius annexa sunt, in quantum, miserante Deo, ualuimus, inter cetera capita deflorantes, tam sanctorum apostolorum, quam etiam beatorum Patrum sanctiones, seu etiam probabilium beatissimorum pontificum decreta, ut uniuscuiusque capituli sententia continet, in breui eloquio perstringentes, ad uestri presulatus notitiam et predicationem, atque populi uobis a Deo crediti edificationem, mandauimus ministranda atque perficienda: hortantes uestram omnium prudentissimam sanctitatem, et procerum dilectionem, ut omnimoda ratione non declinantes a dextris aut sinistris, sed uiam regiam incedentes, constantissime obseruetis apostolica mandata. Ceterum hec, amantissimi nobis, dedimus  uobis in mandatis, ut nec nos coram Deo de taciturnitate iudicemur, nec uos de neglectu coram eo cogamini reddere rationem, sicut scriptum est in dominico precepto: Si non uenissem, et locutus fuissem eis, peccatum non haberent . Itaque nichil excusationis adhibentes, omnium rationabilium animarum salutem procuretis, ita currentes in agone, ut non uituperetur ministerium uestrum, sed magis de palma uictorie brauium accipiatis, iuxta egregii apostoli dictum, habentes bonis actibus inherendo repositam coronam iustitie in siderea mansione, quam uobis reddat in illum diem iustus iudex Dominus Deus et Saluator noster iehsu Christus, qui uiuit in unitate cum Deo Patre omnipotente, et Spiritu sancto, per omnia secula seculorum.  Amen.



[a 1Kb] EPISTOLA IX. ZACHARIAE PAPAE AD BONIFACIUM ARCHIEPISCOPUM. Ut recitentur in concilio que ad Pippini capitula rescripsit, discutianturque iterum Aldebertus, Godolsatius et Clemens.

Reuerentissimo et sanctissimo fratri Bonifacio cepiscopo Zacarias seruus seruorum Dei.

Egregie nos admonet beatus Paulus in eo quod ait: Imitatores mei estote, sicut et ego Christi . Hinc est ergo ut per speciale [Ed. Rom., spiritale] caritatis uinculum, etsi corpore absentes, spiritu uero semper sancte fraternitati tue simus presentes: ita ut in nostris uisceribus te habentes carissimum fratrem et consacerdotem, licet peccatores, tamen spe diuina freti, assidue in nostris orationibus et  memoriam tui agere non desistimus, petentes immensam Christi Dei nostri diuinitatem, ut in peragendum suum te confirmet ministerium: quatenus in diem aduentus eius illam placabilem merearis exprimere uocem: Ecce ego, et pueri quos dedisti mihi, non perdidi ex eis quemquam . Ut continuo altisona et desiderabilis uox inter illos, qui ab initio mundi ei placuere, consonanter te illorum inuitatione submittat, in qua dicturus est: uenite,  benedicti Patris mei, percipite uobis paratum regnum ab origine mundi  et luminaria sanctorum, pro eo quod nunc tribulatio accidit Saracenorum, Saxonum uel Frisonum, sicut tu ipse nobis innotuisti. De eo namque quod interrogasti, quod illi qui depositi sunt pro capitalibus peccatis de gradu sacerdotali, dum eos reperisses adulteros aut homicidas, ut nec sacerdotes, nec clerici esse possint, nec sub penitentia monachi esse uolunt; sed pergentes apud palatium regis Francorum, rogant ut eis loca tribuat ecclesiarum uel monasteriorum, ut laica uita uiuant, et dispergant loca sanctorum: sed et de hoc pariter qualiter fieri debeat, Francorum principibus commonentes  direximus.

In alia quippe tua epistola reperimus contineri omnia que contra te egerunt falsi et schismatici episcopi Aldebertus et Clemens, per que omnia acta ipsorum et impiissimum errorem [Ed. Rom. add. singillatim] indicasti. Nos uero congregatis fratribus et consacerdotibus nostris, eorumdem prauorum sceleratissima acta in eorum presentia relegi  fecimus: et dum nobis coram omni concilio relecta fuissent, pio studio omnes eadem schismatica dogmata ipsorum, atque iniquissimas traditiones, seu sceleratissimam uitam, quam sibi Aldebertus conscribere fecit, damnauerunt, et una uoce exclamauerunt, ut igne cremarentur. Sed nos hoc non rectum iudicauimus, pro eo quod ad reseruandum, siue in eternum eos condemnandum, in scrinio sancte Ecclesie reseruanda mandauimus, conscribentes ipsi dignam sententiam: cuius instar [Ed. Rom., instrumenta] actionis ad tuam direximus, frater, sanctitatem, ut, relecta ea in prouincia Francorum, omnis schismaticus audiens taliter a sancta Dei catholica et apostolica Ecclesia iudicatum, a sensus sui prauitate resipiscat.

 In tertia quoque tua epistola intimasti nobis de alio seductore, nomine Geolebo, qui antea falso episcopi nomine et honore fungebatur. Sed quia sine cuiuscunque licentia et consultu ad nos properat, dum aduenerit, ut Domino placuerit, ita fiet. Tua autem reuerentia, ut, Domino auxiliante, cepit, uice nostra uolumus ut omni anno apto tempore in Francorum prouincia concilium debeat celebrare, ut frequentia sacerdotum, siue institutis sacrorum canonum mediantibus, illic quid aduersum nullo modo audeat pullulare, sed magis Ecclesie Dei unitate, et disciplina ecclesiastica atque apostolica ubique in illis partibus dilatata, cuncte populorum turbe etiam in occiduis partibus ueri catholici esse possint, et non amplius per falsos sacerdotes erroribus inuoluti  demergantur in interitum. Dum uero concilium aggregaueris, sic tua fraternitas conflictum habeat cum metropolitanis quos confirmauimus, de eo quod dixisti, ut nullus sine commendatitiis epistolis suscipiatur. Tamen et pro hoc ipso, et pro omnibus utilitatibus sancte Ecclesie, Francorum principibus commonitionis direximus litteras, ut iam superius fati sumus. De ciuitate namque illa, que nuper Agrippina uocabatur, nunc uero Colonia, iuxta petitionem Francorum, per nostre auctoritatis preceptum nomini tuo metropolim confirmauimus, et tue sanctitati direximus pro futuris temporibus eiusdem metropolitane Ecclesie stabilitatem. Deus te incolumem custodiat, reuerentissime et carissime frater.  Data pridie Kalendas Nouembris, imperante domno piissimo Augusto [a 1Kb] Constantino a Deo coronato magno imperatore, [b 1Kb] anno XXuII, imperii eius anno u, indictione 14.



EPISTOLA XI. ZACHARIAE PAPAE AD BONIFACIUM ARCHIEPISCOPUM. Respondet ad litteras quas Burchardus episcopus attulerat, precipue de forma et ministro baptismi, de uagis quibusdam episcopis et presbyteris, de Samsonis presbyteri Scoti heresi circa baptismum, de uirgilio item presbytero, eiusque alio errore. De sede metropolitana non Colonie, sed Moguntie defixa. Permittit denique ut sibi deligat successorem.


Reuerentissimo et sanctissimo fratri Bonifacio cepiscopo Zacarias seruus seruorum Dei.

Sacris liminibus beati apostolorum principis Petri, et nostris obtutibus presentatus presens Burchardus, dilectus nobis episcopus, fraterne sanctitatis tue nobis attulit affatus, per quorum scriptum tenorem  agnouimus magnum habere certamen, et studiose elaborare fraternitatem tuam in predicatione euangelii Christi Dei nostri, et exhortatione sancte catholice et orthodoxe recte fidei, quam a redemptore nostro Deo et Domino Iesu Christo, per institutum a se beatum principem apostolorum Petrum, et uas electionis Paulum, omnesque apostolos traditam suscepimus. Quibus agnitis, etsi peccatores extensis ad ethera palmis omnipotenti Deo immensas egimus gratias, petentes eius ineffabilem diuinitatem, ut multo amplius confirmet atque corroboret cor fraternitatis tue, et sospitem atque robustum corpore annuat permanere, usquequo eius diuinitatis te superstitem in hac iusserit esse uita, ad perficiendum ministerium tibi impositum, et ad portandum lucrum  animarum in diem Christi Iesu, ut illam merearis audire uocem desiderabilem, quam dicturus est Dominus diligentibus se: uenite, benedicti Patris mei, percipite regnum paratum uobis ab origine mundi . Erant autem inserta in eisdem tuis affatibus diuersa capitula, de quibus iudicium et consilium atque solatium sedis apostolice tibi dirigi flagitasti. Primum capitulum pro synodo prouincie, in qua natus et nutritus es, quam et in gentem Anglorum et Saxonum in Britannia insula primi predicatores ab apostolica sede missi, Augustinus, Laurentius, Iustus, et Honorius, et nouissime tuis temporibus Theodorus ex Greco Latinus ante philosophus, et Athenis eruditus, Rome ordinatus, pallio sublimatus, ad prefatam Britanniam transmissus, iudicabat  et gubernabat. In illa tale decretum et iudicium firmissime preceptum, et diligenter demonstratum esse dignoscitur, ut quicunque sine inuocatione Trinitatis lotus fuisset, sacramentum regenerationis non haberet. Quod omnino uerum est, quia si mersus in fonte baptismatis quis fuit sine inuocatione Trinitatis, perfectus non est, nisi fuerit in nomine Patris, et Filii, et Spiritus sancti baptizatus. De illo autem quod per quosdam affirmari scripsisti, ut si euangelicis quis uerbis, inuocata Trinitate, iuxta regulam a Domino positam, quicunque mersus esset in nomine Patris, et Filii, et Spiritus sancti, quod sacramentum sine dubio haberet: et ita fortiter uerbis euangelicis fuisset consecratum baptisma, ut  quamuis sceleratissimus quisque hereticus, uel schismaticus, aut latro, aut fur, siue adulter, hoc homini petenti ministraret, tamen Christi esset baptisma uerbis euangelicis consecratum: et e contra, licet minister iustus fuerit, si Trinitatem iuxta regulam a Domino positam in lauacro non dixisset, uerum baptisma non esset quod dedit. De illis itaque immundis et incertis uiris hereticis atque schismaticis, qui in nomine Trinitatis petentes baptizant; sed et de his qui sine inuocatione Trinitatis mergunt in fonte baptismatis, fraternitati tue notum est quid de illis sacrorum canonum series continet, quod et tenere te firmiter hortamur. Scriptum quippe est dicente Domino: Sancti estote, quoniam et ego sanctus sum . Quod suscepisti, frater, a predecessore  nostro sancte recordationis Gregorio, huius apostolice sedis pontifice, in eo permane, et ab euangelica et apostolica, seu sanctorum Patrum tradita doctrina nullo modo declines: sed indutus loricam fidei et galeam salutis, uiriliter contra nequitiam diabolice fraudis apostolicam presentando uicem resiste. Scriptum namque est: Ecce dedi faciem tuam potentem aduersus faciem eorum, et constantiam tuam confortabo aduersus contentiones eorum, et erit fortior petra constantia tua . Pro sacrilegis itaque presbyteris, ut scripsisti, qui tauros et hircos diis paganorum immolabant, manducantes sacrificia mortuorum, habentes et pollutum ministerium, ipsique adulteri esse inuenti sunt et defuncti; modo uero incognitum esse, utrum baptizantes  Trinitatem dixissent, an non; et timent illi qui uiui sunt, quod in tali ministerio non sint baptizati: quibus respondens, iussisti omnes baptizare. Hoc quoque obseruasse in dicta synodo sacerdotes, ut qui uel unam de Trinitate personam in baptismo non nominaret, illud baptisma uerum esse non posset: quod pro certo uerum est, quia qui unam ex sancta Trinitate confessus non fuerit, perfectus Christianus esse non potest. Qui enim confitetur Patrem et Filium, si confessus non fuerit Spiritum sanctum, nec Patrem habet, nec Filium: et qui confessus fuerit Patrem et Spiritum sanctum, et Filium non fuerit confessus, nec Patrem habet, nec Spiritum sanctum, sed uacuus est a gratia diuina. Eos autem quos reperisse affata est fraternitas tua  pseudosacerdotes, multo maioris numeri quam catholicos, erroneos simulatores sub nomine episcoporum uel presbyterorum, qui nunquam ab episcopis catholicis fuerunt ordinati, illudentes populo, et ministeria Ecclesie confundentes et conturbantes, falsos [Ed. Rom., aut falsos], gyrouagos, adulteros, homicidas, molles, masculorum concubitores, sacrilegos, hypocritas, et multos seruos tonsuratos, qui fugerunt dominos suos, seruos diaboli transfigurantes se in ministros Christi, qui sine episcopis proprio arbitrio uiuentes, populares defensores habentes contra episcopos, ut sceleratos mores eorum non confringant, seorsum populum consentaneum congregant, et illud erroneum ministerium non in Ecclesia  catholica, sed per agrestia loca, per cellas rusticorum, ubi eorum imperita stultitia celari episcopos possit, perpetrant: nec fidem catholicam paganis predicant, nec ipsi fidem rectam habent, sed nec ipsa uerba solemnia, que debet unusquisque catechumenus, si talis etatis est ut iam intellectum habeat, sensu cordis sui percipere et intelligere, nec uocant [Ed. Rom., docent], nec querunt ab eis quos baptizare debent, id est, Abrenunciare Satane, etc. Sed neque signaculo Christi eos muniunt, que precedere debent baptismum: sed nec aliquam credulitatem unius deitatis, et sancte Trinitatis docent, neque ab eis querunt ut corde credant ad iustitiam, et oris confessio fiat illis in salutem. Hos itaque ministros Satane, et non Christi, ubicunque  repereris, carissime nobis, aggregato prouinciali et sacerdotali collegio, omni modo deuita, et sacerdotali honore priuatos sub regula monachica et penitentia submissos, uitam finire ordinabis: ut carne afflicti quandoque ad uiam rectitudinis redeant, et si corde crediderint, oris eorum uera confessio illis fiat in salutem. Si uero non fuerint conuersi, tua predicantis non periet iustitia. Habebis enim solatiantem te contra nequitiam malignantium, sanctorum apostolorum et ceterorum probabilium Patrum canonicam sanctionem. Confortare itaque, reuerentissime mihi, et preuale in lege, et in Euangelio Christi, et predicatione catholice ac orthodoxe fidei, quia ipsa glorificabit te. Tribulatio enim corporis nostri temporalis est, et finem habet; probatio  autem, spem: Spes uero non confundit, ut ait Apostolus, quia caritas Dei diffusa est in cordibus nostris per Spiritum sanctum qui datus est nobis. Quis namque nos separabit a caritate Christi? tribulatio, an angustia ? et cetera. Et si deiicimur, frater, non perimus: consecramus autem mortem Iesu in corpore nostro, ut uita Iesu in die aduentus sui fiat in corpore nostro manifesta, sicut per eius diuinam edocti sumus uocem: Beati qui persecutionem patiuntur propter iustitiam, quoniam eorum est regnum celorum . Conforta itaque et delectissimos nobis omnes orthodoxos episcopos et sacerdotes atque leuitas, uel clericos, uel religiosos abbates, et monachos, seu gloriosissimos duces, cunctosque  optimates Christiane legis seruatores, ut nobis sint adiutores contra aduersarios orthodoxe fidei, omnesque hereticos et schismaticos, quatenus et ipsi de fructu boni operis gaudere mereantur in celestibus regnis, sicut scriptum est: Qui uicerit, faciam illum columnam in templo meo, et scribam super illum nomen meum . Interea scripsit reuerenda fraternitas tua, reperisse quemdam presbyterum genere Scotum, nomine Samson, errantem a uia ueritatis, dicentem et affirmantem, sine mystica inuocatione, aut lauacro regenerationis, posse fieri catholicum Christianum per episcopalis manus impositionem. Hic autem qui dicit hoc, uacuus est Spiritu sancto et alienus a gratia Christi, atque a consortio sacerdotali abiiciendus. Quis enim, nisi  baptizetur, iuxta preceptum Domini, in nomine Patris, et Filii, et Spiritus sancti, et sic per manus impositionem consecretur, potest esse catholicus? Hunc nequissimum uirum talia predicantem ab Ecclesia sancta Dei condemnatum expelle. Illos autem uiros qui ab hereticis baptizati sunt, et dubietas tenet quod in nomine Patris, et Filii, et Spiritus sancti, non sint baptizati, inquisita rei ueritate, si ab erroneis sacerdotibus baptizati sunt, hos sine dubio, iuxta predecessoris nostri bone memorie Gregorii pape et sacrorum canonum traditum tibi mandatum, implere non omittas, ne in eternum pereant, sed potius euangelica consecratione saluentur. Intuiti autem sumus et uolumen a te directum uniuersis episcopis, presbyteris, diaconibus, uel ceteris  religiosam uitam degentibus, de unitate fidei catholice et doctrina apostolica scriptum, et ualde nobis acceptabile esse cognoscas, quoniam per Spiritus sancti gratiam in te diffusam, carissime, hoc operari studuisti. Interea per alia scripta fraternitatis tue petisti, ut sacerdos a nobis dirigatur in partibus Francie et Gallie ad concilia celebranda. Sed dum, Deo propitio, tua sanctitas superstes existit, que sedis apostolice et nostram illic presentat uicem, alium illic dirigere necessarium non est. Quos autem repereris, amantissime frater, habentes scientiam sacre doctrine, et sanctam tenentes legem, atque orthodoxam sine dubio defendentes fidem, hos mittere stude, in quibus preuideris locis, ad predicandum uerbum salutis. Concilia uero aggregatis episcopis  prouincialibus, ut tibi et ubi rectum uidetur, celebranda procura, et quos deuiantes inueneris, confunde facies eorum ignominia, ut sint coram hominibus sine honore. Dominus enim Deus noster erit tecum. Suscepimus uero et chartam conscriptam uere atque orthodoxe professionis et catholice unitatis, quam cum dilectissimis nobis episcopis partis Francorum tua direxit reuerenda fraternitas, quam reserantes nimio gaudio sumus repleti, innumerabiles gratias agentes Deo Patri omnipotenti, quia unanimitatem eorum ad societatem nostram reuocare dignatus est, ut spiritualis eorum mater sancta letetur Ecclesia. Nostra autem uice, carissime, omnes in osculo pacis Christi saluta: quia et nos dilectioni  eorum gratias agentes apostolicas misimus litteras. Nam et hoc intimatum est a tua fraterna sanctitate, quod uirgilius ille, et nescimus si dicatur presbyter, malignatur aduersum te, pro eo quod confundebatur a te erroneum se esse a catholica doctrina, immissiones faciens Otiloni duci Baioariorum, ut odium inter te et illum seminaret, aiens quod et a nobis esset absolutus, ut unius defuncti ex quatuor illis episcopis, quos tua illic ordinauit fraternitas, diecesim obtineret: quod nequaquam uerum est, quia mentita est iniquitas sibi. De peruersa autem et iniqua doctrina eius, qui contra Deum et animam suam locutus est, si clarificatum fuerit ita eum confiteri, quod alius mundus, et alii homines sub terra sint, seu sol et luna, hunc, habito consilio, ab ecclesia  pelle, sacerdotii honore priuatum. Attamen et nos scribentes prefato duci, euocatorias prenominato uirgilio mittimus litteras, ut nobis presentatus, et subtili indagatione requisitus, si erroneus fuerit inuentus, canonicis sanctionibus condemnetur. Qui enim seminat dolores, ipsi metunt eos. Sic enim scriptum est: Peruerse cogitationes separant a Deo: probata autem uirtus corripit insipientes . Pro Sidonio autem supradicto et uirgilio presbyteris quod scripsit sanctitas tua cognouimus. Illis quidem, ut condecebat, scripsimus comminando: tue autem fraternitati plus credulitas quam illis admittitur. Si autem placuerit Domino, uita comite, sedi apostolice eos missis apostolicis litteris, ut prelatum est, euocamus: Docuisti enim eos, et non susceperunt,  et factum in illis sicut scriptum est: Sapientiam qui docet fatuum, quasi qui conglutinat testam. Arenam, et salem, et massam ferri facilius est portare, quam hominem imprudentem, et fatuum, et impium : quoniam qui minoratur corde, cogitat inania: et uir imprudens et errans cogitat stulta. Non ergo ad iracundiam prouocetur cor tuum, frater: sed in patientia tua ubi tales repereris admone, obsecra, argue, increpa, ut conuertantur ab errore ad uiam ueritatis: et si conuersi fuerint, saluasti animam eorum; si uero in duritia permanserint, mercedem ministerii tui non perdes. Illos autem iuxta uocem Apostoli  deuita. Alia denique scriptura tue fraternitatis continebat quod iam olim de Agrippina ciuitate scripsisti,  quod Franci non perseuerauerunt in uerbo quod promiserunt, et nunc moratur tua fraternitas in ciuitate Moguntina. Petisti autem ut cum nostro consultu, superueniente tibi senectute, et plena dierum etate, atque imbecillitate corporis, si inuenire potueris alium, in eamdem sedem, in qua prees, pro tui persona debeas collocare. Tu uero, carissime, legatus et missus es, ut fuisti, sedis apostolice. Nos uero, adiutore Deo, consilium prebemus tue reuerende sanctitati, ut pro salute animarum rationabilium factore Christo, sedem quam obtines sancte Moguntine Ecclesie nequaquam relinquas: ut impleatur dominicum in te preceptum: Qui perseuerauerit usque in finem, hic saluus erit . Sin uero, si  Dominus dederit iuxta tuam petitionem hominem perfectum, qui possit sollicitudinem habere et curam pro salute animarum, pro tui persona illum ordinabis episcopum, eritque in Euangelio tibi credito, et ministerio Christi portando in omni loco requirens et confortans Ecclesiam Dei. Oramus itaque Dominum et Redemptorem nostrum, ut sacris interuentionibus sancte sue genitricis semper uirginis Marie domine nostre, et beatorum principum apostolorum Petri et  Pauli, orantem pro nobis fraternam sanctitatem tuam sospitem et incolumem conseruare dignetur. Deus te incolumem custodiat, reuerentissime et sanctissime frater. Data Kalendis Maii, imperante domino piissimo Augusto Constantino a Deo coronato magno pacifico imperatore, anno XXIX, post consulatum eius anno uII, indictione 1.



EPISTOLA XII. ZACHARIAE PAPAE AD DIuERSOS EPISCOPOS GALLIAE ET GERMANIAE. [a 1Kb] Laudat illorum inter se et cum Ecclesia Romana coniunctionem, hortaturque ut ministeriis suis constanter insistant cum Bonifacio archiepiscopo, sedis apostolice uicario.

Dilectissimo [Al. dilectissimis] nobis Reginfrido Rothomagensi episcopo, Raimberto Amabiensi episcopo,  Deodato Bellouacensi episcopo, Eliseo Nouiomensi episcopo, Fulcario Tungrensi episcopo, [b 1Kb] Dauid Spironensi episcopo, Aetherio Taruanensi episcopo, Trewardo Cameracensi episcopo, Burchardo Wirizburgensi episcopo, Genebaudo Laudunensi episcopo, Romano Meldensi episcopo, Agilulfo Coloniensi episcopo, Heddo Strasburgensi episcopo, et ceteris amantissimis cepiscopis, presbyteris etiam et diaconis, cunctisque orthodoxis Ecclesiarum Dei clericis apostolicam doctrinam tenentibus, Zacarias diuina gratia preditus, apostolice sedis pontifex, seruus autem seruorum Dei, in Domino salutem dicit.

Gratias ago Deo Patri omnipotenti, et Domino Iesu Christo unico Filio eius, et Spiritui sancto, qui  uestra omnium corda inflammare dignatus est per infusam a se gratiam, ut in unitate fidei, et uinculo pacis ambuletis, et sit splendor Domini Dei nostri super uos, dilectissimi mihi, et abundans gratia pacis et caritatis, ut sitis unum corpus spiritalis matris uestre sancte catholice et apostolice Dei Ecclesie, in qua Deo auctore, quamuis tanto fastigio uiribus longe impares, presumus, implentes illud propheticum dictum: Ecce quam bonum, et quam iucundum, habitare fratres in unum . Etenim et si pro itineris longitudine corpore simus absentes, in spiritu tamen dilectionis semper sumus uobis presentes, habentes uos in uisceribus nostris, et assidue orantes ut Deus et Dominus noster iehsu  Christus multo amplius confirmet corda uestra, et corroboret in exhortatione Euangelii in ministerio quo fungimini, ut credita uobis plebs uestris admonitionibus, adiutore Deo, a diabolica fraude liberata, salua persistat, uosque mereamini de eorum animabus in diem Christi apportare lucrum. Scriptum quippe est: Filii sapientie Ecclesia iustorum, et natio eorum obedientia et caritas . Obsecro ergo uos, karissimi mihi, ut digni ambuletis uocatione qua  uocati estis, ut decet sanctos, cum multa patientia, supportantes inuicem in caritate, solliciti seruare unitatem spiritus in uinculo pacis et caritatis: quia finis precepti caritas est, de corde puro, et conscientia bona, et fide non ficta . Gaudeo in uobis, karissimi, quoniam fides uestra et unitas erga nos pretiosa est et manifesta, non solum coram Deo, sed etiam coram omnibus hominibus, dum ad fauorem [Ed. Rom., ad fautorem] et magistrum uestrum a Deo constitutum beatum apostolorum principem Petrum benignissima uoluntate conuersi estis. Laudabilis fides uestra et bona fama, quoniam idipsum sapitis quod oportet sapere. Et nunc Deo cooperante est aggregata sanctitas uestra nostre societati in uno pastorali ouili; et est nobis unus pastor qui a pastore  pastorum Domino Deo et Saluatore nostro Iesu Christo princeps apostolorum et noster doctor est institutus. Habetis itaque nostra uice ad confirmandum dilectionem uestram, et collaborandum uobis in Euangelium Christi sanctissimum ac reuerentissimum Bonifacium fratrem nostrum archiepiscopum, apostolice sedis legatum, et nostram presentantem uicem. Sit ergo constantia uestra aduersus contentiones eorum qui aduersa sapiunt, et non que Dei sunt: et erit fortior petra constantia uestra, sicut est scriptum: Ne timueritis ex eis, neque terreamini a facie eorum qui corpus occidunt, animam uero non possunt occidere. Quod autem in ore [Ed. R., aure] auditis, predicate in lumine, illum timentes, qui potest animam et corpus occidere et mittere in gehennam  . Fratres mei, in carne ambulantes non secundum carnem militemus. Arma enim militie nostre non carnalia, sed potentia sunt Deo, ad destructionem munitionum inimici, consilia salubria impendentes [Ed. R., consilia destruentes], et omnem impietatem extollentem se aduersus scientiam Dei destruentes, et in captiuitatem redigentes omnem intellectum, et omnem cogitationem in obsequium Christo perducentes . De cetero, fratres, confortamini in Domino, et in potentia uirtutis eius. . Pax uobis multa, et gratia a Deo et Domino nostro Iesu Christo ministretur. Amplectimur et osculamur, ac si presentes, caritatem uestram in unitate spiritus, in uinculo pacis et caritatis Christi.  Deus uos incolumes custodiat, dilectissimi nobis.



EPISTOLA XIII. ZACHARIAE PAPAE AD BONIFACIUM ARCHIEPISCOPUM. Respondet ad epistolam Bonifacii, et ad uarias eius questiones, quas per Lullum proposuerat.

Reuerentissimo et sanctissimo fratri Bonifacio cepiscopo Zacarias seruus seruorum Dei.

Benedictus Deus Pater Domini nostri Iesu Christi, qui dispersa congregat, et congregata conseruat, augetque fidem et fiduciam seruis suis ad predicandum uerbum Euangelii Iesu Christi Domini nostri, cum eodem Patre, in unitate Spiritus sancti per omnia secula seculorum: ipsi gloria et laus qui adiutor et protector est in se credentibus. Ipse enim dixit: Qui credit in me, uita uiuet, et non morietur  : quoniam ego sum uia, ueritas, et uita . Laudamus et superexaltamus sanctum nomen eius, leti et gaudentes per horum gerulos, et sancte fraternitatis tue litteris allatis superstitem in hac uita, et in Domino te ualere cognoscentes, petentes immensam Dei nostri diuinitatem ut ad predicandum multo amplius Euangelii atque sancte fidei eius sacramentum, longeuum te seruet, suaque protectione te muniat, et ab aduersantium insidiis pie miserando custodiat. Suggessit itaque sancta fraternitas tua in suis apicibus, quod predecessor noster beate memorie Gregorius, huius sancte sedis apostolice presul, dum ad predicandum uerbum Euangelii tuam misisset fraternitatem in Germanie partibus, et gentibus illis paganis, ab eo te  esse commonitum, ita ut orthodoxos episcopos, presbyteros, uel quoscunque reperire potuisses in uerbo exhortationis perfectos, amplius confirmares, et eis communicares quod et factum est: si quos uero seductores episcopos, aut pseudopresbyteros, uel quoscunque a recto fidei tramite deuiantes reperisses, nulla tibi cum eis esset communio; quod te Deo solatiante usque ad presens spiritaliter seruasse confessus es: uel si omnino, propter principalem et humanum fauorem gentis Francorum, dum ad eos accessisses corporaliter abstinere non ualuisti, cogente necessitate Ecclesiarum Dei; attamen in eorum concilio et consensu communionis anima tua non est coinquinata. Itaque propter hoc quod cum eis conuersatus es, non consentiens iniquitati eorum,  nullum tibi est detrimentum coram Deo. Te enim predicante si obedirent, salui essent; sin autem in iniquitate sua permanerent, ipsi perirent. Tu autem, iuxta prophete dictum, saluasti animam tuam . De episcopis autem et palliis Francorum scripsisti, quod iuxta promissionem suam nondum quod dixerant impleuerunt. Qui si impleuerint iuxta uerbum suum, habebunt ex eo laudem; sin uero aliter egerint, ipsi uidebunt. Nos enim, diuina gratia largiente, quod gratis accepimus gratis damus. Tua quidem propter hoc benigna uoluntas a nobis suscepta est. Igitur et hoc petisti, monasterium in uastissima solitudine, et in medio gentium quibus predicas constitutum et a te fundatum, atque in honore Saluatoris Dei nostri dedicatum, ubi etiam  et monachos sub regula beati Benedicti degere ordinasti, hoc, inquam, uenerabile monasterium petisti priuilegio sedis apostolice muniri. Quod uotis tui acquiescentes ordinauimus iuxta petitionem et desiderium tuum. Congruit enim diuini ministerii predicatorem optimumque ministrum ad desiderata pertingere, et ceptum bonum opus in finem usque perducere, sicut scriptum in dominico precepto: Qui perseuerauerit usque in finem, hic saluus erit . Et: Beatus seruus ille, quem cum uenerit dominus, inuenerit sic facientem; etenim super omnia bona sua constituet eum . Interea predictus tuus gerulus Lul, cum ceteris suis concomitibus, que iniuncta fuerant a tua sancta fraternitate,  tam in uerbo quam in scripto, omnia liquidius suggerentes innotuerunt, de quibus tam in uerbo quam in scripto responsum dantes, tue remisimus fraternitati. Continebant enim capitula in pitacio ab eis porrecto, que inferius annexa sunt, de quibus flagitasti a nobis que recipienda, uel que respuenda sunt. In primis de uolatilibus, id est de graculis, et corniculis, atque ciconiis, que omnino cauende sunt ab esu Christianorum: etiam et fibri, atque lepores, et equi siluatici multo amplius euitandi. Attamen, sanctissime frater, de omnibus Scripturis sacris bene compertus es. De igne autem paschali quod inquisisti, a sanctis priscis Patribus, ex quo per Dei et Domini nostri Iesu Christi gratiam, et pretioso sanguine eius Ecclesia dedicata est, quinta feria  Pasche, dum sacrum chrisma consecratur, tres lampades magne capacitatis, ex diuersis candelis ecclesie oleo collecto, in secretiori ecclesie loco ad figuram interioris tabernaculi insistente, indeficienter cum multa diligentia ardebunt, ita ut oleum ipsum sufficere possit usque ad tertium diem. De quibus candelis sabbato sancto pro sacri fontis baptismate sumptus ignis per sacerdotem renouabitur. De crystallis autem, ut asseruisti, nullam habemus traditionem. De his qui regio morbo uexantur inquisisti, siue homines, siue equi sint, quid faciendum sit de illis. Si homines ex natiuitate, aut genere, huius morbi sunt, hi extra ciuitatem commanere debebunt, ad eleemosynam uero accipiendam a populo non deuitari. Si autem contigerit magnum uel  paruum non natiuitate, sed superueniente egritudine uexari, non est proiiciendus, sed, si possibile est, curandus. Attamen in ecclesia, dum ad communionem uenerit, post omnium impletionem [Fort., suppletionem] erit ingressurus ad participandum munus. Equi uero, qui prefato morbo fuerint inquinati, si curari non ualuerint, in puteis et foueis proiiciendi sunt, ne eiusdem morbi contagione ceteri coinquinentur. De animalibus autem que a furentibus, id est rabidis, lupis et canibus fuerint lacerata, oportet ea a ceteris separari, ne per furentes et mordentes cetera coinquinentur. Quod si pauca sunt, ut supra diximus, in foueas proiicienda sunt. Nam et hoc inquisiuit fraternitas tua, si liceat  sanctimonialibus feminis, quemadmodum uiris, sibi inuicem pedes abluere, tam in cena Domini, quamque in aliis diebus. Hoc dominicum preceptum est, quod qui per fidem impleuerit, habebit ex eo laudem. Etenim uiri et mulieres unum Dominum habemus qui in celis est. Pro benedictionibus autem quas faciunt Galli, ut nosti, frater, multis uitiis uariantur. Nam non ex apostolica traditione hoc faciunt, sed per uanam gloriam hoc operantur, sibi ipsis damnationem adhibentes dum scriptum est: Si quis uobis euangelizauerit preter id quod euangelizatum  est, anathema sit . Regulam catholice traditionis suscepisti, frater amantissime; sic omnibus predica, omnesque doce, sicut a sancta Romana, cui Deo auctore deseruimus, accepisti Ecclesia. Inquisisti etiam et hoc, si ante tricesimum annum liceat sacerdotem ordinari. Bonum et congruum est, carissime frater, si fieri et inueniri potest, ut prouecte etatis et boni testimonii uiri, iuxta sacrorum canonum instituta, ordinentur sacerdotes. Si autem minime reperiuntur, et necessitas exposcit, a uiginti quinque annis et supra leuite et sacerdotes ordinentur, quemadmodum in lege Domini continetur. De Milone [a 1Kb] autem, et similibus eiusmodi, qui Ecclesiis Dei plurimum nocent, ut a tali opere nefario recedant, iuxta Apostoli uocem, opportune, importune,  predica . Si acquieuerint admonitionibus tuis, saluabunt animas suas; sin uero, ipsi peribunt obuoluti in peccatis suis; tu autem, qui recte predicas, non perdes mercedem tuam. Nam et hoc inquisisti, post quantum temporis debet lardum comedi. Nobis a Patribus constitutum pro hoc non est. Tibi autem petenti consilium prebemus, quod non oporteat illud mandi priusquam fumo siccetur, aut igne coquatur. Si uero libet ut incoctum manducetur, post paschalem festiuitatem erit manducandum. Episcopus autem condemnatus, de quo inquisisti, qui pugnator et fornicator existit, atque res Ecclesie post degradationem sibi uindicare nititur, hic omnino ac detestabiliter respuendus est: Que enim portio fideli cum infideli? aut que communio Christi ad Belial  ? Hunc et sanctorum Patrum traditiones et sanctorum canonum instituta condemnauerunt. De ordinatione etiam presbyterorum et diaconorum, cogente necessitate et paupertate rogantium non legitimis temporibus et diebus a te promoueri, te offensionem incurrisse insinuasti. Dicimus autem tibi, frater, ut bene nosti, quod sacri canones docent aptis temporibus sacerdotes ordinandos. Attamen in eo quod a te propter zelum fidei actum est, a Domino Deo nostro indulgentiam postulamus. De censu autem Ecclesiarum, id est solidum de casata suscipe et nullam habeas hesitationem, dum ex eo poteris eleemosynam tribuere, ac in Christi pauperes partiri, et opus perficere sanctarum Ecclesiarum  iuxta canonum instituta. Si quos uero presbyteros, qui de laicis promoti fuerint, et antea criminalibus causis obuoluti, celantes peccatum suum ordinati sunt, postmodum uero manifestata est eorum iniqua actio; hos sacerdotali habitu priuatos penitentie submitte. Non enim odit Deus peccantem et confitentem, sed peccantem et negantem. Nam et hoc flagitasti a nobis, si liceat persecutionem paganorum fugere, an non. Et pro hoc, frater, salutare consilium damus. Si fieri potest, et locum inueneris, insta ad predicandum illis: si autem supportare non ualueris  eorum persecutionem, habes preceptum dominicum , ut in aliam ingrediaris ciuitatem. Nam et hoc inquisisti quid fiendum sit de excommunicato episcopo, et apostolicam auctoritatem negligente. Hic detestabilis est coram Deo et hominibus, cui condemnato incondemnatus non communicabit. Ipsi enim condemnabuntur in die ire, et reuelationis Domini et Saluatoris nostri Iesu Christi, cum sederit ad iudicandum genus humanum, sicut scriptum est: Superbis ego resistam, dicit Dominus . Etenim de Sclauis Christianorum terram inhabitantibus, si oporteat censum accipere, interrogasti. Hoc quidem consilio non indiget, dum rei causa est manifesta. Si enim sine tributo sederint, ipsam quandoque propriam sibi  uindicabunt terram. Si uero tributum dederint, norunt dominatorem ipsam terram habere. Nam et hoc flagitasti a nobis, sanctissime frater, in sacri canonis celebratione quot in locis cruces fieri debeant, ut tue significemus sanctitati. uotis autem tui clementer inclinati, in rotulo dato Lul religioso presbytero tuo, per loca signa sancte crucis quanta fieri debeant infiximus. His autem ita se habentibus, Domini deprecamur clementiam, licet peccatores, ut suo te muniat et confortet auxilio, nosque annuat prosperitatis tue semper leta suscipere nuntia. Deus te incolumem custodiat, reuerentissime frater. Data XI Nonas Nouembris, imperante domino piissimo Augusto Constantino, a Deo coronato magno imperatore, anno XXXII, post consulatum eius anno  XI, indictione 5.



EPISTOLA XIu. ZACHARIAE PAPAE AD BONIFACIUM ARCHIEPISCOPUM. Moguntine sedis in metropolim erectio.

Reuerentissimo et sanctissimo fratri Bonifacio cepiscopo Zacarias seruus seruorum Dei.

Qualiter Dominus Deus noster sancte Ecclesie propitiatus sit, et laboribus sanctissime fraternitatis tue cooperator exstiterit, per singula edicere longum est; tamen ut hec que obiicimus confirmemus, que ex parte te narrante perspeximus, enarramus. Igitur dum in Germania prouincia tua fraterna sanctitas ad predicandum fuisset directa a sancte recordationis predecessore nostro domno Gregorio papa, et post inchoatum opus, et aliqua ex parte spiritaliter  edificatum, Romam reuersus, ab eo episcopus ordinatus, et illi ad predicandum denuo remissus es, et laborasti Deo preuio nuncusque per annos XXu in eadem predicatione, ex quo episcopatum suscepisti. Sed et in prouincia Francorum nostra uice concilium egisti, et iuxta canonum instituta, Deo eis annuente, omnes flexi sunt obedire. Et dum in his piis operibus occupata esset tua fraternitas, nuncusque cathedralem sedem minime sibi uindicauit. At uero ubi Deus predicationem tuam auxit, obtinere uoluisti ut  tibi cathedralem Ecclesiam uel successoribus tuis confirmare debeamus, iuxta eorumdem filiorum Francorum petitionem. Et idcirco beati Petri apostoli auctoritate sancimus, ut supradicta Ecclesia Moguntina perpetuis temporibus tibi et successoribus tuis in metropolim sit confirmata; habens sub se has quinque ciuitates, id est Tungris, Coloniam, Wormatiam, Spiraciam, et Trectis, et omnes Germanie gentes, quas tua fraternitas per suam predicationem Christi lumen agnoscere fecit. His a nobis definitis, per huius confirmationis paginam, in tua ecclesia perpetuis temporibus pro sui confirmatione conseruandum esse mandamus. Bene ualete. Data pridie Nonas Nouembris imperante domno piissimo Augusto Constantino magno imperatore anno XXXII,  post consulatum eius anno XI, indictione 5.



EPISTOLA Xu. ZACHARIAE PAPAE AD BONIFACIUM ARCHIEPISCOPUM. Priuilegium monasterii Fuldensis.

Zacarias papa Bonifacio episcopo, et per eum in monasterio ab eo constructo successuris abbatibus in perpetuum.

Quoniam semper sunt concedenda que rationabilibus congruunt desideriis, oportet ut deuotio conditoris pie constructionis oraculo in priuilegiis prestandis minime denegetur. Igitur quia postulasti a nobis, quatenus monasterium Saluatoris a te constructum, situm in loco qui uocatur Buchonia, [Edit. Rom. Bothonia] erga ripam fluminis Fulde, priuilegii sedis apostolice  infulis decoretur, ut sub iurisdictione sancte nostre, cui Deo auctore deseruimus, Ecclesie constitutum, nullius alterius Ecclesie ditionibus submittatur. Pro qua re piis desideriis fauentes, hac nostra auctoritate id quod exposcitur effectui mancipamus. Et ideo omnem cuiuslibet Ecclesie sacerdotem in prefato monasterio ditionem quamlibet habere hac auctoritate, preter sedem apostolicam, prohibemus. Ita ut nisi ab abbate monasterii fuerit inuitatus, nec missarum solemnitatem ibidem quispiam presumat omnimodo celebrare, ut profecto, iuxta id quod subiecti apostolicis priuilegiis consistunt, inconcusse locus dotatus permaneat. Constituentes per huius decreti nostri paginam, atque interdicentes omnibus omnino cuiuslibet Ecclesie presulibus, uel quacunque dignitate  preditis personis, sub anathematis interpositione, qui huius presumpserit presentis constituti a nobis prefato monasterio indulti, quolibet modo existere temerator. Bene ualete.





[a 1Kb] EPISTOLA XuI. BONIFACII AD GRIPHONEM FRATREM PIPPINI MAIORIS DOMUS. Commendat illi clericos et monachos qui sunt in Thuringia, ut eos defendat ab iniuriis paganorum.

Bonifacius seruus seruorum Dei Griphoni filio Caroli optabilem in Christo salutem.

 Obsecro et adiuro pietatem uestram, etc. 



[a 1Kb] EPISTOLA XuII. ZACHARIAE PAPAE AD EPISCOPOS FRANCORUM. De concordia et pace inter Pippinum et Griphonem concilianda, et de corpore sancti Benedicti Cassinatibus restituendo.

Zacarias episcopus seruus seruorum Dei omnibus sacerdotibus et presbyteris Francorum.

Egregius apostolus docet: Diligentibus Deum omnia cooperantur in bonum . Et iterum idem ipse: Dum tempus habemus, operemur bonum ad omnes . In alio autem loco Scriptura testatur: Quam speciosi pedes euangelizantium pacem, euangelizantium bona ! Ergo quia innotuerunt  nobis Optatus religiosus abbas presbyter monasterii sancti Benedicti, et Carolomanus Deo amabilis monachus germanus filii nostri Pippini excellentissimi maioris domus, per hos religiosos Dei seruos monachos, concordie et pacis sermones inter eum et Griphonem fratrem eius misisse, ut et nos in ea ipsa admonendo dirigamus excellentiam eius, ut ad pacis concordiam redeant, uobis propter Deum pacifice mediantibus: uerum etiam et pro corpore beati Benedicti, quod furtiue ablatum est a suo sepulcro, ut restituatur. In hoc opere equitatis et misericordie libenter aurem accommodantes, hortamur dilectionem ac sanctitatem uestram, ut primum omnium frater cum suo fratre ad pacis redeant unitatem, et confundatur iniquitas in medio eorum. Charitas uero Dei  uobis predicantibus et ministrantibus exsuperet inter eos. Deinde et prefati B. Benedicti corpus, iuxta petitionem Dei seruorum monachorum, illius sublimitas, et uestra sanctitas indubie ad proprium remittat locum: ut et ipsi gaudeant de suo restituto patre, uosque perennem habeatis mercedem et laudem, pro eo quod iuste operati fueritis ipsum ad suum reuerti tumulum, ex quo clam titulus est. Nec enim habet sauctitas uestra quid offensionis in hoc bono opere restitutionis eius pertimescere debeat coram Deo, dum creditur quia ad obtinendum hoc opus, ipsius suffragantibus orationibus, et uoluntate prefati religiosi Dei serui sunt permoti. Bene ualete.





EPISTOLA XuIII. BONIFACII ARCHIEPISCOPI AD ZACHARIAM PAPAM PER LULLUM PRESBYTERUM MISSA. Exponit quomodo in iis se gesserit que Gregorius II papa ipsi preceperat, et de monasterio Fuldensi quod construxerat.


Reuerentissimo patri dilectissimo domino, etc. Zacarie, Bonifacius exiguus seruus uester, etc.

Paterne pietatis uestre sanctitatem, etc. 



[b 2Kb] EPISTOLA XIX. ZACHARIAE PAPAE AD AUSTROBERTUM ARCHIEPISCOPUM uIENNENSEM. Mittit exemplar synodi Rome celebrate XI Kal. Aprilis, ac rescribit quid agendum sit de episcopis per pecuniam ordinatis.


Zacarias seruus seruorum Dei reuerentissimo fratri Austroberto sancte Ecclesie uiennensis archiepiscopo.

uenit ad nos presbyter Clemens missus a sanctitate uestra, referens a concussione gentium turbatas Ecclesias prouincie uestre. Unde et nos ualde tristes effecti sumus. Sed quid sanctitas uestra de talibus miratur, cum omnia predicta a Domino in Euangelio cognoscat? Abundauit, inquit, iniquitas et refrigescet caritas multorum . Nam et Longobardi, quorum seuitia ubique creuit, ita nostros fines deuastant, sicut de rege Babylonie propheta dicit: Exossauerunt nos . Consideremus Dei iusta iudicia et contabescamus iniquitatibus nostris. Ceterum  XI Kalendas Aprilis synodum Rome fecimus, cuius exemplar dilectus presbyter noster uestre sanctitati portabit. De episcopis uero per pecuniam ordinatis hoc uobis rescribimus, ut si utiles sint, pro tali facto seuerissime corrigantur, non tamen penitus deiiciantur a suo ordine, doleantque se per quod illicite in tanto ordine ab eis commissum est. Deinceps tamen uideat uestra prudentia, ne talis heresis in prouincia uestra locum habeat. Dalmaticam usibus uestris misimus, ut quia Ecclesia uestra ab hac sede doctrinam fidei percepit, morem habitus sacerdotalis ab ista etiam percipiat decorem honoris. Data Nonas Martii Constantini Augusti anno imperii primo.





AD SEQUENTEM EPISTOLAM ADMONITIO.


Quam hic subdo Zacarie Romani pontificis epistolam, omnes quidem conciliorum collectores dederunt, sed nemo integram. Ante Labbeum unicum tantum eius fragmentum prodierat, desumptum ex can. Pytacium 30, q. 4. Alterum e manuscripto Codice idem Labbeus adiecit. Ego tertium fragmentum profero cum uariantibus non spernendis. Hec omnia suppeditauit uetus ille Codex Burchardiani decreti, quo sepe utiliter in hoc opere usus sum. Quanquam non ex Burchardo desumpta sunt hec, sed ex eo qui additamenta quedam huic nostro Codici de suo adiecit. Nec sane inutilem operam me Ecclesie prestitisse credo integriorem exhibendo epistolam Zacarie ad Theodorum Ticinensem, quippe que celebris est apud ueteres, nam ad illam prouocat Nicolaus I in Responsis suis ad Bulgaros, c. 39, sicut etiam idem Nicolaus in epistola sua ad Carolum Moguntinum, quam epistolam uide apud Labbeum in ueneta editione, tom. IX, pag. 1269.



EPISTOLA XX. ZACHARIAE PAPAE AD THEODORUM EPISCOPUM TURINENSEM. Non licere filium in matrimonium ducere illam quam pater de sacro fonte baptismatis suscepit.


Zacarias episcopus seruus seruorum Dei reuerentissimo ac sanctissimo Fratri Theodoro episcopo Ecclesie Ticinensis.

Pytacium [a 1Kb] nobis tua reuerenda [b 1Kb] fraternitas obtulit, per quod nobis sciscitare curasti, si liceat filium, cuius pater alterius filiam ex sacro baptismate suscepit [c 1Kb] , id est spiritualem patrem eiusdem patris filiam [d 1Kb] , quod dici crudele est, in matrimonium suscipere, quod apud te enormiter reserasti [e 1Kb] contigisse. Sed bene tua fraternitas compertum habet quid Dominus per Moysem precipiat dicens: Turpitudinem patris tui  non reuelabis ; filia enim patris tui turpitudo tua est [f 1Kb] . Turpitudinem enim non reuelari dicitur, dum a propria consanguinitate precipitur abstineri [g 1Kb] . Multo magis dicitur a spirituali patris nostri filia omnino, omni occasione aut argumento seposito sub nimia detestatione cauere nos conuenit, ne ira diuini examinis [h 1Kb] incidat, si quis tale facinore mixtus minime restrinxerit frena [i 1Kb] luxurie [i 1Kb] . Unde et omnes cauende sunt talis sceleris commixtiones [k 1Kb] , ne incautus in eternum pereat. Sed is  qui huius  perniciose temeritatis [l 1Kb] , anime sue salutem despiciens, impiissimo se commisit matrimonio per omnia tua fraternitas studeat separare, et penitentie digne submittere, quatenus ab eterna erutas damnatione animas eorum lucreris, ipso prestante Domino et Saluatore nostro Iesu Christo.

De filiis autem, qui ex eis nati esse probantur requisisti si liceat eos coniugio copulari, an non. Sed hi cur prohibeantur a coniugio, aut pro huiusmodi penitentiam agere compellantur? Dum ex hoc absque condemnatione esse probentur; quia non pater pro filio, nec filius pro patre sustinebit tormenta, dicente Domino per prophetam: Anima patris, anima filii mea est [m 1Kb] ; anima que peccauerit, illa punietur .

 Sed hec, frater carissime, dixisse sufficiat. Caue autem te ne aliter agere subiectis concedas, ne a recto tramite inueniaris deuiare [n 1Kb] , sed magis apostolice sedis nostre precepta omnino assequi elabora, quatenus inoffense ante omnium conditorem Dominum Deum nostrum, dum ad iudicandum uenerit, consistere merearis, ac dicere: Ecce ego, et pueri, quos dedisti mihi, non perdidi ex eis quemquam . Et ab ipso audias dicente: Euge, serue bone , et reliqua.

De illo uero capitulo, quod nobis insinuasti, in qua debeatur generatione de propria cognatione coniungi, quod alii sibi uindicare uolunt hoc quod a sancto Gregorio directum apud gentem Anglorum obseruandum usque in quartam progeniem. Sed ipse pius Pater  ut rudibus et nouiter ad Christum uenientibus leuia quedam imposuit, ne si grauiora imposuisset, duriter ferrent et dura gens omnia que suscepissent penitus abiicerent. Nos autem uolumus ut non populus tibi commissus, sicut qui nouiter Christum susceperunt, debeat obseruare; sed sicut qui in sancta catholica sunt a cunabulis nutriti Ecclesia, ut dum utique se de propria cognouerunt cognatione, modis omnibus abstineant, sicut hoc sancta Dei catholica et apostolica tenet et predicat Romana Ecclesia.



ZACHARIAE PAPAE DECRETA
Ex Gratiano, et aliis.





ADMONITIO.


Nescio quo fato acciderit ut cum nonnulla Zacarie pape decreta in collectionem suam transfuderit Gratianus, ea omnia Labbeus neglexerit. Cuius omissionis cum nullam idoneam causam reperire potuerim, ideo tanquam casu preterita, hic supplenda censui, prestare ratus ut superflua potius nonnulla dare, quam necessaria omittere uidear: cum presertim integrum habeam  pontificis huius decretum, ex ms. Cod. Pistoriensi producendum. Quanquam uero iniuria eius qui librum compegit ita erasum est in Codice, ut littere plures interdum desint, diligentia tamen uiri docti et in uetustis scripturis legendis exercitatissimi Iosephi Borelli Pistoriensis sacerdotis, amici mei, ita difficultates omnes superate sunt, ut integrum ferme exhiberi potuerit. MANSI.



I.


Concubuisti cum sorore uxoris tue; si fecisti, neutram habeas; et si illa que uxor tua fuerit conscia sceleris non fuit, si se continere non uult, nubat in Domino, cui uelit [a 1Kb] . Tu autem et adultera sine spe coniugii permaneatis, et quandiu uixeritis, iuxta preceptum sacerdotis penitentiam agite.



II.

Non oportet filiam quam de sacro fonte susceperit, aliquando uiro suo in matrimonium tradere, quia diuina sententia germani esse inueniuntur. Si quis tali facinore commixtus minime restrinxerit frena luxurie, ab Ecclesia catholica abominabitur. Sed si conuersus fuerit, post separationem septem annis penitentiam gerat. Conscii simul cum auctore sit  ista conditio; id est, simul cum cooperatoribus et consentientibus peniteat.



III.

De gradibus propinquitatis, super quibus paruitatem meam uobis consulere placuit, que ego cum omnibus orthodoxe fidei cultoribus sentio, ratum duxi paucis absoluere. Ab his omnino dissentio qui peruerse parentele successiones supputantes gradum diducunt. Denuo duos constituunt, ac pro hoc primum gradum secundum; secundum uero tertium efficiunt: sicque ex parte seriem generationum corrumpunt,  cum arborem, que de parentela compingitur, ab ipsis abscissam conspicimus, corpus, ut ita dicam, truncatum suis artubus uideatur. Igitur parentele gradus a nobis taliter computatur. Siquidem ego et frater meus una generatio sumus, primum gradum facimus nulloque gradu distamus: rursus filius, et fratris mei filii secunda generatio sunt, ac gradum secundum faciunt, nec a se gradu aliquo separantur; atque ad hunc modum cetere successiones numerande sunt. Porro autem de affinitate, quam dicitis parentelam esse, que ad uirum ex parte uxoris, seu que ex parte uiri ad uxorem pertinet, manifestissima ratio est, quia si secundum diuinam sententiam ego et uxor mea una caro sumus, profecto mihi et illi mea suaque parentela propinquitas una efficitur.  Quocirca ego et soror uxoris mee in uno et proximo gradu erimus; filia uero eius secundo gradu; neptis uero tertio; eoque modo utrinque in ceteris agendum est successionibus. Uxorem uero propinqui mei, cuiuscunque gradus sit, ita me oportet attendere, quemadmodum ipsius quoque gradus in aliqua femina proprie propinquitatis sit. Quod nimirum uxori mee de propinquarum suarum uiris, et cunctis generationis gradibus conuenit obseruare. Qui uero aliorsum sentiunt, antichristi sunt.




ANNO DOMINI DCCLII.
STEPHANUS II ROMANUS PONTIFEX.





NOTITIA HISTORICA IN STEPHANUM PAPAM II.


 [a 11Kb] Stephanus II, natione Romanus, ex patre Constantino, sedit annos quinque, dies uiginti octo. Hic  post patris sui transitum paruus derelictus in uenerabili cubiculo Lateranensi pro doctrina apostolice  traditionis sub predecessoribus beate memorie pontificibus permansit, quem sigillatim per ecclesiasticos  ordines promouentes, ad diaconatus ordinem eum ordinauerunt. Defuncto uero beate memorie  domno Zacaria papa, [a 3Kb] Stephanum quemdam presbyterum ad ordinem pontificatus cunctus populus sibi elegit, et intra Lateranense patriarchium misit, ubi biduo manens, tertio die postquam a suo surgeret somno, et sedens familiares causas suas disponeret, subito dum sederet alienatus obmutuit, et sequenti die defunctus est. Post hoc uero cunctus Dei populus congregatus est intra uenerabilem basilicam sancte Dei Genitricis ad Presepe. Ubi et omnes misericordiam Domini Dei nostri petentes, et ipsius domine nostre sancte semperque uirginis Dei genitricis Marie, bono animo et consona uoce predictum beatissimum uirum sibi eligunt pontificem. Quem omnes sincera mente cum laudis preconiis in basilicam Saluatoris, que appellatur Constantiniana, deportauerunt,  et exinde intus uenerunt, et in patriarchium iuxta morem intromiserunt.

Erat enim isdem beatissimus papa amator Ecclesiarum Dei, traditionem etiam ecclesiasticam firma stabilitate [1 1Kb] conseruans. Pauperum Christi uelox subuentor, uerbi Dei in magna constantia predicator. uiduas et pupillos [2 1Kb] multo melius uisitans, fortissimus etiam ouilis sui cum Dei uirtute defensor. Mox uero restaurauit et quatuor in hac Romana urbe sita antiquitus xenodochia, que a diuturnis et longinquis temporibus destituta manebant, et in eis ordinauit omnem utilitatem, in diuersis eorum locis disponens, intus etiam, et foris, in quibus et multa contulit dona. Que et per priuilegii paginam sub anathematis  interdicto confirmauit. [3 1Kb] Pari modo a nouo fundasse dignoscitur et xenodochium in [4 1Kb] plantana, centum pauperum Christi dispositum illic faciens, quotidianum uidelicet uictum eorum decernens tribui.

Nam et foris muros huius ciuitatis romane secus basilicam beati Petri apostoli duo fecit xenodochia, in quibus et plura contulit bona, que et sociauit uenerabilibus diaconiis illic foris existentibus [5 1Kb] perenniter permanere, id est diaconie sancte Dei Genitricis, et beati Siluestri due, et priuilegiis apostolicis perenniter permanenda muniuit.

Inter hec uero dum magna persecutio a Longobardorum rege [6 1Kb] Aistulfo in hac Romana urbe, uel subiacentibus ei ciuitatibus, exstitisset, et uehemens eiusdem regis seuitia immineret, illico isdem beatissimus  papa, tertio apostolatus ordinationis sue mense, disponens suum germanum sanctissimum, scilicet Paulum Diaconum, atque Ambrosium primicerium, [7 1Kb] plurimis cum muneribus ad eumdem Longobardorum regem Astulfum ad pacis ordinandum atque confirmandum federa misit. Qui prefati uiri ad eum [8 1Kb] conuenientes, impartitis muneribus, quo facilius eadem pro re apud eum impetrarent, in quadraginta annorum spatia pacis fedus cum eo ordinantes confirmauerunt. At uero isdem proteruus Longobardorum rex, antiqui hostis inuasus uersutia, ipsa federa pacis post pene quatuor menses, in periurii incidens reatum, disrupit. Multas iam fato sanctissimo uiro, uel cuncto populo Romano, ingerens  contumelias, uarias illi minas [1 1Kb] dirigens. Cupiens quippe, Deo sibi contrario, cunctam hanc prouinciam inuadere, onerosum tributum huius Romane urbis inhabitantibus [2 1Kb] adhibere nitebatur. Per unumquodque scilicet caput singulos auri solidos annue [3 1Kb] inferre inhiabat. Et sue iurisdictioni ciuitatem hanc Romanam, uel subiacentia ei castra subdere indignanter asserebat.

Cernens uero idem sanctissimus papa ualide prefati regis perniciosam imminere seuitiam, magnopere ad se accersitis uenerabilium monasteriorum sanctorum uincentii et Benedicti religiosis abbatibus, sua uice eidem crudelissimo misit regi, obnixe per eos postulans pacis federa [4 1Kb] et quietem utrarumque partium populi Dei obtinere [5 1Kb] confirmandam. Quos  nempe suscipiens, et omnino contemptui habens, spreuit eorum [6 1Kb] monita, et ad sue anime detrimentum sine effectu confusos ad propria absoluit monasteria, obtestans eos minime ad sanctissimum papam declinare. Quod audiens ipse precipuus pater extemplo  omnipotenti Domino Deo nostro suam populique sibi commissi commendans contulit causam, et hanc lugubrem eius diuine maiestati insinuauit lamentationem.

Et dum hec agerentur [7 1Kb] coniunxit Romam Ioannes imperialis Silentiarius, deferens eidem sanctissimo pontifici regiam iussionem, simulque et aliam ad nomen predicti regis impii detulit adhortationis [8 1Kb] annexam iussionem, ut reipublice loca diabolico ab eo usurpata ingenio proprio restitueret [9 1Kb] domino.  Quem uidelicet imperialem missum confestim sepefatus sanctissimus papa cum suo germano predicto  sanctissimo Paulo Diacono ad eumdem misit nequissimum Aistulfum Rauennam. Quibus susceptis, cum inani eos absoluit responso, adherens eidem imperiali misso quemdam proprie gentis nefarium uirum diabolicis imbutum consiliis ad regiam [10 1Kb] properan dum [11 1Kb] urbem, reuersique legati Romam, ac presentati eidem sanctissimo pape ennarrauerunt ei nichil se egisse. Tunc prefatus sanctissimus uir, agnito maligni regis consilio, misit in regiam urbem suos missos [a 2Kb] , et apostolicos cum imperiali prefato misso, deprecans imperialem clementiam ut iuxta quod ei sepius scripserat, cum exercitu ad tuendas has Italie partes modis omnibus adueniret, et de iniquitatis filii morsibus Romanam hanc urbem, uel cunctam Italicam prouinciam liberaret.

 Inter hec uero, permanens in sua [12 1Kb] pernicie, prefatus atrocissimus Longobardorum rex exarsit furore uehementi, et fremens ut leo pestiferas minas Romanis dirigere non desinebat, asserens omnes uno gladio iugulari, nisi sue, ut prefatum est, sese subderent ditioni. [13 1Kb] Rursumque antefatus sanctissimus Pater, congregato uniuerso Romano cetu, taliter eos paterno amore admonuit, inquiens: Queso uos, filii karissimi, pro nostrorum delictorum mole Domini imploremus clementiam, et ipse noster erit adiutor, liberabitque nos sua prouidentissima misericordia a persequentium manibus; cuius salutiferis admonitionibus cunctus obediens populus, congregati unanimiter omnes lacrymis fusis omnipotentem Dominum nostrum deprecati sunt. [b 6Kb] In una uero dierum  cum multa humilitate sollicite procedens in litania cum sacratissima imagine Domini Dei, et Saluatoris  Iesu Christi, que [1 1Kb] antheropsita, nuncupatur, [a 1Kb] simulque et cum ea alia diuersa sacra [2 1Kb] ministeria recipiens, proprioque humero ipsam sanctam imaginem cum reliquis sacerdotibus idem sanctissimus papa gestans, nudisque pedibus tam ipse quamque uniuersa plebs incedentes, in Ecclesiam sancte Dei Genitricis que ad Presepe nuncupatur, posito in omnium capitibus populorum cinere, cum maximo [3 1Kb] ululatu pergentes, misericordissimum Dominum nostrum deprecati sunt, alligans connectensque adorande cruci Dei nostri pactum illud, quod nefandus rex Longobardorum disrupit.

Hic beatissimus papa omnes suos sacerdotes et clerum in Lateranensi patriarchio sedule aggregans, admonebat diuinam totis nisibus [4 1Kb] scrutari Scripturam,  et in lectione uacari spirituali ut efficaces inuenirentur in omni responso et assertione aduersariorum Ecclesie Dei. Nec enim cessabat indesinenter admonendo et confutando cunctum Dei populum sobire, pieque agere, atque ab omni prauitate sese custodire. Hic beatissimus uir pro salute prouincie et omnium Christianorum omni Sabbatorum die litaniam, omni postposito neglectu, fieri statuit. Unum quidem Sabbatum ad sanctam Dei Genitricem ad  Presepe. Alium uero ad beatum Petrum apostolum, et alium ad beatum Paulum apostolum.

Hic beatissimus papa restaurauit basilicam sancti Laurentii super sanctum Clementem sitam regione tertia. Que a diuturnis temporibus diruta manebat. Restaurauit et tegumen cemeterii sancte Sotheris, quod ceciderat. Itaque dum isdem sanctissimus uir iam fatum pestiferum Longobardorum regem immensis uicibus innumerabilia tribuens munera deprecaretur pro gregibus sibi a Deo commissis, et perditis [5 1Kb] ouibus, scilicet pro uniuerso [6 1Kb] exercitu Rauenne, atque cuncto istius Italie prouincie populo, quos diabolica fraude ipse impius deceperat rex, et possidebat, et dum ab eo nichil hac de re obtineret, [b 1Kb] cernens [7 1Kb] presertim et ab imperiali potentia nullum  esse subueniendi auxilium, tunc quemadmodum predecessores eius beate memorie [c 3Kb] domnus Gregorius, et Gregorius alius, et domnus Zacarias, beatissimi pontifices, Carolo, excellentissime memorie, regi Francorum direxerunt, petentes sibi subueniri propter oppressiones, ac inuasiones, quas et ipsi in hac Romanorum prouincia a nefanda Longobardorum gente perpessi sunt. Ita modo et ipse uenerabilis Pater, diuina gratia [8 1Kb] inspirante, [d 1Kb] clam per quemdam  peregrinum suas misit litteras Pipino regi Francorum nimio dolore huic prouincie inherenti conscriptas.

[1 1Kb] Ad hunc etiam nunc cessauit dirigens, ut suos hic Romam ipse Francorum rex mitteret missos, per quod eum ad se accersiri fecisset. Dum [2 1Kb] ualide ab eodem Longobardorum rege ciuitates et prouincia ista Romanorum opprimerentur, subito coniunxit [a 4Kb] missus iam fati regis a Francorum nomine [3 1Kb] Rodigangus abbas, per quem misit in responsis omnem uoluntatem ac petitionem predicti sanctissimi [4 1Kb] pape se adimplere. Et postmodum alius missus familiaris eius coniunxit, ea ipsa annuntians.

Cumque a Longobardis, ut prefatum est, antiqua Romana urbs, et castra uniuersa distringerentur, ita  etiam ut [5 1Kb] Ciaccanense castellum, quod colonorum sancte Dei Ecclesie existebat usurparet, [b 1Kb] illico [6 1Kb] ad regiam urbem coniunxit sepefatus Ioannes imperialis silentiarius cum missis ipsius sanctissimi pontificis, deferens secum et que deportauerat iniqui Longobardorum regis missus, simul et iussionem imperialem, in qua inerat insertum [7 1Kb] a Longobardorum rege, eumdem sanctissimum papam esse properatum ob recipiendam Rauennatium urbem, et ciuitates [8 1Kb] ei pertinentes. Pro quo et presenti Stephanus  papa direxit ad eumdem [9 1Kb] blasphemum regem suum missum pro sua et qui cum eo ituri erant indemnitate. Ipsoque reuerso extemplo, et missi iam fati Pippini regis Francorum coniunxerunt, id est [10 1Kb] Rodigangus episcopus, et [11 1Kb] Autecarius dux, quatenus predictum sanctissimum papam  ad suum Francie regem deducerent, quem etiam paratum inuenerant ad predictum Longobardorum regem properandum, pro recolligendis uniuersis dominicis perditis [12 1Kb] ouilibus.

Tunc [13 1Kb] consulens idem beatissimus papa omnipotentis Dei nostri misericordiam, egressus est ab hac Romana urbe ad beatum Petrum apostolum, [14 1Kb] decimo quarto die mensis Octobris, indictione septima;  secuti sunt eum plures Romanorum, et ceterarum ciuitatum populi, flentes ululantesque, et nequaquam eum penitus ambulare sinebant. Qui uidelicet sanctissimus uir sese in Dei uirtute et protectione sancte Dei Genitricis, et beatorum principum apostolorum, [15 1Kb] confidens constanter pro salute omnium, licet infirmitate corporis [16 1Kb] detentus, laboriosum aggressus est iter, confortans, atque commendans cunctam dominicam plebem bono pastori Domino nostro, et beatorum apostolorum principi Petro. Et  assumens secum ex [1 1Kb] hac sancta Ecclesia quosdam sacerdotes, proceres etiam et ceteros clericorum ordinis, nec non et ex militie optimatibus, Christo preuio, ceptum prosecutus est iter, magnam illi celi serenitatem Domino in ipso itinere tribuente.

Igitur [2 1Kb] coniungente eo fere qua dragesimum milliarium Longobardorum finium, in una noctium signum in celo magnum apparuit, quasi [3 1Kb] globus igneus ad partem Australem declinans a Gallie partibus in Longobardorum partes. Itaque unus ex eisdem Francorum missis, scilicet [4 1Kb] Autcarius dux, quontocius precedens Ticinum, eum prestolatus est. [a 2Kb] Cum uero appropinquasset iam fatus beatissimus papa ad ciuitatem Papiam, direxit ad eum sepefatus Aistulfus [5 1Kb] nequissimus rex missos suos,  obtestans eum nulla penitus ratione audere uerbum illi dicere [b 1Kb] petendi Rauennatium ciuitatem, et exarchatum ei pertinentem, uel de reliquis reipublice locis que ipse uel eius predecessores Longobardorum reges inuaserant. Ille uero ita ei misit in responsis asserens quod [6 1Kb] nullius trepidationis terrore sileret huiuscemodi petendi causam.

Coniungente uero eo Papiam in ciuitatem, et predicto nefando regi presentato, plura illi tribuit munera, et nimis eum obsecratus est, atque lacrymis profusus eum petiuit, ut dominicas quas abstulerat redderet oues, et propria propriis restitueret. Sed nullo modo apud eum hec impetrare ualuit. Nam et imperialis missus simili modo petiit, imperiales litteras illi tribuit, et nil obtinere potuit. Predicti uero  Francorum missi imminebant fortiter apud eumdem Aistulfum, ut prefatum sanctissimum papam in Franciam pergere relaxaret. Ad hec conuocans iamdictum beatissimum uirum, interrogauit si eius in Franciam properandi esset uoluntas? Quod uidelicet ille nequaquam siluit, sed suam illi propalauit uoluntatem. Unde, ut leo, dentibus fremebant, pro quo et diuersis uicibus suos satellites ad eum clam misit, ut eum quoquomodo a tali intentu declinarent.

[7 1Kb] Alias uero, prasente Rodigango sanctissimo episcopo, interrogauit eumdem beatissimum papam iam fatus Longobardorum rex [8 1Kb] si uelle haberet Franciam ambulandi, et ita [9 1Kb] affatus est: Quod si tua uoluntas est me relaxandi, mea omnino est ambulandi. Tunc absolutus est ab eo, et assumens ex  huius sancte Dei Ecclesie sacerdotibus, et clero, id est, Georgium episcopum Ostiensem, [10 1Kb] Wilearium episcopum Numentanum, Leonem, Philippum, Georgium et Stephanum, presbyteros, Theophilactum archidiaconum, Pardum et Gemmulum, diaconos, Ambrosium primicerium, Bonifacium [11 1Kb] secundum, Leonem et Christophorum, regionarios secum, et ceteros, quinta decima die mense Nouembris predicte [12 1Kb] septime indictionis, a ciuitate Papia mouens, suum in Franciam profectus est iter.

Et post eius absolutionem adhuc nitebatur suprascriptus Longobardorum rex a predicto itinere eum deuiare, quod minime ipsum sanctissimum uirum latuit. [c 2Kb] Unde et cum nimia celeritate, Deo preuio, ad Francorum [13 1Kb] coniunxit clusas. Quas ingressus  cum his qui cum eo erant, confestim laudes omnipotenti Deo reddidit. [a 1Kb] Et ceptum gradiens iter ad uenerabile monasterium sancti Christi martyris Mauricii peruenit. In quo et constitutum erat pariter secum Francorum regem conueniri, annuente Domino, sospes isdem beatissimus pontifex cum omnibus, qui cum eo erant, aduenit. In quo et aliquantis demorantes diebus [1 1Kb] coniunxerunt in predicto uenerabili monasterio [b 4Kb] Fulradus abbas, et Rothardus dux, directi a sepefato Pippino excellentissimo Francorum rege, petentes eumdem sanctissimum  pontificem ad suum progredi regem. Quem et cum magno honore cum omnibus [2 1Kb] qui cum eo erant ad eum deduxerunt.

[c 2Kb] Audiens uero isdem rex eiusdem beatissimi pontificis aduentum, nimis festinanter in eius aduenit occursum, una cum coniuge, filiis etiam, et primatibus. Pro quo et afferens centum millia, filium suum nomine Carolum in occursum ipsius [3 1Kb] coangelici pape direxit cum aliquibus ex suis optimatibus. [d 1Kb] Ipseque in palatio suo, in loco qui uocatur [4 1Kb] Ponticone, ad fere trium millium spatium, descendens  de equo suo, cum magna humilitate terre prostratus, una cum sua coniuge, filiis et optimatibus, eumdem sanctissimum papam suscepit. [a 2Kb] Cui et uice stratoris usque in aliquantum locum iuxta eius sellarem properauit. Tunc predictus [1 1Kb] almificus uir, cum omnibus suis, [2 1Kb] extensa uoce gloriam et incessabiles laudes omnipotenti Deo referens, cum hymnis et canticis spiritalibus, usque ad prefatum palatium pariter et cum rege omnes profecti sunt, sexta Ianuarii mensis die, in Apparitionis Domini et Saluatoris nostri Iesu Christi sacratissima solemnitate, ibique intus oratorium pariter consedentes, mox idem beatissimus papa predictum [3 1Kb] Christianissimum regem lacrymabiliter deprecatus est ut per  pacis federa causam beati Petri et reipublice Romanorum disponeret, qui de presenti iureiurando eidem beatissimo pape satisfecit, omnibus mandatis eius et admonitionibus sese totis nisibus obedire, et ut illi placitum fuerit, exarchatum Rauenne, et [4 1Kb] reipublice iura, seu loca reddere [5 1Kb] modis omnibus. [b 2Kb] Sed quia tempus imminebat hiemale, eumdem sanctissimum papam cum suis omnibus [6 1Kb] Parisios apud uenerabile monasterium beati Dionysii ad [7 1Kb] habitandum pergere curauit.

Quo peracto et eo in eodem uenerabili monasterio cum iam fato [8 1Kb] Christianissimo Pippino [9 1Kb] coniungente, Domino annuente, post aliquantos dies [c 15Kb] idem  Christianissimus [a 5Kb] Pippinus rex ab eodem sanctissimo  papa Christi gratia cum duobus filiis suis [b 4Kb] reges  uncti sunt Francorum. Postea uero beatissimus papa pre nimio labore itineris atque temporis inequalitate fortiter infirmatus est, ut etiam omnes tam sui quamque etiam [1 1Kb] Francorum ibidem existentium omnes  eum desperarent. Sed Domini Dei nostri ineffabilis clementia, qui non deserit sperantes in se, saluum cupiens [2 1Kb] domnum Christianissimum, dum eum mane mortuum inuenire sperabant, subito alio  die sanus repertus est; Pippinus uero rex, cum admonitione, gratia et oratione, ipsius uenerabilis pontificis absolutus [1 1Kb] [a 2Kb] in loco qui Carisiacus appellatur, pergens, ibique congregans cunctos proceres regie sue potestatis, et eos tanti patris admonitione imbuens,  statuit cum eis que semel, Christo fauente, una cum eodem beatissimo papa decreuerat perficere.

Interea nefandissimus Aistulfus [b 4Kb] [2 1Kb] Carolomannum fratrem benignissimi Pippini regis a monasterio beati  Benedicti, in quo deuote per reuolutum temporis spatium [1 1Kb] monachice degebat, diabolicis ei suasionibus suadens [2 1Kb] in Franciam prouinciam ad obicendum, atque aduersandum cause redemptionis sancte Dei Ecclesie, reipublice Romanorum direxit. Dumque illuc [3 1Kb] coniunxisset, nitebatur omnino et uehementius decretabat sancte Dei Ecclesie causam subuertere, iuxta quod a prefato [4 1Kb] nec dicendo Aistulpho tyranno fuerat directus. Sed, propitiante Domino, minime ualuit sui germani Christianissimi Pippini regis Francorum in hoc firmissimum cor inclinare. Potius autem comperta nequissimi Aistulfi uersutia, tota se uirtute idem excellentissimus Pippinus Francorum rex professus est decretare pro causa sancte Dei Ecclesie, sicut pridem iam fato beatissimo spoponderat Pontifici.

 Tunc pari consilio isdem sanctissimus papa cum denominato Francorum rege, consilio inito, iuxta id quod prefatus Carolomannus Deo se deuouerat monachicam degere uitam, in monasterio eum [5 1Kb] illic in Francia collocauerunt. Ubi et post aliquantos dies diuina uocatione de hac luce migrauit, anno Domini 755. Porro Christianissimus Pippinus, Francorum rex, ut uere beati Petri fidelis, atque iam fati sanctissimi pontificis salutiferis obtemperans [6 1Kb] monitis, direxit suos missos Aistulfo [7 1Kb] nequissimo Longobardorum regi propter pacis federa, et [8 1Kb] proprietatis sancte Dei Ecclesie ac reipublice restituenda iura, atque bis et tertio, iuxta sepefati beatissimi pape admonitionem eum deprecatus est et plura ei pollicitus  est munera, ut tantummodo pacifice propria  restitueret propriis; sed ille, peccato imminente, [9 1Kb] obedire distulit. Ad hoc isdem eximius Francorum rex cernens quod atrocissimi Aistulfi nequaquam ualeret quoquomodo saxeum mollire cor, generalem contra eum decreuit facere motionem. Et dum iam fere medium itineris spatium Francorum exercituum graderentur cunei, rursum [10 1Kb] ipse sanctissimus uir prefatum benignissimum deprecatus est Pippinum regem, [11 1Kb] demum seuissimo Aistulfo dirigi Longobardorum regi, si quo modo [12 1Kb] potuisset uel sero tandem eius sedare seuitiam, et propria propriis saluberrime suaderet reddere, absque humani effusione sanguinis. Et ita factum est, atque denuo ipse benignissimus Francorum rex suos eidem Aistulfo misit missos.

 Sed beatissimus isdem papa, ut uere pater, et bonus pastor, ne sanguis effunderetur Christianorum, admonitionis et obsecrationis apostolicas ei direxit litteras, per eas et fortiter per omnia diuina mysteria et futuri examinis diem coniurans, atque obtestans, ut pacifice sine ulla sanguinis effusione propria sancte Dei Ecclesie et reipublice Romanorum redderet iura; sed, iniquitate eius obsistente, nequaquam acquiescere uoluit. Potius autem e contrario minas et indignationes prefato pontifici, et excellentissimo Pippino regi, uel cunctis Francis, direxit. [13 1Kb] Tunc [14 1Kb] fixus in omnipotentis Dei misericordia antefatus Pippinus Francorum rex iter suum [15 1Kb] profectus est, premittens ante suum occursum aliquos ex suis [16 1Kb] proceribus, et cum eis exercituales uiros, ad custodiendum  proprias [a 1Kb] Francorum [17 1Kb] clusas. Ibique coniungentes  remoti residebant, proprii regis prestolantes aduentum. Audiens itaque proteruus ille [1 1Kb] Aistulfus [2 1Kb] paruos fuisse Francos illos qui ad custodiam propriarum aduenerant clusarum, fidens in sua [3 1Kb] ferocitate, subito aperiens clusas, super eos diluculo cum plurimis exercitibus irruit. Sed iustus iudex Dominus Deus et Saluator noster iehsu Christus uictoriam paucissimis illis tribuit Francis. Et multitudinem illam Longobardorum superantes trucidauerunt, ita ut ipse Aistulfus, fuga arreptus, uix ab eorum euadere potuisset manibus, nisi usque in Papiam ciuitatem absque armis fugam arripuisset, [4 1Kb] in qua, et pre timore Francorum, cum aliquantis se retrusit. Ipsi uero Franci intreuntes clusas [5 1Kb] cunctum fossatum. Longobardorum post peractam cedem abstulerunt, spolia multa auferentes.

 Coniungentes uero Christianissimus Pippinus Francorum rex, sequipes etiam eius, et antefatus beatissimus papa factus, usque ad muros ciuitatis Papie utrique peruenerunt. Quam et obsidens per aliquantos dies uiriliter eam Francorum exercitus [6 1Kb] constrinxerunt. Tunc iam fatus beatissimus et coangelicus papa  Pippinum deprecatus est benignissimum regem, ut iam amplius malum hoc [7 1Kb] non proueniret, neque sanguis effunderetur Christianorum, imminens salutifera predicatione ut pacifice cause finirentur. [8 1Kb] Ad hec Christianissimus Pippinus Francorum rex, eiusdem beatissimi Patris et boni pastoris audiens adimplensque admonitionem, Deo dilectam pacem inientes, atque in scripto federa partium affirmantes inter Romanos, Francos, et Longobardos, et obsides Longobardorum, isdem Francorum rex abstollens spopondit ipse Aistulfus cum uniuersis suis iudicibus, sub terribili et fortissimo sacramento, atque in eodem pacti federe per scriptam paginam affirmauit [a 2Kb] se illico redditurum ciuitatem Rauennatium cum aliis diuersis ciuitatibus.

[b 2Kb] [9 1Kb] Et post hoc, facta pace inter Romanos, Francos  et Longobardos, rex Pippinus, obsides Longobardorum secum ducens, in finibus suis rediit. Cumque ab inuicem essent segregati, solitum in periurii reatum infidelis ille Aistulfus Longobardorum rex incidens, quod iureiurando promisit reddere distulit. Dum enim sepefatus sanctissimus papa coniungeret Romam, post aliquanti temporis spatium, [c 3Kb] furore uehementi  repletus, aduersarius et sue anime inimicus Aistulfus, Deo sibi contrario, non solum quia ea que promiserat minime adimpleuit, sed etiam et generalem faciens commotionem, cum uniuerso regni sui Longobardorum populo contra hanc Romanam uenit urbem, quam [a 2Kb] per trium mensium spatia obsidens, atque ex omni circumdans parte, quotidie fortiter eam expugnabat, omnia que erant extra urbem ferro et igne deuastans, atque funditus demoliens, consumpsit. Imminens uehementius isdem pestifer Aistulfus, ut hanc Romanam capere potuisset urbem; nam et multa corpora sanctorum effodiens, eorum sacra [1 1Kb] mysteria ad magnum anime detrimentum abstulit.

Hec itaque impie ab eodem Aistulfo gesta quantocitius sepedicti Francorum [2 1Kb] insonuere regis in  aures. Sed et beatissimus pontifex [b 2Kb] per marinum iter suos ordinans, et ad eum Franciam dirigit missos, una cum quodam religioso uiro, Warnerio  nomine, qui ab eodem Francorum rege tunc Romam directus fuerat. Cuncta que gesta sunt, et que crudeliter tyrannus ille peregit Aistolfus [3 1Kb] subtili [4 1Kb] fictione suis apostolicis relationibus sepefato Christianissimo et Dei cultori Pippino Francorum intimauit regi, adiurans eum fortiter firmiterque, [5 1Kb] sub diuina diei iudicii obtestatione, cuncta que beato Petro pollicitus est adimplendum. Ad uero hec Christianissimus Pippinus rex Francorum, feruore fidei motus, iterum cum Dei uirtute generalem faciens motionem, in Longobardorum partes [6 1Kb] coniunxit. Et clusas funditus eorumdem euertit Longobardorum. Etenim cum ad predictas Longobardorum clusas iam fatus Christianissimus Pippinus Francorum appropinquaret rex, coniunxerunt in hac  Romana urbe imperiales missi, Gregorius scilicet [7 1Kb] protosecreta, et Ioannes silentiarius directi ad predictum Francorum regem. [c 1Kb] Quos suscipiens beatissimus  papa, eisdem motionem prefati Francorum regis nuntiauit. Quod quidem illi dubium habuerunt credendi. Et adherens eis missum apostolice sedis, eos in Franciam ire [1 1Kb] absoluit. Et pergentes marino itinere quantocius Massiliam aduenerunt; in quam ingredientes, didicerunt iam predictum Francorum regem Longobardorum fines fuisse ingressum, iuxta adhortationem antefati beatissimi pape et promissionem quam beato Petro iureiurando obtulerat. Et hec cognoscentes ipsi imperiales missi, tristes effecti, nitebantur dolose missum apostolice sedis detinere Massiliam, ut minime ad predictum properaret regem, affligentes eum [2 1Kb] ualide.

Sed, interueniente beato Petro apostolorum principe, eorum callida ad nichilum redacta est uersutia.  Itaque unus ex ipsis, Gregorius uidelicet protosecreta, precedens apostolice sedis missum, celeriter prenominatum Francorum assecutus est regem: quem et in finibus Longobardorum non procul a Papia reperit ciuitate; et nimis eum deprecans, atque plura spondens [3 1Kb] tribui imperialia munera, ut Rauennatium urbem, uel ceteras eiusdem exarchatus ciuitates, et castra imperiali tribuens concederet ditioni. At nequaquam ualuit [4 1Kb] firmissimum iam fati Christianissimi atque benignissimi fidelis Dei, et amatoris beati Petri apostoli, scilicet antefati Pippini Francorum regis, inclinare cor, ut easdem ciuitates et loca imperiali tribueret ditioni. Asserens isdem Dei cultor, mitissimus rex, nulla penitus ratione easdem ciuitates a potestate beati Petri, et iure Ecclesie  Romane, uel pontificis apostolice sedis quoquomodo alienari. Affirmans etiam sub iuramento quod per nullius hominis fauorem sese certamini sepius dedisset, nisi pro amore beati Petri, et uenia delictorum,  asserens et hoc, quod nulla [5 1Kb] eum thesauri copia suadere ualeret, ut quod semel beato Petro obtulit auferret. Et hec predicto imper. misso reddens in responsis, continuo eum ad propria remeandum per aliam uiam absoluit, qui et sine effectu Romam coniunxit.

Dum uero antefatus benignissimus Pippinus Francorum rex Papiam obsidens constringeret ciuitatem, tunc Aistulfus, atrocissimus rex Longobardorum, ut ueniam illi tribueret, et ab obsidione cessaret, quas prius contempserat conscriptas in pacti federe redderet ciuitates se modis omnibus professus est redditurum. Et denuo confirmato anteriore pacto, quod per elapsam octauam indictionem inter partes conuenerat, [a 2Kb] restituit ipsas ciuitates prelatas, addens  et castrum quod cognominatur [6 1Kb] Comiaclum.

De quibus omnibus receptis ciuitatibus donationem in scriptis a beato Petro, atque a sancta Romana Ecclesia, uel omnibus in perpetuum pontificibus apostolice sedis misit possidendam, que et usque hactenus in archiuio sancte nostre Ecclesie recondita tenetur. Ad recipiendas uero ipsas ciuitates misit ipse Christianissimus Francorum rex suum consiliarium, id est, Fulradum uenerabilem abbatem et presbyterum. Et continuo [7 1Kb] eius eximietas feliciter cum suis exercitibus Franciam repedauit. Prenominatus autem Fulradus uenerabilis abbas, et presbyter Rauennatium partes cum missis iam fati Aistulfi regis coniungens, et per singulas ingrediens ciuitates tam Pentapoleos, quam et Aemilie, easque recipiens, et  obsides [8 1Kb] per unamquamque auferens, atque primates secum una cum clauibus portarum ciuitatum deferens, Romam coniunxit.

[b 5Kb] Et ipsas claues tam Rauennatium urbis, quamque  diuersarum ciuitatum ipsius Rauennatium exarchatus una cum suprascripta donatione de eis a suo rege emissa in confessione beati Petri ponens, eidem apostolo, et eius uicario sanctissimo pape, atque omnibus eius successoribus pontificibus [a 3Kb] perenniter possidendas atque disponendas tradidit, id est, Rauennam, Ariminum, [1 1Kb] Pisaurum, atque Fanum, Cesenas, Senogallias, Esium, [2 1Kb] Forum Pompilii, Forum Liuii, cum castro Sussubio, [3 1Kb] Montemferetri, Acerragio, Montem Lucari, Serram, castellum sancti Mariani, Bobrum, Urbinum, Callium, Luculos, [b 1Kb] Eugubium,  seu Comiaclum. Nec non et ciuitatem Narniensem, que a [4 1Kb] ducatu Spoletino a parte Romanorum per euoluta annorum spatia fuerat inuasa. Dum ergo hec agerentur, ipse infelix Aistulfus quodam loco in uenerationem pergens, diuino ictu percussus, defunctus est. Tunc Desiderius quidam dux Longobardorum, qui ab eodem nequissimo Aistulfo Tuscie in partes erat directus, audiens prefatum obiisse Aistulfum, illico aggregans ipsius Tuscie uniuersam exercituum multitudinem, regni Longobardorum arripere nixus est fastigium. Cuius personam despectui habens [5 1Kb] Radehisus  dudum rex, et postmodum monachus, germanus prefati Aistulfi, sed et alii plures Longobardorum optimates cum eo, eumdem Desiderium spernentes, plurimam Transalpium, uel cetera Longobardorum exercituum multitudinem aggregantes, ad dimicandum contra eum profecti sunt.

[a 2Kb] Ad hec prefatus Desiderius obnixe prefatum beatissimum pontificem deprecatus est sibi auxilium ferre, quatenus ipsam regalem ualeret assumere dignitatem, spondens iureiurando omnem prefati beatissimi pontificis adimplere uoluntatem. Insuper et reipublice se redditurum professus est ciuitates que remanserant, imo et copiosa daturum munera. Tunc isdem precipuus Pater, et bonus pastor, inito consilio cum sepe fato Fulrado uenerabili presbytero  et abbate, atque consiliario Christianissimi Pippini Francorum regis, misit suum germanum, Paulum scilicet diaconem, atque Christophorum consiliarium, una cum prefato Fulrado, in partes Tuscie ad predictum Desiderium. Cum quo loquentes, confestim per scriptam paginam terribili iuramento isdem Desiderius cunctam professus est superius annexam sponsionem adimplere. Post hec uero peracta statim suum missum, id est Stephanum uenerabilem presbyterum, cum apostolicis exhortatoriis litteris, prefato Radehiso, uel cuncte genti Longobardorum, direxit, properans et predictus Fulradus uenerabilis cum  aliquantis Francis in auxilium ipsius Desiderii; sed et plures exercitus Romanorum si necessitas exigeret in eius disposuit [1 1Kb] occurri adiutorium. Et suffragantibus predicti sanctissimi pontificis Deo acceptis precibus, ita omnipotens Dominus disposuit, ut sine ulla animarum periclitatione antefatus Desiderius per iam dicti coangelici pape [2 1Kb] concursum eamdem quam ambiebat assumeret regalem dignitatem.

Dum uero hec agerentur, direxit missum suum sanctissimus pontifex, et abstulit de ipsis ciuitatibus, quas sepedictus Desiderius rex reddere promiserat beatissimo eidem pape, id est, Fauentiam, cum castro [3 1Kb] Tiberiano, seu Gabellum, et uniuersum ducatum Ferrarie in integrum. Et, annuente Deo, rempublicam dilatans, et uniuersam dominicam plebem  uidelicet, rationales sibi commissas oues, ut bonus pastor, animam suam ponens, omnes ab insidiis eruit inimicorum, cursumque consummans, et omnia utiliter perficiens, Dei uocatione uitam finiens, ad eternam migrauit requiem. Qui fecit ordinationem unam per mensem Martium, [4 1Kb] presbyteros XI, diaconos II, episcopos per diuersa loca numero XX; et cessauit episcopatus [5 1Kb] dies XXXu. Sepultus est in basilica beati Petri apostolorum principis uI Calendas Maii, indictione 10. [6 1Kb] Et cessauit episcopatus eius diebus XXXII.





STEPHANI II ROMANI PONTIFICIS EPISTOLAE ET DECRETA.




EPISTOLA PRIMA STEPHANI II AD PIPPINUM REGEM FRANCORUM. Gratias agit de promissis per Droctegangum abbatem, qui a Pippino missus ad Stephanum papam fuerat, cum is in Franciam uenire se uelle significasset.


Domino excellentissimo filio Pippino regi Stephanus papa.

Presens Droctegangus abbas, sacris liminibus  protectoris tui beati apostolorum principis Petri et nostris obtutibus presentatus, imposita sibi uerba salutationis ac sospitatis exposuit a Deo seruate atque amantissime excellentie tue. Unde innumeras omnipotenti Deo leti effecti gratias referentes egimus, petentes eius diuinam misericordiam, licet peccatores et indigni, ut pro sua te protegat pietate, excellentissime fili, et multo amplius atque  perfectius suo timore tuum regnum confirmet, et amore apostolico; quatenus et presenti uita longe feliciter fruaris, et eterne beatitudinis consors fructu apostolici amoris effici merearis. Etenim presens Droctegangus, fidelis tuus missus, iuxta quod nobis locutus fuit, congruum per eum tue sublimissime bonitati in ore ponentes remisimus responsum: cui et in omnibus credere iubeas, fili, quia in omnibus que mandasti, Christo cooperante, salutaria tibi mandauimus. Sed imple dominicum dictum, sicut scriptum est: Quoniam qui perseuerauerit usque in finem saluus erit . Ex hoc enim centuplum accipies, et uitam possidebis eternam. Hoc autem petimus, fili, ut dum missos tuos ad nos remittere iusseris cum responsis, hunc Ioannem,  uirum religiosum, cum eis mittere iubeas; fidelis enim tuus est, et prudenter reportat responsa. Bene uale.



EPISTOLA II. STEPHANI PAPAE II AD PROCERES FRANCORUM. Ut ipsius apud Pippinum regem petitioni faueant, eique in suscipienda Ecclesie causa operam suam conferant.

Stephanus episcopus seruus seruorum Dei uiris gloriosis nostrisque filiis omnibus ducibus gentis Francorum.

Leta gaudet sancta mater Ecclesia in prouectu fidelium filiorum. Propterea et si corpore absentes, spiritu uero presentes, gloriosam prudentiam atque dilectionem uestram, sublimissimi filii, ac si presentialiter  amplectentes in osculo pacis, salutamus in Domino, dicentes: Benefac, Domine, bonis et rectis corde . Quoniam fiduciam habemus quod Deum timetis, et protectorem uestrum beatum Petrum, principem apostolorum, diligitis, et cum tota mentis deuotione pro eius perficienda utilitate in nostra obsecratione cooperatores et adiutores eritis: pro certo tenentes quod per certamen quod in eius sanctam Ecclesiam, uestram spiritualem matrem, feceritis, ab ipso principe apostolorum uestra dimittantur peccata, et pro capti cursu laboris centuplum accipiatis de manu Dei, et uitam possideatis eternam. Idcirco obsecramus atque coniuramus uestram sapientissimam caritatem per Deum et per Dominum nostrum Iesum Christum, et  diem futurum examinis, in quo omnes pro nostris facinoribus erimus reddituri rationem ante tribunal eterni Iudicis, ut nulla interponatur occasio ut non sitis adiutores ab obtinendum filium nostrum a Deo seruatum Pippinum, excellentissimum regem, pro perficienda utilitate fautoris uestri beati apostolorum principis Petri, sicut per presentem Droctegangum religiosum abbatem, eiusque concomites direximus; quatenus uobis concurrentibus, dum nostra deprecatio fuerit impleta, ipso principe apostolorum, cuius causa est, largiente, uestra deleantur peccata, et ut habet potestatem a Deo concessam, sicut clauiger regni celorum uobis aperiat ianuam, et ad uitam introducat eternam. Sed attendite, filii, et ad participandum hoc quod optauimus studiosius elaborate,  scientes quod si quis declinauerit in aliam partem, ab eterne beatitudinis hereditate erit alienus. Scriptum quippe est: Qui perseuerauerit usque in finem, hic saluus erit . Diligentibus namque Deum omnia cooperantur in bonum . Bene ualete.



EPISTOLA III. STEPHANI PAPAE II AD PIPPINUM, EIUSQUE FILIOS REGES. Cunctante Aistulpho ciuitates restituere nouisque infestationibus Ecclesiam uexante, regem obtestatur ut opem ferat, et donationem sancto Petro promissam re ipsa implere studeat.

Dominis excellentissimis filiis Pippino regi, et nostro spiritali compatri, seu Carolo et Carolomanno item regibus, et utrisque patriciis Romanorum,  Stephanus papa.

Prouidi et sapientissimi Salomonis prophetica ita fertur assertio: Nomen bonum super misericordiam . Nomen quippe bonum est, fidem, quam quis pollicitus fuerit, immaculato corde et pura conscientia custodire, et operibus implere. Nomen enim bonum est, totis uiribus ad exaltationem sancte Dei Ecclesie, per quam et salus Christianorum existit, decertare. Bonum enim inter omnes gentes de uobis exiit nomen, si operibus fuisset impletum. Redemptor namque noster misericors et multum miserator Dominus, illis propitiator existit, quos omnino tota mentis integritate fideles et defensores sancte sue Ecclesie cognouerit. Qualis remuneratio aut merces sub celo existimanda et cequanda est ad eam,  que pro defensione Dei Ecclesie et domus beati Petri est rependenda? Ideo namque excellentissimam et a Deo protectam bonitatem uestram super turbas populorum et multarum gentium idem Rex regum et Dominus dominantium saluos uos instituit, ut per uos sancta Dei Ecclesia exaltetur. Potuerat namque alio modo, ut illi placitum fuisset, sanctam suam uindicare Ecclesiam, et iustitiam sui principis apostolorum exigere; sed quia mentem et conscientiam uestram, a Deo protecte spiritalis compater, et dulcissimi filii, probare uoluit, ideo nostram infelicitatem ad uos uenire precipit. Tradidimus enim corpus et animam nostram in magnis laboribus ad uiam spatiosam, et longinquam prouinciam,  ualde fisi in uestra fide: per Dei nutum illuc profecti sumus, afflicti in niue et frigore, estu et aquarum inundatione, atque ualidis fluminibus, et atrocissimis montibus, seu diuersis periculis. Etenim dum uestris mellifluis obtutibus presentati sumus, omnes causas principis apostolorum in uestris manibus commendauimus, quoniam quidem inspirati a Deo aurem petitionibus nostris accommodare dignati estis, et uos beato Petro polliciti estis eius iustitiam exigere, et defensionem sancte Dei Ecclesie procurare, et, ut uere fideles Deo, pura mente pro defensione Dei Ecclesie dimicandum properastis. Sed omnipotens Dominus, qui conterit bella ab initio, qui superbos humiliat, et humiles exaltat, illico iustitiam beati Petri uestre bonitati, et omnibus  Christianis demonstrauit, et tale prefulgidum miraculum ostendit, quale omnino gloriosum est referendum. Illi enim inimici Dei et sancte Ecclesie, qui in sua ferocitate confidebant, ueloces pedes habentes ad effundendum sanguinem, super breuem numerum populi uestri irruerunt, et ita per manum beati Petri omnipotens Dominus uictoriam uobis largiri dignatus est, ut illi, qui innumerabiles existebant, a paucis hominibus fuissent interempti. Et humiliati sunt ipsi inimici beati Petri usque ad terram, et ita timorem et tremorem in illis Dominus immisit per intercessiones beati Petri, ut ad nichilum deuenirent. Non enim gladius hominis, sed gladius Dei est qui pugnat. uidens namque suam deceptionem iniquus Aistulphus rex, cum suis a Deo destructis iudicibus,  per blandos sermones et suasiones atque sacramenta illuserunt prudentiam uestram, et plus illis falsa dicentibus quam nobis ueritatem asserentibus credidistis. Magno namque dolore et tristitia, excellentissimi filii, cor nostrum repletum est, cur minime bonitas uestra nos audire uoluit. Omnia denique, que per Dei iussionem uobis locuti sumus, ueraciter ediximus, et iam patefacta sunt, ut facta ipsa demonstrant. Etenim, sicut primitus Christianitati uestre ediximus, iniquus Aistulphus rex, ingresso in eius corde perfido diabolo, omnia que per sacramentum beato Petro per uestros missos restituenda promisit, irrita fecit, et nec unius palmi terre spatium beato Petro reddere uoluit. A die enim illo, quo a melliflua bonitate uestra separati sumus,  tantum nos affligere et tribulare uisus est, quantum non potest os hominis enarrare. In magna namque despectione sanctam Dei Ecclesiam, et nostram humilitatem, et uestros missos habere uisus est, quia etiam et ad propriam nostram animam auferendam mala eius imperatio et submissio facta est. Quid multa dicimus? Tantum nos tribulauit, quia etiam, si dici potest, et ipsi lapides pro nobis flerent. Tamen omnia uester consiliarius Fulradus presbyter et abbas una cum suis sociis, si Deum pre oculis habent, omnia uobis enarrare possunt. Non enim quia iam reddere, ut constituit, propria beati Petri uoluit, sed etiam scamaras atque depredationes, seu deuastationes in ciuitatibus et locis beati Petri facere sua imperatione nec cessauit, nec  cessat. Oblitus quippe est Deum qui fecit eum, et fidem Christianam transgressus est. Quomodo ulterius credendus est, siue ipse, siue eius consentanei, qui tanta in Dei mysteriis sacramenta prebuerunt, et noluerunt conseruare? uere enim omnia uobis prediximus de eiusdem impii regis mendacio et falsitate; et quemadmodum diximus, manifesta sunt uobis, et periurium eius declaratum est. Pro quo peto uos, excellentissimi et a Deo protecti filii, et nimis obsecro, doleat uobis pro sancta Dei Ecclesia, et beati Petri causa; et quod per donationem beato Petro offerendum promisistis, ei possidendum contradere debeatis. Mementote, et semper in uestris precordiis firmiter tenete quod promisistis eidem  ianitori regni celorum. Nulla iam uos seducat suasio, aut acceptilatio. Considerate quam fortis existit exactor idem princeps apostolorum beatus Petrus. uidete omnia que ei promisistis, et per donationem offerendum polliciti estis, contradere festinate, ut non lugeatis in eternum, et condemnati maneatis in futura uita. uita enim huius mundi breuis est, et sicut umbra declinatur, et sicut uestimentum inueterascit. Illam uitam eternam, quam uobis beatus Petrus pro sua causa et iustitia promisit, tota mente et integro corde querite. Decertate bonum opus, quod cepistis, implere, et que per donationem manu uestra confirmastis protectori uestro beato Petro reddere festinate, quoniam scriptum est: Melius est non uouere, quam uouere, et uotum non  reddere . Sciatis enim, quia sicut chirographum uestram donationem princeps apostolorum firmiter tenet, et necesse est ut ipsum chirographum expleatis; ne dum iustus Iudex ad iudicandum uiuos et mortuos et seculum per ignem aduenerit, in futuro iudicio idem princeps apostolorum idem chirographum demonstrans nullam habere firmitatem, districtas faciatis cum eo rationes. Sed magis explete quod promisistis uelociter, ut iterum uitam eternam, quam ab ipso principe apostolorum promissam habetis possideatis. Coniuro uos, excellentissimi et a Deo protecti filii, per Deum omnipotentem, qui continet omnia sua potentia, et per sanctam eius matrem gloriosam semper uirginem Mariam dominam nostram, atque uirtutes celorum,  et per beatos principes apostolorum Petrum et Paulum, atque per tremendum iudicii diem, ubi omnes constricte ad reddendum de nostris factis rationem assistere habemus, ubi nulla est ingeniosa excusatio, uelociter et sine ullo impedimento, quod beato Petro promisistis per donationem uestram, ciuitates et loca, atque omnes obsides et captiuos, beato Petro reddite, uel omnia que ipsa donatio continet, quia ideo uos Dominus per humilitatem meam, mediante beato Petro, unxit in reges, ut per uos sancta sua exaltetur Ecclesia, et princeps apostolorum suam iustitiam suscipiat. Magnum desiderium in nostro corde habebamus uestros mellifluos uultus aspicere, et de uestre iucunditatis  letitia gaudere, iuxta quod sapientissimus ait Salomon: Per uicos et plateas quesiui quem dilexit anima mea . Et certe quos dileximus, per Dei iussionem inuenimus, et quos desiderauimus amplexi sumus; pro quo diffusa est super uos benedictio et gratia beati Petri, ut Domini fuit prouisio. Quod nullus de uestris parentibus meruit suscipere, uos suscepistis, et princeps apostolorum pre ceteris regibus et gentibus uos suos peculiares faciens, omnes suas causas uobis commisit; et uos reddetis rationem Deo quomodo pro iustitia ipsius ianitoris regni celorum decertaueritis. Cunctus namque noster populus reipublice Romanorum magno dolore et amarissimis lacrymis una nobiscum tribulantur pro eo, dum ad tam longam et spatiosam prouinciam  properauimus, et pre fatigio  ualidi itineris caro nostra minuata est; sic uacui et infructuosi sine effectu iustitie reuersi sumus. Attamen nos infelices iuxta dominicum preceptum egimus, et omnes causas beati Petri uobis commendauimus; et uobis pertinet hoc, siue ad peccatum, siue ad mercedem. Nam et omnes gentes ita firmiter tenebant quod beatus Petrus nunc per uestrum fortissimum brachium suam percepisset iustitiam, et factum non est, et in magno cordis stupore de hoc omnes euenerunt. Sed peto excellentissimam bonitatem uestram, ut uituperium hoc a gentibus auferatis, et omnibus fidem uestram operibus ostendite, eo quod fides, ut scriptum est, sine operibus otiosa est. Cum qua enim fiducia, aut fortitudine, ad expugnandos inimicos uestros pergere  potestis, si iustitiam beati Petri, ut promisistis et initiastis, non perfeceritis? Si enim ut cepistis operibus adimpleueritis, eritis semper uictores et fortissimi super uestros inimicos; et presens regnum per multorum annorum spatia cum bona possidebitis fama, et uitam percipietis eternam. Tanto operi direximus ad uos Willarium reuerentissimum et sanctissimum fratrem et cepiscopum et fidelem, qui uobis omnia de nostra tribulatione et causa beati Petri proprio ore enarret; cui in omnibus credere iubeatis, et exitum bonum in causa beati Petri ponere. Incolumem excellentiam uestram gratia superna custodiat.



EPISTOLA Iu. STEPHANI PAPAE II AD PIPPINUM REGEM. Romana urbe ab Aistulpho et Longobardis obsessa, lacrymabiles litteras scribit, quibus opem a Pippino iterum uotis omnibus implorat.


Domino excellentissimo filio et nostro spiritali compatri Pippino regi Francorum, et patricio Romanorum, Stephanus papa.

Quanta luctuosa et amarissima tristitia circumuallati, quantaque anxietate atque angustia coarctati simus, et quantas, crebrescentibus continuis malis, oculi nostri distillantes profundant lacrymas, credimus quod et ipsa omnium elementorum figmenta enarrent. Quis enim harum tribulationum conspector non lugeat? Quis auditor harum nobis inherentium calamitatum non ululet? Quamobrem cuiusdam bone mulieris Susanne pudicitie uerba loquimur:  Angustie nobis undique, et quid agamus ignoramus . O fili excellentissime et Christianissime, utinam omnipotens rerum creator Dominus, quemadmodum priscis temporibus Habacuc illum prophetam ad refocillandum et consolandum Danielem, precipuum prophetam, abstrusum in leonum lacu, repentino uolatu apportatum ab angelo miserat, ita et nunc, si dici potest, eius misericordissima longanimitas a Deo seruatam excellentiam tuam, uel unius hore momento presentem fecisset, ad contemplandam erumnosa et lugubres angustias et tribulationes quas immaniter a Longobardorum gente et eorum nefando rege patimur! Ecce uenerunt nobis dies angustie, presto sunt dies fletus et amaritudinis, dies  anxietatis, et gemitus, et doloris; quoniam quod timebamus euenit, et quod uerebamur accidit. Pro quo angustiati, afflicti, atque oppressi, et ex omni circumquaque parte circumdati a nequissimo Aistulpho rege et Longobardorum gente, profusis lacrymis, percussoque pectore, cum propheta Dominum deprecantes dicimus: Adiuua nos, Deus salutaris noster, et propter honorem nominis tui libera nos . Et rursum: Apprehende arma et scutum, et exsurge in adiutorium nostrum. Domine, iudica nocentes nos, et expugna expugnantes nos . Etenim sepius bonitati tue innotescere uidemur licet nostras tribulationes, tamen et nunc luctu et gemitu referendum malorum pericula, que ab eodem proteruo rege passi sumus, et eius gente Longobardorum, magno cogente  periculo, significandum statuimus. Iam credimus, Christianissime et excellentissime fili et spiritalis compater, omnia nobilitati tue esse cognita quomodo pacis federa ab impio Aistulpho rege et eius gente dissipata sunt, et qualiter nichil iuxta ut constituit, et per uinculum sacramenti confirmatum est, ualuimus impetrare. Et iam quia nullum augmentum nobis factum est, potius autem post desolationem totius nostre prouincie, et plura homicidia ab eadem gente perpetrata, etiam quod cum magnis lacrymis et dolore cordis dicimus agnoscas, excellentissime fili et spiritalis compater. In ipsis Ianuariis Kalendis cunctus eiusdem Aistulphi Longobardorum regis exercitus e Tuscie partibus in hanc ciuitatem Romanam coniunxerunt, et resederunt iuxta portam  beati Petri, atque beati Pancratii, et Portuensem. Ipse uero Aistulphus cum aliis exercitibus coniunxit ex alia parte, et sua fixit tentoria iuxta portam Salariam et ceteras portas, et nobis direxit dicens: Aperite mihi portam Salariam et ingrediar ciuitatem, et tradite mihi pontificem uestrum, et habebo in uobis compassionem; alioquin muros subuertens, uno uos gladio interficiam, et uideam qui uos eruere possit de manibus meis. Sed et Beneuentani omnes generaliter in hanc Romanam urbem coniungentes, resederunt iuxta portam beati Pauli apostoli, et ceteras istius Romane ciuitatis portas, et omnia extra urbem predia longe lateque ferro et igni consumpserunt, domos omnes comburentes, pene ad fundamenta destruxerunt. Ecclesias Dei incenderunt, et  sacratissimas sanctorum imagines in ignem proiicientes suis gladiis consumpserunt; et munera sancta, id est, corpus Domini nostri Iesu Christi, in suis contaminatis uasibus, quos folles uocant, miserunt, et cibo carnium copioso saturati comedebant eadem munera. uelamina altarium, ecclesiarum Dei omnia ornamenta, quod nimis crudele dici est, auferentes, in propriis utilitatibus usi sunt. Seruos Dei monachos, qui pro officio diuino in monasteriis morabantur, plagis maximis tundentes, plures laniauerunt; et sanctimoniales feminas, atque reclusas, que ab infantia et pubertatis tempore pro Dei amore sese clausure tradiderunt, abstrahentes cum magna crudelitate, polluerunt, quin etiam et in ipsa contaminatione  alias interficere nisi sunt. Et omnes domos cultas beati Petri igni combusserunt, uel omnium Romanorum, ut dictum est, domos comburentes extra urbem funditus destruxerunt, et omnia peculia abstulerunt, et uineas fere ad radices absciderunt, et messes conterentes omnino deuorauerunt. Et neque domui sancte nostre ecclesie, neque cuiquam in hac Romana urbe commoranti spes remansit uiuendi, quia, ut dictum est, omnia ferro et igni consumpserunt, et multos homines interfecerunt. Sed copiosam familiam beati Petri, et omnium Romanorum, tam uiros quam mulieres, iugulauerunt, et alios plures captiuos duxerunt. Nam et innocentes infantulos a mamillis matrum suarum separantes, ipsos que ui polluentes, interemerunt ipsi impii Longobardi.  Et tanta mala in hac Romana urbe fecerunt quanta certe nec pagane gentes aliquando perpetrarunt; quin etiam, si dici potest, et ipsi lapides nostras desolationes uidentes ululant nobiscum. Quinquaginta et quinque dies hanc afflictam Romanam ciuitatem obsidentes, et ex omni parte circumdantes, prelia fortissima die noctuque cum pessimo furore incessanter contra nos ad muros istius Romane urbis commiserunt. Et non deficiebant impugnantes nos, ut sue potestati, quod auertat Diuinitas, subiiciens omnes uno gladio idem iniquus Aistulphus interimeret. Ita enim nobis exprobrantes asserebant: Ecce circumdati estis a nobis, et non effugietis manus nostras: ueniant nunc Franci, et eruant uos de manibus nostris! Nam et ciuitatem Narniensem, quam  beato Petro tua Christianitas concessit, abstulerunt, et aliquas ciuitates nostras comprehenderunt. Quamobrem constricti uix potuimus per maximum ingenium marino itinere presentes nostras litteras, et missos ad tuam excellentissimam Christianitatem dirigere, quas et cum magnis lacrymis scripsimus. Qui etiam probante ueritate dicimus, per unamquamque litteram lacrymas sanguine mistas exprimeremus; et utinam prestaret nobis Dominus ut qua hora nostram luctuosam exhortationem legeris, in presentia tua per omnem litteram sanguine plene lacryme fluerent! Unde, fili excellentissime, et spiritalis compater, peto te, et tanquam specialiter assistens, prouolutus terre, et tuis uestigiis me prosternens, cum diuinis mysteriis coniuro coram Deo  uiuo et uero, et eius principe apostolorum beato Petro, ut sub nimia festinatione, et maxima celeritate nobis subuenias ne pereamus, quoniam post Dominum in tuis manibus nostrum omnium Romanorum commisimus animas. Non nos derelinquas, sic non te derelinquat Dominus in omnibus actibus et operibus. Non nos spernas, sic non te spernat Dominus inuocantem eius potentiam. Non elonges a nobis auxilium tuum, Christianissime fili, et spiritalis compater; sic non elonget Dominus auxilium suum et protectionem a te tuaque gente, dum ingressi fueritis contra inimicos uestros ad dimicandum. Adiuua nos, et auxiliare nostri sub magna uelocitate, Christianissime; sic adiutorium sumas a Deo omnipotente,  qui te unxit super turbas populorum per institutionem beati Petri in regem. Occurre, occurre, fili, et subueni nobis, antequam gladius inimicorum ad cor nostrum pertingat. Peto te, ne pereamus, ne quando dicant gentes que in cuncto orbe terrarum sunt: Ubi est fiducia Romanorum, quam post Dominum in regibus Francorum habebant? Non nos patiaris perire, et ne moreris, aut differas nobis ad solatiandum, nec a tuo nos separes auxilio; sic non sis alienus a regno Dei, et inseparatus a tua dulcissima coniuge, excellentissima regina, et spiritali nostra commatre. Non nos amplius anxiari, et periclitari, atque in luctu et fletu perseuerare permittas, bone excellentissime fili, et spiritalis compater; sic non superueniat tibi luctus de tuis meisque dulcissimis  filiis, domno Carolo et Carolomanno excellentissimis regibus et patriciis. Non obdures aurem tuam ad audiendum nos, et ne auertas faciem tuam a nobis, ne confundamur in nostris petitionibus, et ne periclitemur usque in finem; sic non obduret Dominus aurem suam tuas ad exaudiendum preces; et ne auertat faciem suam a te in illo futuri examinis die, quando cum beato Petro, et ceteris suis apostolis, ad iudicandum sederit omnem ordinem, omnem sexum, omnemque potestatem humanam, et seculum per ignem, dicaturque tibi, quod auertat Diuinitas: Nescio te, quia non auxiliatus es Dei Ecclesie, et defendere minime procurasti eius peculiarem populum periclitantem. Audi me, fili, audi me, et subueni nobis. Ecce adest tempus saluandi nos;  salua nos antequam pereamus, Christianissime rex. Quid enim melius, quidue elegantius, quam periclitantes et in angustia positos saluare? Scriptum quippe est: Qui saluat, tanquam qui edificat . Hinc enim precipuus Isaias propheta ait: Subuenite oppresso. Omnes enim gentes, que circumquaque sunt posite, et ad uestram per Dei potentiam Francorum fortissimam gentem refugium fecerunt, salue facte sunt. Etsi omnibus gentibus auxilium impertire non differtis, et per uos salue efficiuntur, multo amplius sanctam Dei Ecclesiam et eius populum de inimicorum impugnatione debueratis liberare. O quanta fiducia in nostro inerat corde, quando uestrum mellifluum conspicere meruimus uultum, et in caritatis uinculo sumus alligati atque connexi, in magna  quiete et securitate nos permanere! Sed dum a uobis separabamus lucem uidere, eruperunt tenebre, et facta sunt nouissima nostra peiora prioribus. Considera, fili, considera, et omnino percogita, per Deum uiuum te coniuro, quoniam et nostra et omnes Romanorum populi anime, post Deum et eius principem apostolorum, in tua a Deo protecta excellentia, et gente Francorum a Deo tibi commissa pendent, quia, ut prelatum est, in gremio tuo nostras commisimus animas; et si perire, quod absit et auertat diuina clementia, nos contigerit, perpende, obsecro et omni modo perpensa, in cuius animam respiciat ad peccatum. Certe enim omnino crede, Christianissime, si nobis aliqua euenerit calamitas, quod absit  periclitandi, tu de omnibus, a Deo protecte et dilectissime nobis, ante tribunal Dei eris redditurus rationem cum omnibus tuis iudicibus, quoniam, ut prelatum est, nulli alio nisi tantummodo tue amantissime excellentie, uel dulcissimis filiis, et cuncte genti Francorum per Dei preceptionem, et beati Petri, sanctam Dei Ecclesiam, et nostrum Romanorum Reipublice populum, commisimus protegendum. Ecce omnes nostros dolores et anxietates atque angustias tue a Deo protecte bonitati innotuimus. Tu uero, excellentissime fili, et spiritalis compater, age et libera post Dominum in te confugientes, ut fructum bonum afferens in futuri examinis die merearis dicere: Domine meus, princeps apostolorum beate Petre, ecce ego clientulus tuus, cursum consummans,  fidem tibi seruans, Ecclesiam a superna clementia tibi commendatam de manibus persequentium defendens liberaui, et assistens immaculatus coram te, offero tibi pueros quos mihi commisisti de manibus inimicorum eruendos, sospites atque incolumes existentes. Tunc et in presenti uita regni gubernacula tenens, etiam et in futuro seculo cum Christo regnans, celestium premiorum gaudia adipisci merearis; audiens nimirum paternam desiderabilem uocem illam inquientis: uenite, benedicti Patris mei, percipite regnum quod uobis preparatum est ab origine mundi . Incolumem excellentiam tuam superna gratia custodiat.


EMBOLUM.

Magnopere direximus ad uestram Christianissimam  excellentiam presentem nostrum missum Georgium reuerentissimum ac sanctissimum fratrem et cepiscopum nostrum, atque Warneharium religiosum abbatem, missum uestrum, seu Thomaricum et comitem, magnificos item missos nostros, qui uobis nostros omnes dolores, et cunctas desolationes, quas a Longobardorum gente et eorum proteruo rege passi sumus et assidue patimur, uobis subtili enarratione, sicut propriis oculis uiderunt, uiua uoce dicere debeant; quibus et in omnibus tanquam nobismetipsis credere iubeat Christianissima excellentia uestra, et nostram liberationem nimis festinanter procurare. Et coniuro te per Deum uiuum et uerum, a Deo protecte fili et spiritalis compater, ut nequaquam  amplius discredas nostras afflictiones, et nullo modo neglectum ponatis ad liberandum nos, ne, quod absit, si amplius credere distuleris, et neglexeris nos eruendum, nobis, quod auertat Diuinitas, irruat calamitas pereundi, et uobis pertineat ad magnum detrimentum, et peccatum atque condemnationem in presenti et eterna uita, quia uobis animas omnium nostrum Romanorum tradidimus. Sed magis magisque, ut prelatum est, coniuramus te, a Deo seruate excellentissime fili et spiritalis compater, per Patrem et Filium et Spiritum sanctum, Trinitatem indiuisam, ut nostras tribulationes et angustias, atque dolores et desolationes credere iubeatis, sine qualibet ambiguitate, et nobis propter Deum subuenire, et ad liberandum nos de manibus  Longobardorum inimicorum nostrorum nimis festinanter occurrere digneris, ut fructum offerens copiosum uictor, intercedente beato Petro, super omnes barbaras nationes efficiaris, et uitam eternam possideas. Prefatus uero Warneharius abbas pro amore beati Petri loricam se induens, per muros istius afflicte Romane ciuitatis die noctuque uigilauit, et pro nostra omnium Romanorum defensione atque liberatione, ut bonus athleta Christi, totis suis uiribus decertauit.



EPISTOLA u. STEPHANI PAPAE II AD FRANCOS. Missa fuit sub nomine Petri apostoli et Stephani ad eosdem pro subsidio contra Longobardos.

 Petrus uocatus apostolus a Iesu Christo Dei uiui Filio, qui ante omnia secula cum Patre regnans in unitate Spiritus sancti, in ultimis temporibus pro nostra omnium salute incarnatus et homo factus, nos suo redemit pretioso sanguine, per uoluntatem paterne glorie, quemadmodum per sanctos suos destinauit prophetas, in Scripturis sanctis, et per me omnis Dei catholica et apostolica Romana Ecclesia, caput omnium Ecclesiarum Dei, ipsius redemptoris nostri sanguine supra firmam fundata petram, atque eiusdem alme Ecclesie Stephanus presul, gratia, pax, et uirtus ad eruendam eamdem sanctam Dei Ecclesiam, et eius Romanum populum mihi commissum de manibus persequentium, plenius ministretur a Domino Deo uestro, uobis uiris excellentissimis  Pippino, Carolo, et Carolomanno tribus regibus, atque sanctissimis episcopis, abbatibus, presbyteris, uel cunctis religiosis monachis, uerum etiam ducibus, comitibus, et cunctis generalibus exercitibus, et populo Francie commorantibus.

Ego Petrus apostolus, dum a Christo Dei uiui Filio uocatus sum superne clementie arbitrio, illuminator ab eius potentis totius mundi sum preordinatus, ipso Domino Deo nostro confirmante: Ite, docete omnes gentes, baptizantes eos in nomine Patris et Filii, et Spiritus sancti ; et iterum Accipite Spiritum sanctum; quorum remiseritis peccata, remittuntur eis ; et mihi suo exiguo seruo et uocato apostolo sigillatim suas commendans  oues ait: Pasce oues meas, pasce agnos meos ; et rursus: Tu es Petrus, et super hanc petram edificabo Ecclesiam meam, et porte inferorum non preualebunt aduersus eam. Et tibi dabo claues regni celorum; quecunque ligaueris super terram, erunt ligata et in celis; et quecunque solueris super terram, erunt soluta et in celis . Quamobrem omnes qui meam audientes impleuerunt predicationem, profecto credant sua in hoc mundo Dei preceptione relaxari peccata, et mundi atque sine macula in illam progredientur uitam. Etenim quibus [quia] illuminatio Spiritus sancti in uestris refulsit prefulgidis cordibus, uosque amatores effecti estis sancte et unice Trinitatis per susceptum euangelice predicationis uerbum, profecto in hac apostolica Dei  Romana Ecclesia nobis commissa uestra future retributionis spes tenetur annexa.

Ideoque ego apostolus Dei Petrus, qui uos adoptiuos habeo filios, ad defendendum de manibus aduersariorum hanc Romanam ciuitatem, et populum mihi a Deo commissum, sed et domum, ubi secundum carnem requiesco, de contaminatione gentium eruendam, uestram omnium prouocans dilectionem adhortor, et ad liberandam Ecclesiam Dei mihi a diuina potentia commendatam omnino protestans admoneo, pro eo quod maximas afflictiones et oppressiones a pessima Longobardorum gente patiuntur. Nequaquam aliter teneatis, amantissimi, sed pro certo confidite, memetipsum tanquam in carne coram uobis uiuum assistere, et per hanc adhortationem ualidis  constringere atque obligare adiurationibus. Quia, secundum promissionem quam ab eodem Domino Deo et Redemptore nostro accepimus, peculiares inter omnes gentes uos omnes Francorum populos habemus. Itaque protestor et admoneo tanquam in enigmate, et firma obligatione coniuro uos Christianissimos reges, Pippinum, Carolum, et Carolomannum, atque omnes sacerdotes, episcopos, abbates, presbyteros, uel uniuersos religiosos monachos, et uel cunctos iudices; item duces, comites, et cunctum Francorum regni populum, et tanquam presentialiter in carne uiuus assistens coram uobis, ago ego apostolus Dei Petrus, ita firmiter credite uobis per adhortationis alloqui uerbum, quia, etsi carnaliter desum, spiritualiter autem a uobis non desim. Quoniam  scriptum est: Qui suscipit prophetam in nomine prophete, mercedem suscipit .

Sed et domina nostra Dei genitrix semper uirgo Maria nobiscum uos magnis obligationibus adiurans protestatur, atque monet, et iubet, simul etiam et throni, atque dominationes, uel cunctus celestis militie exercitus, nec non et martyres atque confessores Christi, et omnes omnino Deo placentes, et hi nobiscum adhortantes, et coniurantes protestantur, quatenus doleat uobis pro ciuitate ista Romana, nobis a Domino Deo commissa, et ouibus dominicis in ea commorantibus, nec non et pro sancta Dei Ecclesia mihi a Domino commendata: defendite atque liberate eam sub nimia festinatione de manibus  persequentium Longobardorum, nec  corpus meum, quod pro Domino Iesu Christo tormenta perpessum est, et domus mea ubi per Dei preceptionem requiescit, ab eis contaminentur, et populus meus peculiaris lanietur amplius, nec trucidetur ab ipsa Longobardorum gente, qui tanto flagitio periuri, rei existunt, et transgressores diuinarum Scripturarum probantur. Prestate ergo populo meo Romano, mihi a Deo commisso, in hac uita fratribus uestris, Domino cooperante, presidia totis uestris uiribus, ut ego Petrus uocatus Dei apostolus in hac uita, et in die futuri examinis uobis alterna impendens patrocinia, in regno Dei lucidissima ac preclara uobis preparem tabernacula, atque premia eterne retributionis, et infinita paradisi gaudia uobis  pollicens ad uicem tribuam, dummodo meum peculiarem populum, et Romanam meam ciuitatem, fratres uestros Romanos de manibus iniquorum Longobardorum nimis uelociter defenderitis.

Currite, per Deum uiuum et uerum uos adhortor et protestor. Currite et subuenite, antequam fons uiuus, unde sacrati et renati estis, arescat, antequam ipsa modica fauilla de flagrantissima flamma remanens, de qua uestram lucem cognouistis, exstinguatur, antequam mater uestra spiritualis sancta Dei Ecclesia, in qua uitam speratis accipere eternam, humilietur, inuadatur, et ab impiis uioletur atque contaminetur. Protestor uos, dilectissimi filii mei adoptiui, per gratiam Spiritus sancti protestor, et nimis coram Deo terribili, creatore omnium, adhortor  atque admoneo ego apostolus Dei Petrus, et una mecum sancta Dei catholica et apostolica Ecclesia, quam mihi Dominus commisit, ne patiamini perire hanc ciuitatem Romanam, in qua corpus meum constituit Dominus, quam et mihi commendauit, et fundamentum fidei constituit: liberate eam, et eius Romanum populum, fratres uestros, et nequaquam inuadi permittatis a gente Longobardorum. Sic enim sunt inuase prouincie et possessiones uestre a gentibus quas ignoratis. Non separemini a populo meo Romano, sic enim non sitis alieni aut separati a regno Dei et uita eterna. Quidquid enim poscetis a me, subueniam uobis, uidelicet, et patrocinium impendam. Subuenite populo meo Romano fratribus uestris, et perfectius decertate, atque finem imponite  [fidem impendite] ad liberandum eos. Nullus enim accipit coronam, nisi qui legitime decertauerit; et uos decertate fortiter pro liberatione sancte Dei Ecclesie, ne in eternum pereatis.

Coniuro uos , dilectissimi, per Deum uiuum, et omnino protestor, minime permittatis hanc ciuitatem meam Romanam, et in ea habitantem populum amplius a gente Longobardorum laniari, ne lanientur et crucientur corpora et anime uestre in eterno atque inexstinguibili igni Tartareo cum diabolo, et eius pestiferis angelis, et ne dispergantur amplius oues dominici gregis a Deo commissi, uidelicet populus Romanus, ne uos dispergat et proiiciat Dominus, sicut Isreliticus populus dispersus  est.

Declaratum quippe est quod super omnes gentes que sub celo sunt uestra Francorum gens apostolo Dei Petro prima exstitit [existit]; et ideo Ecclesiam, quam mihi Dominus tradidit, uobis per manus uicarii mei commendaui ad liberandum de manibus inimicorum. Firmissime enim tenete quod ego seruus Dei uocatus apostolus omnibus uestris necessitatibus, cum modo precati estis, auxiliatus sum, et uictoriam per Dei uirtutem uobis de inimicis uestris tribui, et inante attribuam nichilominus, credite, si ad liberandum hanc meam ciuitatem Romanam nimis celeriter accurretis. Mementote et hoc, quomodo et inimicos sancte Dei Ecclesie, dum contra uos prelium inceperunt, a uobis, qui paruo numero contra  eos fuistis, prosterni feci. Pro quo decertate hanc meam uelociter adimplere admonitionem, ut perfectius mereamini meum auxilium adipisci per gratiam que mihi data est a Christo Domino nostro.

Ecce, filii karissimi, predicans admonui uos. Si obedieritis uelociter, erit uobis pertingens ad magnam mercedem, et meis suffragiis adiuuari, et in presenti uita omnes uestros inimicos superantes, et longeui existentes, bona terre comedetis, et eterna procul dubio fruemini uita. Sin autem, quod non credimus, et aliquam posueritis moram aut adinuentionem minime uelociter hanc nostram ad implendam adhortationem, ad liberandam hanc meam ciuitatem Romanam, et populum in ea commorantem, sanctam Dei apostolicam Ecclesiam a Domino mihi  commissam, simul et eius presulem, sciatis uos ex auctoritate sancte et unice Trinitatis per gratiam apostolatus, que data est mihi a Christo Domino, uos alienari pro transgressione nostre adhortationis a regno Dei, et uita eterna. Sed Deus et Dominus noster iehsu Christus, qui nos, suo pretioso sanguine redimens, ad lucem perduxit ueritatis, nos quoque predicatores et illuminatores totius mundi constituit, det uobis ea sapere et intelligere, eaque disponere nimis uelociter, ut celerius hanc ciuitatem Romanam, et eius populum, seu sanctam Dei Ecclesiam mihi a Deo commissam ad eruendum occurratis, quatenus misericorditer, sicut fidelibus sue potentie, meis pro uobis interuenientibus suffragiis, et in presenti uita longeuos, sospites, et uictores conseruare  iubeat, et uenturo in seculo dona sue remunerationis faciat multiplicius promereri cum sanctis et electis suis. Bene ualete.



EPISTOLA uI. STEPHANI PAPAE II AD PIPPINUM REGEM. Gratias agit ob urbem liberatam, collatumque in Ecclesiam Romanam beneficium. De Aistulphi regis morte, et Desiderio eius successore. Orat ut reliquas exarchatus et Pentapolis ciuitates nondum redditas a Desiderio iuxta fidem ab eo datam restitui iubeat. Missa per Georgium episcopum et Ioannem sacellarium legatos.

Domino excellentissimo filio et nostro spiritali compatri Pippino regi Francorum, et patricio Romanorum, Stephanus papa.

Explere lingua, excellentissime fili, non ualemus  quantum tuo opere, tua uita, delectamur. Facta quippe diebus nostris uirtute diuina miracula uidimus, quod per excellentiam tuam sancta omnium Ecclesiarum Dei mater et caput, fundamentum fidei Christiane, Romana Ecclesia, que ualde ab hostium impugnatione periculorum impugnationibus lamentabatur, magna nunc gaudii soliditate nimirum est translata atque confirmata, et merentes Christianorum anime tuo fortissimo presidio maxima sunt releuate letitia. Pro quo in uestro opere, et nostra exsultatione, libet cum angelis exclamare: Gloria in excelsis Deo, et in terra pax hominibus bone uoluntatis . Et quia elapso anno, isto in tempore, ualde ab hostium depopulosa impugnatione sauciati,  et ultra citraque circumdati affligebamur, nunc autem tuo potentissimo auxilio erepti ab imminentibus periculis, immenso exsultamus gaudio, et benedicentes nomen Domini cum Psalmographo consona dicimus uoce: Hec est immutatio dextere Altissimi . Et rursum: Ad uesperum demorabitur fletus, et ad matutinum letitia . Cuius enim uel saxeum pectus tam benigno opere a tua preclara bonitate peracto, cognitoque, non statim in omnipotentis Dei laudibus, atque in tue excellentie amorem mollescat? Hec me, fateor, excellentissime fili et spiritalis compater, que per te mirabiliter facta sunt, sepe conuenientibus ex uniuerso orbe terrarum nationibus dicere, sepe cum eis pariter admirari delectat, et extensa uoce melliflue tue excellentie  laudes persoluere indeficienter. Hec me plerumque etiam in momento horarum excitant, indeflexibili oculo pro immensa bonitatis tue et uniuerse gentis Francorum sospitate omnipotenti Deo fundere preces. Denique, amantissime, et Deo inspirate, uictor, felix, et diuina prouidentia fortissime rex, qualiter beatus Petrus apostolorum princeps tue deuotionis affectum, quem pro eius causa decertans adhibuisti, susceperit, ipsa liquido cunctis uita uestra testatur. Scriptum quippe: uota iustorum placabilia . Libet quippe omnino, excellentissime fili, tue bonitati magnas gratiarum persoluere laudes, et nomen Domini pro tam maxima benignitate glorificantes exhilarata uoce canere: Benedictus Dominus Deus Isrel, quia uisitans plebem suam, et  redemptionem facere cupiens populo suo, suscitauit nobis, Christianissime uictor, nostris diebus fortissimum liberatorem. Quid enim aliud quam nouum te dixerim Moysem, et prefulgidum asseram Dauid regem? quoniam quemadmodum illi ab oppressionibus Allophylorum populum Dei liberauerunt; ita quoque tu, benedicte a Deo uictor, fortissime rex, tuo certamine Ecclesiam Dei, et eius afflictum populum, ab hostium impugnatione eruere studuisti. Benedictus es, eximie fili, a Deo excelso qui fecit celum et terram; et benedictus Deus, quo protegente hostes in manibus tuis sunt. Benedicat tibi Dominus pulchritudo iustitie, et tuos amantissimos natos, meosque spiritales filios, domnum Carolum et Carolomannum, a Deo institutos reges Francorum, et patricios  Romanorum, cum Christianissima eorum matre, excellentissima regina, dulcissimaque coniuge, fidele Dei, spiritali nostra commatre, tueatur, et in omnibus protegat. Dilatet Deus semen uestrum, et benedicat in eternum, atque solium regni fruendum perenniter concedat, et uniuersam gentem Francorum sub uestra ditione permanentem illesam custodiat. uale in Domino, rex benignissime, quia per te sancte Dei Ecclesie inimici humiliati sunt, et magna letitia ipsa sancta Dei Ecclesia est releuata, et eius peculiaris populus iucundatur, et per te benedicitur Deus, pro quo et eius benedictio super te plenius est effusa, gaudium enim uberrimum in uniuersum terrarum orbem intulisti. Magna sunt hec, et omni  potentis Dei laudibus tribuenda, sed inter hec misericordissimi Dei nostri clementiam indesinenter petimus, ut celestis sui regni gaudia uobis tribuat uicissitudine. Quapropter cum magna fiducia, tanquam presentialiter coram tuo mellifluo consistens aspectu, flexis genibus petens peto te, et omnino coram Deo uiuo deprecor, ut iubeas firmiter in hoc bono opere, sicut certe confidimus, usque in finem permanere, pro sancte Dei Ecclesie perfecta exaltatione, et eius populi deliberatione, et integra securitate; et plenariam iustitiam eidem Dei Ecclesie tribuere digneris, atque optimum et uelocem finem in causa fautoris tui beati Petri adhibere iubeas, ut ciuitates reliquas, que sub unius dominii ditione erant connexe, atque constitutos fines, territoria  etiam loca, et saltora, in integro matri tue spiritali sancte Ecclesie restituere precipiatis, ut populus Dei, quem a manibus inimicorum redemisti, in magna securitate et delectatione tuo auxilio adiutus uiuere ualeat; quoniam et filius noster Deo amabilis Fulradus, fidelis uester, omnia conspiciens, satisfactus est, quod nequaquam ipse populus uiuere possit extra eorum fines, et territoria atque possessiones, atque ciuitatibus illis que semper cum eis sub unius dominii ditione erant connexe. Peto te, fili, peto te coram Deo uiuo, et fortiter coniuro, spiritalis compater, ut in hoc bono opere perfectius maneas, et non hominum blandimentis, aut suasionibus, uel promissionibus, quod absit, faueas, et in aliam, declines partem; sed magis uere timens Deum, omnia  que beato Petro sub iureiurando promisisti, adimplere iubeas, et sicut cepisti plenariam iustitiam illi impertire. Etenim tyrannus ille sequax diaboli Aistulphus, deuorator sanguinum Christianorum, Ecclesiarum Dei destructor, diuino ictu percussus est, et in inferni uoraginem demersus. In ipsis quippe diebus, quibus ad hanc Romanam urbem deuastandam profectus est post annui spatii circulum, ita diuino mucrone percussus est, ut profecto in eo tempore quo fidem suam tentans diuersa piaculi scelera perpetratus est, in eo et suam impiam finiret uitam. Nunc autem Dei prouidentia, per manus sui principis apostolorum beati Petri, simul per tuum fortissimum brachium, precurrente industria Deo amabilis uiri Fulradi, tui fidelis, nostri dilecti filii,  ordinatus est rex super gentem Longobardorum Desiderius uir mitissimus, et in presentia ipsius Fulradi sub iureiurando pollicitus est restituendum beato Petro ciuitates reliquas, Fauentiam, Imolam, et Ferrariam, cum earum finibus, simul etiam et saltora, et omnia territoria, nec non et Auximum, Anconam, et Numanam ciuitates, cum earum territoriis. Et postmodum per Garinodum ducem, et Grimoaldum, nobis reddendum spopondit ciuitatem Bononiam, cum finibus eius, et in pacis quiete cum eadem Dei Ecclesia et nostro populo semper mansurum professus est, atque fidelem erga a Deo protectum regnum uestrum esse testatus est. Et petiit nos quatenus bonitatem tuam deprecaremur, ut cum eo et  cuncta gente Longobardorum magnam pacis concordiam confirmare iubeas. Nam et Spoletani ducatus generalitas, per manus beati Petri, et tuum fortissimum brachium, constituerunt sibi ducem, et tam ipsi Spoletani, quamque etiam Beneuentani, omnes se commendare per nos a Deo seruate excellentie tue cupiunt, et imminent anhelantius in hoc deprecando bonitatem tuam. Unde petimus te, excellentissime fili et spiritalis compater, ut si predictus Desiderius, quemadmodum spopondit, iustitiam sancte Dei Ecclesie, siue reipublice Romanorum, beato Petro protectori tuo plenius restituere, et in pacis quiete cum Ecclesia Dei et nostro populo, sicut in pactis a tua bonitate confirmatis continetur, permanserit cum uniuersa sua gente, iubeas in id quod petiit  tuas a Deo inspiratas aures inclinare. Hoc interea anhelantius, ut nimis uelociter eidem Desiderio regi, obtestando, admonendo, etiam et precipiendo, dirigere iubeas, ut reliquas ciuitates, loca, et territoria, atque patrimonia, et saltora, in integro sancte Ecclesie reddere debeat; et tale fundamentum, et optimum in causa eius imponere iubeas, ut, auxiliante Domino, ipsa sancta Dei Ecclesia secura maneat in finem seculi, et plenaria iustitia a iusto iudice Domino Deo nostro, et memoriale nomen tibi in secula maneat, ut etiam cuncte a Christo protecte genti uestre Francorum. Inspiratus autem a Deo nimis festinanter causam sancte Ecclesie perficies, quia sunt alie canonice cause, quas perficere debeamus, pertinentes ad magnam regni tui laudem, et magnam  anime tue, uel cuncte gentis Francorum, immensam mercedem. Et hoc obnixe postulamus precelsam bonitatem tuam, ut, inspiratus a Deo, et eius principe apostolorum beato Petro, ita disponere iubeas de parte Grecorum, ut fides sancta catholica et apostolica per te integra et inconcussa permaneat in eternum, et sancta Dei Ecclesia, sicut et ab aliis, et ab eorum pestifera malitia liberetur, et secura reddatur, atque omnia proprietatis sue percipiat; unde pro anime uestre salute indefessa luminarium concinnatio Dei Ecclesiis permaneat, et esuries pauperum, egenorum uel peregrinorum nichilominus resecetur, et ad ueram saturitatem perueniant. Qualiter autem cum Silentiario locuti fueritis, uel quomodo eum tua bonitas absoluerit, una cum exemplari litterarum,  quas ei dederitis, nos certiores reddite, ut sciamus qualiter in communi concordia agamus, sicut inter nos et Fulradum Deo amabilem constitit. Ipse uero dilectus filius noster Fulradus in omnibus causis iuxta tuam preceptionem peregit, et maximas gratias illi egimus pro suo certamine. Qui uidelicet ad uos reuertens omnia qualiter acta sunt bonitati uestre intimabit. Presentes uero fidelissimos nostros, id est, Georgium reuerentissimum ac sanctissimum fratrem et cepiscopum nostrum, atque Ioannem regionarium, nostrumque sacellarium, petimus ut, bilariori suscipiens uultu, in omnibus acceptari iubeas, et quidquid nostra uice bonitati tue locuti fuerint, eis in omnibus credere digneris, atque cum  effectu cause et letabundis nuntiis ad nos remeandas absoluere iubeas. Nam et hoc obsecramus bonitatem tuam, ut nimis celeriter ad nos coniungendam [commigrandum] absoluere precipias reuerentissimum fratrem et cepiscopum nostrum Wileharium. Omnipotens autem Deus in cunctis actibus tuis, excellentissime uictor rex, sue dextre extensione te protegat, tibique et presentis uite prospera, et post multorum annorum curricula, gaudia eterna concedat, faciatque cum tua dulcissima coniuge, excellentissima regina, spiritali nostra commatre, et uestris meisque dulcissimis filiis, maximo gaudio iucundari, et regni uestri gubernaculo a Deo uobis concesso perfrui; et qui presenti uita regni potestatem tenetis, etiam futuro in seculo cum Christo  in eternum regnetis, promerentes illam dominicam promissionem audire: uenite, benedicti Patris mei ; pro eo quod certamen honum certastis, cursum consummastis, fidem seruastis, sumite repositas uobis coronas, et accipite regnum uobis ab origine mundi preparatum. Nam et ex hoc precelse et a Deo custodite excellentie uestre innotescimus quia petit nobis Optatus religiosus abbas uestri monasterii sancti Benedicti, pro monachis suis, qui cum tuo germano profecti sunt, ut eos absoluere iubeas; sed qualiter tua fuerit uoluntas, ita de eis exponere iubeas. Incolumem excellentiam tuam gratia superna custodiat.



EPISTOLA uII. STEPHANI PAPAE II AD PIPPINUM REGEM, ET CAROLUM AC CAROLOMANNUM. Ut Aistulfum Longobardorum regem, qui iuramentum restituendi ciuitates et loca sibi donata, uiolauit, cogant iustitiam facere de promissis.


Dominis excellentissimis filiis, Pippino regi, et nostro spiritali compatri, Carolo et Carolomanno item regibus, et utrisque patritiis Romanorum Stephanus papa.

Dum regni uestri nomen inter ceteras gentes erga sinceram fidem beati Petri principis apostolorum lucidissime fulserit, ualde studendum est ut unde gloriosiores ceteris gentibus in seruitio beati Petri uos omnes Christiani asserunt, inde omnipotenti Domino, qui dat salutem regibus pro defensione sancte  sue Ecclesie, perfectius placeatis, ut fidem quam erga eumdem principem apostolorum colitis, adiutricem in omnibus habeatis. Optaueramus quidem, precellentissimi filii, amplius protelando nostram locutionem dilatare, sed quia pro multis ab iniquo Aistulfo rege Longobardorum nobis ingestis tribulationibus cor nostrum omnino atteritur dolore, et tedet spiritus noster, ideo a multorum sermonum prolixitate declinauimus, et unum quod est necessarium, excellentissime Christianitati uestre innotescere studuimus. A Deo protecte, nosterque spiritalis compater, et uos dulcissimi filii, pro mercede animarum uestrarum, quemadmodum misericors Deus noster celitus uictorias uobis largiri dignatus, iustitiam beati Petri, in quantum potuistis, exigere  studuistis, et per donationis paginam restituendum confirmauit bonitas uestra. Nunc autem, sicuti primitus Christianitati uestre de malitia ipsius impii regis ediximus, ecce iam mendacium et iniqua peruersitas, atque eius periurium declaratum est. Antiquus quippe humani generis hostis diabolus, eius perfidum inuasit cor, et que sub uinculo sacramenti affirmata sunt, irrita facere ausus est. Nec unius enim palmi terre spatium beato Petro sancteque Dei Ecclesie, uel reipublice Romanorum reddere passus est; tanto quippe a die illo, a quo ab inuicem separati sumus, nos affligere, et in magna ignominia sanctam Dei Ecclesiam habere conatus est, quanto non possunt hominum lingue enarrare, quia etiam et ipsi lapides, si dici potest, tribulationem  nostram magno ululatu flerent, et ita nos uisus est affligere, ut denuo in nobis innouata fuisset infirmitas. Nimis namque lugeo, excellentissimi filii, cur uerba nostra infelicitatis non audientes, mendacium plusquam ueritatem credere uoluistis, illudentes nos et irridentes. Unde et sine effectu iustitie beati Petri ad proprium ouile et populum nobis commissum sumus reuersi. Omnes denique Christiani ita firmiter credebant, quod beatus Petrus princeps apostolorum nunc per uestrum fortissimum brachium suam percepisset iustitiam, dum tam maximum ac prefulgidum miraculum uestris felicissimis temporibus demonstrauit, talemque uobis immensam uictoriam Dominus Deus, et Saluator iehsu Christus, per intercessiones sui principis apostolorum  pro defensione sancte sue Ecclesie largiri dignatus est. Sed tamen, boni filii, credentes eidem iniquo regi, quod per uinculum sacramenti pollicitus est propria uestra uoluntate per donationis paginam beato Petro, sancteque Dei Ecclesie, et reipublice, ciuitates et loca restituenda confirmastis; sed ille oblitus fidem Christianam, et Deum, qui eum nasci precepit, irrita que per sacramentum firmata sunt facere ausus est. Quapropter Iniquitas in uerticem illius descendit . Patefactus quippe est laqueus quem effodit, et in eo pro suo mandato et periurio incidit. Coniuro uos, filii excellentissimi, et a Deo protecti, per Dominum Deum nostrum, et sanctam eius gloriosam semperque uirginem genitricem  Mariam, dominam nostram, omnesque uirtutes celorum, et per beatum Petrum principem apostolorum, qui uos in reges unxit, ut doleat uobis pro sancta Dei Ecclesia, et iuxta donationem quam eidem protectori uestro Domino nostro beato Petro offerre iussistis, omnia reddere et contradere sancte Dei Ecclesie studeatis, et nequaquam iam ipsius nequissimi regis uel eius iudicum seductoria uerba, et illusionis mandata credatis. Ecce enim patefactum est mendacium eius, ut nequaquam ulterius uires credendi habere possit, sed magis, cognito eius iniquo ingenio et iniqua uoluntate, eius fraudantur insidie, et quod semel beato Petro polliciti estis, et per donationem uestra manu firmatam, pro mercede anime, beato Petro reddere et contradere festinate.  Beatus denique Paulus apostolus ait: Melius est non uouere quam post uotum non reddere . Etenim nos omnes causas sancte Dei Ecclesie in uestro gremio commendauimus, et uos reddetis Deo, et beato Petro rationem in die tremendi iudicii, quomodo decertaueritis pro causa eiusdem principis apostolorum, et restituendis eius ciuitatibus et locis. uobis denique, multis iam deuolutis temporibus, hoc bonum opus reseruatum est, ut per uos exaltetur Ecclesia, et suam princeps apostolorum percipiat iustitiam. Nullus meruit de uestris parentibus tale prefulgidum munus, sed uos preelegit, et presciuit Deus ante tempora eterna, sicuti scriptum est: Quos presciuit, et predestinauit, hos et uocauit; et quos uocauit, illos et iustificauit . uocati  estis; iustitiam ipsi principi apostolorum sub nimia festinatione facere studete, quia scriptum est: Fides ex operibus iustificatur . De omnibus uero tribulationibus nostris, quas passi sumus, uel denuo patimur, Deo auxiliante Fulradus filius, uester consiliarius, et eius socii, enarrabunt uobis; et ita agite de causa beati Petri, ut et in hoc uictores, fauente Domino, existatis, et in futuro, intercedente ipso principe apostolorum beato Petro, gaudia possideatis eterna. Bene ualete, excellentissimi filii.



EPISTOLA uIII, SEU PRAECEPTUM STEPHANI PAPAE II. De hospitali et domo Rome Fulrado abbati concessa.

Stephanus episcopus seruus seruorum Dei Fulrado amabili presbytero et abbati.

 Petentium desideriis ita nos conuenit impertire assensum, ut tamen sequentibus temporibus nullis ecclesiastica utilitas ualeat submitti dispendiis. Nam tunc petitorum postulatio congruum uidetur suscipere effectum, quando ecclesiastica predia congrue ordinata ad meliorem fuerint sine dubio statum perducta. Igitur quia petistis a nobis, quatenus hospitale positum infra basilicam beati Petri, iuxta sepulcrum beati Leonis pape, quod tenuit Ratchis monachus, iuris ipsius basilice beati Petri; nec non et domum positam iuxta monasterium beati Martini, cum inferioribus et superioribus suis, cum metatu suo et horticello, quam tenuit Nazarius monachus, iuris uenerabilis monasterii sancti Stephani cata Galla patricia, uobis ad tempus emissa preceptione  concedere deberemus; inclinati precibus uestris, per huius precepti seriem suprascriptum hospitale, et domum positam, cum inferioribus et superioribus suis, uel omnibus in integro pertinentibus, a presenti decima indictione, diebus uite uestre uobis concedimus detinendum. Post uero obitum uestrum, utrumque hospitale et domum, ut superius legitur, ad ius suprascriptorum piorum locorum, cuius et est proprietas, in integro nichilominus reuertantur. Bene ualete.



EPISTOLA IX. STEPHANI PAPAE II AD FULRADUM ABBATEM. Stephani pape II ad Fulradum sancti Dionysii abbatem epistola seu bulla, qua plura in monachos Sandionysianos plane noua et inusitata confert, notior est  quam ut Labbeum latuerit. Dedit illam ex Sirmondi Editione, et quidem opportune, cum sincerior sit pre altera quam Mabillonius in tertio seculo ordinis sancti Benedicti e Codicibus mss. Benedictinis expressit. Cum tamen de sinceritate eius ferueat controuersia inter doctos et qui ex illis sinceram admittunt, dissideant inter sese utra probatior, iuuat ex utraque editione Mabillonii et Labbei seu Sirmondi producere. [1Kb]



Editio Sirmondi et Labbei.

Stephanus episcopus, seruus seruorum Dei, Fulrado Deo amabili, archipresbytero et abbati uenerabilium monasteriorum ab eodem Deo auspice fundatorum, et per seriem omnibus successoribus  uicissim abbatibus in perpetuum.

Quoniam semper sunt concedenda que rationabilibus congruunt desideriis, oportet ut deuotio conditoris pie constructionis oraculi in priuilegiis prestandis minime denegetur. Igitur quia postulasti a nobis, dilectissime noster fili, quatenus in prouincia Francie, ubi et ubi tibi placitum fuerit in diuersis  locis, siue in his que proprietatis tue iuri pertinent, siue etiam iis que per emptionis paginam tibi aduenerunt, quamque etiam in rebus parentum tuorum, uel unde tibi contingat, monasteria construendi licentiam tribueremus, ipsaque monasteria, a te fundata, priuilegiis sedis apostolice munirentur, ut sub iurisdictione sancte, cui,  Deo auctore, deseruimus, Ecclesie constituta nullius alterius Ecclesie iurisdictionibus submittantur. Pro qua re piis desideriis fauentes, ac nostra auctoritate, id quod exposcitur, effectui mancipamus; et ideo per hanc apostolicam auctoritatem tibi, cui supra, dilecto filio nostro Fulrado, uel ceteris tuis successoribus abbatibus, licentiam et potestatem largientes  concedimus edificandi monasteria, ubicunque in Francie prouincia uolueritis, siue in locis proprietatis uestre, siue etiam in his, que per comparationis seriem tibi predicto filio nostro obuenerunt, ac obuenerint, uel unde unde ad te peruenerunt uel peruenerint.

 Et omnem cuiuslibet Ecclesie episcopum, aut alium quempiam sacerdotem, in prefatis monasteriis ditionem quamlibet habere, preter sedem apostolicam, hac auctoritate prohibemus. Ita ut nullus episcopus, aut alius sacerdos, uel etiam quispiam e laicis, in quoquam contrarietatem eisdem monasteriis inferre  presumant, nisi tu, Deo amabilis uir, uel successores tui abbates, quempiam forsitan sacerdotum permiseris ad quodlibet opus peragendum, quando ipsa uenerabilia loca edificaueris. Sed et hoc omnino interdicimus, ut nullus episcoporum presumat presbyterum aut diaconem, uel reliquos ordines ecclesiasticos in predictis monasteriis ordinare,  uel missas ibidem celebrare, nisi ille, qui ab abbate in tempore existente fuerit inuitatus. Episcopum illum, qui huiusmodi consecrationem sacri ordinis in ipsis cenobiis constituerit, nullo modo alius cuiuslibet ecclesie episcopus pro eadem causa condemnare audeat. Sed et tabulas, et chrisma similiter consecrandi uobis licentiam tribuimus. Et hoc beati  Petri principis apostolorum auctoritate promulgantes sancimus, ut nullo modo concilium episcoporum et laicorum absque uoluntate excellentissimi filii nostri Pippini regis, uel tue dilectionis, Deo amabilis uir, te audeat quoquo modo episcopum consecrare.

Et omnes causas tuas uel cenobii tui, per sedem sacratissimam apostolicam  reclamare licentiam habeas, et proprietate tua in omnibus fruaris, dum rationes deducere malueris, una cum misso Francorum ad sedem apostolicam; et interim nullus te condemnet; potius autem, sicut uere sacratissime sedis apostolice proprius familiaris ab omnibus optimi uigoris honorem percipias, ipsaque uenerabilia edificata a te monasteria,  sub ditione sacratissime sedis beati Petri apostolorum principis confirmata, protectione apostolica in omnibus ut tueantur promulgamus, qualiter profecto, iuxta id quod stabilita apostolicis priuilegiis consistunt, inconcusse dotanda permaneant.

Constituentes per huius decreti nostri paginam atque interdicentes  omnibus cuiuslibet Ecclesie presulibus, uel cuiuscunque dignitatis preditis potestate, sub anathematis interpositione, qui eis presumpserit presentis constituti, a nobis prefatis monasteriis indulti, quolibet modo existere temerator.

 Bene ualete. Iu Kalendas Martias, imperante domno piissimo Constantino, a Deo coronato, magno imperatore, an. 38, post eius consulatum anno 18, sed Leone maiore imperatore eius filio, anno 4, indictione 10.



Editio Mabillonii.


Stephanus episcopus, seruus seruorum Dei, Fulrado Deo amabili, presbytero et abbari uenerabilium diuersorum monasteriorum, Deo auspice, fundatori, et per seriem omnibus successoribus  eius uicissim abbatibus in perpetuum.

Quoniam semper sunt concedenda que rationibus optantur congruis, oportet ut deuotio conditoris sancti Oraculi in prestandis priuilegiis a nobis augeatur. Igitur quia postulasti a nobis, dilectissime noster fili, quatenus in regno Francie, ubi et ubi tibi placitum fuerit in ruris atque menis diuersorum locorum,  siue in his que tue proprietatis sunt, in his etiam que per emptionis paginam tibi aduenerunt, siue in rebus parentum tuorum, uel undecunque tibi aduenerint, monasteria construendi licentiam tribueremus, ipsaque monasteria, sicut a te sine refragatione de aliquo iudice uel reclamatore constructa sunt, ita libera sub iure sancte  Romane Ecclesie, cui, Deo auctore, deseruimus, a nobis firmata priuilegiorum in futuro permaneant. His igitur quam piis desideriis fauentes, ac nostra benedictione id quod petis effectui mancipantes, per hanc apostolicam auctoritatem tibi, ceterisque successoribus tuis abbatibus cenobii sanctorum martyrum, Dionysii, Rustici, et Eulutherii, licentiam  et potestatem concedimus edificandi monasteria ubicunque in Francie regno uolueritis, siue in locis proprietatis uestre, siue in his que per comparationis seriem, uel concessionem regum, uel parentum uestrorum dono, uel undecunque, uel ubicunque uobis quolibet iusto modo obuenerint.

Et quoniam ad preces  Chludouii, filii Dagoberti regis, domnus Landericus Parisiace urbis episcopus, a sua et omnium successorum potestate deinceps, cum consilio suorum canonicorum et fratrum suorum cepiscoporum regionis illius, cenobium uestrum et omnes ad eum seruientes clericos quorumcunque ordinum in procinctu uestri monasterii absoluit, nos etiam idem et habere uobis  episcopum, per singulare priuilegium, concedimus, qui de uobis ab abbate, uel a fratribus, in monasterio uestro electus, et a fratribus nostris epicopis de illa regione consecratus, illa uestra monasteria a uobis edificata prouideat, et uice nostri nominis ubi et ubi fuerint regat, et predicationi tam in ipso uestro monasterio  quam in sibi subiacentibus deseruiat.

Ut autem alicuius Ecclesie episcopus uel sacerdos illa monasteria a uobis edificata aliquo cupiditatis uinculo deceptus inuadat, et illi episcopo, quem tu uel successores tui elegerint et ordinare fecerint per inuidiam aut per quamlibet occasionem aliquam contradictionem inferat, prohibemus; sed sint reliqua  uestra monasteria sub apostolica ditione, sicut et ipse sanctus locus constitutus est, ad quem ipsa omnia predicta monasteria pertinere uidentur. Hoc autem Christi Dei et Domini nostri, et beati Petri apostolorum principis, et nostra auctoritate promulgantes sancimus, ut ista, que dictauimus, ita roborata permaneant, et nemo episcoporum  de quacunque Ecclesia presbyterum, uel diaconum ordinare, uel aliquod ecclesiasticum ministerium celebrare, uel concilium conuocare, in predictis monasteriis audeat, nisi ille quem abbas illo in tempore existens ad hec officia peragenda inuitauerit.

 Tuas autem et tuorum monasteriorum causas, tu, atque tui successores  per tempora que uentura sunt, ad nostram et apostolicam audientiam reportare et reclamare per nostram preceptionem licentiam habeas, et cum ueneris ad nos, uel legatos tuos miseris, nullus interea te uel illos uidelicet tuos successores condemnare ualeat, uel res tuas quoquo modo inuadere presumat.

 Si quis autem rex, uel episcopus, uel aliquis de potestatibus huius seculi,  contra istam nostram auctoritatem facere uoluerit, et de nostra apostolica auctoritate aliquod fraudare tentauerit, habeatur sicut sacrilegus, nec habeat partem neque societatem in regno Christi et Dei, sed sit anathema Maranatha in perpetuum.

Qui autem nostram hanc et apostolicam auctoritatem conseruauerit, benedictione celesti repleatur a Domino Iesu  Christo in secula seculorum.

Bene ualete. Datum Iu Kal. Martias, imperante domno piissimo Augusto Constantino, a Deo coronato, magno imperatore, anno decimo octauo imperii eius, sed et Leone maiore imperatore eius filio, anno quarto, indictione decima.



EPISTOLA X. STEPHANI PAPAE II AD FULRADUM ABBATEM.

 Stephanus episcopus seruus seruorum Dei Fulrado religioso presbytero et abbati nostro dilecto.

Cura nobis atque sollicitudo est summa, religiosa uenientibus, et Christi amore feruentes in corde gerentibus uiris Deo amabilibus digne ad amorem suscepti ornatum apostolici uestimenti concedendum certe creditur et ad laudem sancte Dei Ecclesie pertinet, quatenus et si qui ea digne induuntur inuitati ualeant pro nobis Christo Deo nostro fundere preces, accedere tuos nos instantes bone actionis mores, et maximo amore ducti excellentissimi filii nostri Pippini regis declinantes preuidimus tuam nobis dilectam adornare religionem: udonis ac subtularis calceamentum, et super sellam equitanti, mappulum, que omnia predicta tuo  usque tantum a te fiet. Nos aut ullomodo post te facturo presbytero redditurum. Imo magis dum obire contigerit, eadem tibi indumenta contineri [cohumari] decernimus, quatenus hac potius benedictione et honore, die noctuque pro uita et incolumitate filii nostri Pippini regis, et nostra salute Christum Dominum incessanter depreceris.



EPISTOLA XI. STEPHANI PAPAE II AD FULRADUM ABBATEM.

Stephanus episcopus seruus seruorum Dei Fulrado religioso presbytero, et abbati uenerabilis monasterii sancti Christi martyris Dionysii, et per eum in eodem uenerabili monasterio in perpetuum.

Cura nobis atque sollicitudo est nimia illis conferre sacerdotalem honorem, qui per omnia religiose  casteque uiuere ac Deo placere norunt, quatenus et hi quibus dignitas confertur in diem illum terribilem, cum ante diuinum iudicem astiterint, irreprehensibiles comprobentur, et non, si digni exstiterint, de sibi collati sacri honore noxam peccatorum minime incurramus. Itaque nimio ducti amore predicti honorabilis monasterii protectoris nostri atque fautoris beati Christi martyris Dionysii intus prouinciam Francie constituti congruum prospeximus apostolica nostra auctoritate ad honorem sacri altaris dignos ordinis, et testimonio bono comprobatos, sex constituere diaconos, qui stolam dalmatice decoris induantur, ut si sacrum peragant omni tempore ministerium, quatenus nostris temporibus ob decoratum ordinem diaconatus in prefato uenerabili  monasterio et nobis merces accrescat, et nunc pro tali beneficio in posteris temporibus sine dubio nostri nominis indesinenter memoriam ad sacras missas facere non obliuiscantur, atque etiam pro impenso beneficio missis sancte nostre Ecclesie euntibus et redeuntibus, in quantum possibilitas erit humanitatis susceptione, in iam fato uenerabili monasterio facere non desistant, ut ex hoc et religiosi monachi illic degentes laudem sibi bonam apud hanc sanctam sedem apostolicam acquirant, et apud omnipotentem Dominum Deum et Saluatorem Iesum Christum, et ipsum dominum et auctorem nostrum beatum principem apostolum Petrum, eternam possideant bonitatem. Bene ualete.





OBSERuATIONES PRAEuIAE IN DUAS SUBSEQUENTES EPISTOLAS.


Stephanum II pontificem synodum celebrasse anno sui pontificatus primo, secundo Idus Ianuarii, ac proinde anno Christi 753, colligitur ex litteris ipsius pontificis, que leguntur apud monachum Nonantulanum in uita sancti Anselmi abbatis Nonantulani, et apud Ughellum, Ital. sacr. tom. II, de episcopis Mutinensibus, n. 10, in quibus hec exstant Stephani uerba: Residentibus nobiscum plurimis episcopis ad beatorum Petri et Pauli apostolorum principum limina synodale commonente concilio uenit Flauius Aistulphus uir excellentissimus rex Italici regni ad predictorum apostolorum uestigia, etc. Eorum autem qui huic synodo interfuerunt, preter unum Rauennatem archiepiscopum Sergium, nullus exprimitur. En litteras in hoc concilio datas ex supplemento Mansi, t. I, pag. 601.





IOANNIS DOMINICI MANSI IN HAS LITTERAS STEPHANI II PAPAE CENSURA.


Litteras hasce Stephani totumque item sub illo concilium suspectum mihi efficit insolens et a moribus etatis illius plane abhorrens illarum litterarum prescriptio. Quis enim unquam ex sinceris etatis eius documentis audiuit illud: Deseruientibus in regno Italico, et patriarchatu Romano? Nunquam etiam in genuinis Stephani epistolis anni pontificatus eius ascribuntur; quin potius annis Grecorum imperatorum uel etiam interdum regum Longobardorum epistolas consignare mos erat. uix etiam crederetur Aistulphus, qui per hos annos inuisum habebat pontificem Romanosque, tante fuisse religionis erga sanctum Petrum ut Romam inuiserit, et obseruantem se adeo erga pontificem prebuerit, silente presertim auctore Pontificalis, qui Stephani gesta diligentissime persequitur.



EPISTOLA XII. STEPHANI PAPAE II AD UNIuERSOS EPISCOPOS.


Stephanus seruus seruorum Dei omnibus uenerabilibus fratribus, et cepiscopis, cunctisque religiosis Christianis Deo deseruientibus regno Italico et patriarchatu Romano.

Residentibus nobiscum plurimis episcopis ad beatorum Petri et Pauli apostolorum principum limina, synodale commanente concilio, uenit Flauius Aistulphus, uir excellentissimus, rex Italici regni, ad predictorum apostolorum uestigia, inter cetera que contulit dona beati Petri apostoli ecclesie, obtulit preceptum unum, in quo continebatur quod ob reuerentiam Domini Saluatoris, atque beate semper uirginis Marie, omniumque sanctorum apostolorum  construxisset monasterium in territorio Mutinensi, loco nuncupato Nonantula, ipsumque preceptum concessisset uiro uenerabili nomine Anselmo abbati, et eumdem uirum Anselmum cum secum haberet, obtulit illum pariter et preceptum supra sacratissimum corpus sancti Petri apostoli, sicque dotauit [donauit] predictum monasteriorum sancte sedis Romane, quam Deo auctore regere cernimur. Petiit prefatus rex nostram munificentiam, ut corpus sanctissimi pape Syluestri cum aliis sanctorum pignoribus eidem Anselmo abbati ad predictum uenerabile monasterium deferre concederemus, et per benedictionem protinus nostris manibus consecraremus ipsum abbatem, et cucula indueremus secundum regulam sancti Benedicti, eius manibus traderemus  simul et baculum pastoralem, et pedales [a 1Kb] secundum ordinem: cuius sanctissimam petitionem hilari uultu quam petebat concessimus. Et quoniam nobiscum aderat sanctissimus confrater noster Sergius sancte Rauennatensis Ecclesie episcopus, commendauimus ipsum uenerabilem abbatem et eius monasterium sub suo regimine nostra uice gubernandum omni tempore, tantum si ab abbate monasterii fuerit inuitatus, et si ei, uel suis successoribus aliqua aduersa contigissent a quocunque presule, maxime ab episcopo  Mutinensis Ecclesie, in cuius parochia constat esse constructum, sub sancta Rauennatensi Ecclesia haberet refugium propter terrarum longitudinem, qua distat a sede. Precipimus ei etiam ut predictum sanctum corpus [b 1Kb] sancti Syluestri, et alias sanctorum reliquias per se ipsum ad iam dictum cenobium deserat, et recondat, altariaque simul et ecclesiam nostra apostolica auctoritate consecraret. Robur etiam nostre sancte Romane Ecclesie eidem sancto loco per apostolicum priuilegium contulimus, ueluti sanctissimus papa Gregorius plurimis Ecclesiis protulit. Et iussimus huic opusculo subterscribi.



EPISTOLA XIII. STEPHANI PAPAE II AD ANSELMUM RELIGIOSUM.

Stephanus seruus seruorum Dei S. R. E. apostolicus  Anselmo religioso abbati uenerabilis monasterii sancti Syluestri siti Nonantula, territorio Mutinense, et per te in eodem uenerabili monasterio in perpetuum.

Quecunque ad laudem Redemptoris Domini nostri Dei et Saluatoris pertinere noscuntur, et ad stabilitatem uenerabilium locorum respiciunt, cum magno sollicitudinis studio nos conuenit apostolica et rationali censura procurare, quatenus ex hoc iuges eidem propitiatori nostro Domino Deo efficacius persolui possunt cardinum [Forte, carminum] laudes, et nobis, qui, licet immeriti, diuina tamen gratia proueniente, pastoralis regiminis curam gerimus, optima in sidereis arcibus remunerationis premia ascribantur.  Igitur quia constat religiositatem tuam nobis detulisse preceptum D. piissimi regis Aistulphi de prefato monasterio, et omnibus ei pertinentibus locis ac possessionibus, atque petiistis ut per nostri apostolici priuilegii paginam reconfirmaremus; unde nos precibus uestris inclinati hac hora presenti 14 [Lege 6] indictione in perpetuum supradictum monasterium successorum tuorum abbatum ditione et potestate cum omnibus sibi pertinentibus confirmantes, et irrefragabili iure decernimus permanenda, id est monasterium sancti Syluestri, quod et Nonantula territorio Mutinense. Quapropter auctoritate beati Petri apostoli, cui a Domino Deo nostro celorum regni claues tradite sunt, et potestas ligandi, et soluendi celo terraque concessa est, promulgantes decernimus,  et firma stabilitate censura statuimus, ut ipsum uenerabile monasterium cum omnibus locis, mansis, fundis, et casalibus, domibus, atque familiis, seruis originalibus, simulque rebus, et possessionibus, et frugibus, et decimationibus, nec non aquis, molis, oliuetis, uel quidquid in quibuscunque locis habere uel tenere uidetur, uel si quid in potestate legaliter donatum, uel largitum fuerit, aut quolibet modo iuste euenerit, tenere et possidere sine qualibet controuersia perpetuis temporibus ualeat, et nulli  inquam liceat regum, episcoporum, ducum, uel actorum parue uel magne persone in predicto uenerabili monasterio, uel in eis que eidem pertinere noscuntur, quocunque modo incumbere, atque inuasionem facere, nec quispiam sacerdotum ibidem presumat accedere, uel missarum solemnia celebrare, et neque episcopus, neque abbas, uel comes, aut quelibet magna paruaque persona, in prefato monasterio uel in eius cellis aut ecclesiis mansiones facere, aut expensas expetere, aut aliquod per potestatem seruitium, preter peregrinos, et hospites, et neque colloquium qualecunque, aut placitum in ipso monasterio, aut in eius prenominatis cellis tenere quis audeat, nisi ab abbate fuerit inuitatus, quatenus hoc, quod ad laudem Dei, et stabilitatem  predicti monasterii statuimus, firma stabilitate permaneat, interdicentes omnino episcopo, in cuius parochia esse uidetur supradictum monasterium constitutum, ut nichil contra tenorem presentis decreti pia postulatione indulti quidpiam attentet, neque ullo modo eius baptismales ecclesias sibi uindicet, neque ipse, suique successores, presumant prohibita contingere; sed neque missarum solemnia ibidem persoluere presumat, nisi ab abbate suprascripti monasterii fuerit inuitatus; neque ordinationem sacerdotum quilibet episcoporum in prefato monasterio, uel eius iure, aut suo clero agere audeat, nisi, ut prefatum est, ab abbate fuerit inuitatus; chrismaque, uel quidquid ad sacra mysteria pertinet, si a parte monasterii fuerit postulatum, a quibuscunque  preuoluerit presulibus, concedimus tribuendum. Sed neque decimas unquam dare concedimus, nisi ecclesiis supradicti uenerabilis monasterii ad nostram diecesim pertinentibus. Sed et hoc statuimus, et inuiolabili sanctione apostolica auctoritate firmamus, ut nullus aliquando in predicto monasterio de aliis monasteriis, seu quibuscunque ecclesiis atque locis, abbas esse presumat, neque a quacunque potestate eis introducta; sed cum diuina uocatione abbas prefati monasterii pertinxerit, et resolutionis tempus aduenerit, de propria semper congregatione eligatur abbas qui ab omnium monachorum consensu in eis constituatur ad augumentum, et solertissimam gubernationem eorum, pro Dei amore morantium, monastico  ordine militantium; nichilominus huius nostri pontificis interdictione inhibemus aliquam scripturam, uel confirmationem, de predicti monasterii rebus, uel de prenominata abbatia quoquo ingenio contra hoc nostrum preceptum petere. Si qua uero scriptura uel petitio impetrata fuerit, uel in reliquo apparuerit, has irritas esse, uacuasque omni robore iubemus. Si quis preterea, quod non credimus, presumpserit hoc nostrum apostolicum priuilegii constitutum in aliquo transgredi, aut contemnere, sciat  se auctoritate beatorum Petri et Pauli apostolorum principum, et CCCuIII [F. CCCXuIII] Patrum anathematis uinculis esse innodatum, et cum diabolo, et eius atrocissimis pompis, atque cum Iuda traditore Domini nostri Iesu Christi eterni incendii supplicio concremandum deputatum, et e regno Dei penitus segregatum. Porro qui obseruator et custos exstiterit benedictionis gratiam a misericordiosissimo Domino Deo nostro et uitam perpetuam consequatur.

Scriptum per manum Sergii S. R. E. scriniarii, indictione 6, mense Ianuario. Data idibus Ianuarii per manum Anastasii I, episcopi diecesanorum sancte sedis apostolice, anno Deo propitio pontificatus D. Stephani summi pontificis, et uniuersalis pape in sacratissima sede beati Petri apostoli primo.  Bene ualete



REuELATIO STEPHANI PAPAE II. Cum in Sancti Dionysii monasterio exitiali morbo teneretur, eiusdem sancti martyris beneficio diuinitus liberatum fuisse testatus est.

Stephanus episcopus seruus seruorum Dei.

Sicut nemo se debet iactare de suis meritis, sic non debet opera Dei que in illo per suos sanctos fiunt sine suis meritis silentiare, sed predicare, quia sic angelus admonet Tobiam . Unde ego pro oppressione sancte Ecclesie a rege atrocissimo et blasphemo, nec dicendo Aistulpho, ad optimum et sancti Petri fidelem dominum Pippinum Christianissimum regem in Franciam ueni, ubi egrotaui usque ad mortem, et mansi aliquod tempus apud pagum Parisiacum  in uenerabili monasterio beati martyris Christi Dionysii. Quo cum iam me medici desperarent, fui in oratione in ecclesia eiusdem beati martyris subtus companas, et uidi ante altare bonum pastorem dominum Petrum, et magistrum gentium dominum Paulum et nota mente illos recognoui [a 1Kb] de illorum surtariis et ter beatum dominum Dionysium ad dexteram domini Petri, subtilem et longiorem, pulchra facie, capillis candidis, colobio indutum candidissimo, purpura clauato, pallio toto purpureo, auro interstellato, et sermocinabantur inter se letantes. Dixitque bonus pastor dominus Petrus: Hic frater noster postulat sanitatem; et dixit beatus dominus Paulus: Modo sanabitur; et  appropinquans misit manum suam ad pectus domini Dionysii amicabiliter, respexitque ad dominum Petrum, et dixit dominus Petrus ad Dominum Dionysium hilariter: Tua gratia sanitas est eius. Et statim beatus Dionysius thuribulum incensi, et palmam in manu tenens, cum presbytero et diacono qui in parte stabant, uenit ad me, et dixit mihi: Pax tecum, frater, noli timere, non morieris, donec ad sedem tuam prospere reuertaris. Surge sanus, et hoc altare in honorem Dei et apostolorum eius Petri  et Pauli, quos uideas, dedica, missas gratiarum agens. Erat enim ibi inestimabilis claritas et suauitas. Moxque sanus gratia Dei factus, uolebam implere quod mihi preceptum erat. Et dicebant qui ibi aderant quod dementabar. Quapropter retuli illis [ex ordine], et regi, suisque optimatibus que uideram, et quomodo sanus fuerim, et impleui que iussa sunt mihi [omnia]. Benedictus Deus.



ADDITIO AD REuELATIONEM STEPHANI PAPAE II. In ueteri Codice Floriacensi de gestis pontificum hec leguntur:

Huic pape sanctissimo Stephano reuelatio et memoria ostensa est de consecratione altaris apostolorum Petri et Pauli, quod est situm ante sepulcrum  sanctorum Dionysii, Rustici et Eleutherii quinto Kalendas Augusti, qui pro oppressione atrocissimi et nec nominandi Haistulfi Pippinum regem Francorum adiit, et in monasterio sanctorum Dionysii sociorumque eius infirmus iacuit, sed sanctorum precibus sanitati redditus altare consecrauit, et non multo post tempore Pippinum et duos filios eius Carolum et Carolomannum in reges Francorum apud Ferrarias benedixit et contestatus est, ut nullus nisi de eorum progenie per succedentium temporum curricula in regno Francie rex crearetur. Acta sunt hec anno Incarnationis dominice 754.



ALIA ADDITIO AD REuELATIONEM STEPHANI II PAPAE. Ex Codicibus ecclesie Senonensis et sancti Germani Pratensis.

 Gesta sunt hec a beato Stephano papa diuina clementia, adiuuantibus sanctis apostolis Petro et Paulo, per beatissimum martyrem Dionysium hoc anno, qui est ab Incarnatione Domini nostri Iesu Christi 754, u Kal. Augusti, Deinde mox sequitur in iisdem Codd. Quoniam Christi roboratus uirtute inter celebrationem consecrationis prefati altaris, et oblationem sacratissimi sacrificii, unxit in reges Francorum, florentissimum regem Pippinum, et duos filios eius Carolum et Carolomannum, sed et Bertradam  coniugem ipsius inclyti regis Pippini indutam cycladibus regiis, gratia septiformis Spiritus sancti, in Dei nomine consignauit, atque Francorum proceres apostolica benedictione sanctificans, auctoritate beati Petri sibi a Domino Iesu Christo tradita obligauit, et obtestatus est, ut nunquam de altera stirpe per succedentium temporum curricula, ipsi, uel quique ex eorum progenie orti, regem super se presumant aliquo modo constituere, nisi de eorum propagine, quos et [a 2Kb] diuina prouidentia ad sanctissimam apostolicam sedem tuendam eligere, et per eum, uidelicet uicarium sancti Petri, imo Domini nostri Iesu Christi, in potestatem regiam dignata est sublimare, et unctione sacratissima consecrare.



RESPONSA [b 1Kb] STEPHANI PAPAE II. Que cum in Francia esset in Carisiaco uilla, [c 1Kb] Brittanico monasterio dedit ad uaria consulta, de quibus fuerat interrogatus, anno Christi 754.



I.---De eo qui, abiecta ancilla, uxorem ingenuam ducit.

In epistola Leonis pape ad Rusticum Narbonensem episcopum, cap. 5, ita continetur: Ancillam a toro abiicere , et uxorem certe ingenuitatis accipere, non duplicatio coniugii, sed profectus est honestis.



II.---Si alter coniugum debitum reddere non possit.

Si quis se in coniugio copulauerit, et uni eorum contigerit ut debitum reddere non possit, non liceat eos separare, nec pro alia infirmitate, excepto si demonii infirmitas, aut lepre macula superuenerit;  ceterum si ab his duabus infirmitatibus liberi fuerint inuicem coniuncti, unus alteri seruitium exhibeat.



III.---De eo qui uxorem habet in patria, et in alia regione uersatur.

Si quis in aliena patria ancillam duxerit in consortium, postea in propriam reuersus ingenuam acceperit, et iterum contigerit, ut ad ipsam qua inantea fuerat patriam reuertatur, et illa ancilla quam prius habuit alii uiro sociata fuerat, hic talis potest aliam accipere, tamen non illa uiuente ingenua quam in patria propria habuit.



Iu.---Si quis commatrem de baptismo uel confirmatione duxerit.


Ut nullus habeat commatrem suam spiritalem, tam de fonte sacra quam de confirmatione, neque sibi clam, in neutra parte coniugio sociatam. Quod si coniuncti fuerint, separentur.



u.---An liceat uiro qui uxorem repudiauit aliam ducere.

Si uxor a uiro repudiata fuerit, utrum liceat uiro illa uiuente aliam ducere, in epistola domni Innocentii pape directa ad Exuperium Tolosanum episcopum continetur: Qui interueniente repudio alii se matrimonio copularunt, quos in utraque parte adulteros esse manifestum est; qui uero uel uxore uiuente, quamuis desociati uideantur esse a coniugio, ad aliam copulam festinarunt, neque possunt adulteri  non uideri, intantum ut etiam ee persone quibus tales coniuncti sunt etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam, et aliam duxerit, mechatur . Et ideo omnes a communione abstinendos.



uI.---De uirginibus non uelatis, si nupserint.

De his qui, promissam uirginitatem transgredientes, matrimonium inierunt, in epistola beati Innocentii pape directa uictricio Rothomagensi episcopo, cap. 15, ita continetur: Ee uero , que necdum sacro uelamine sunt tecte, tamen in proposito uirginali semper uiuere se promiserant, licet uelate non sint, si forte nupserint, his agenda aliquanto tempore penitentia, quia sponsio earum a  Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio, quam cum Deo pepigit, solui sine uindicta non debet? Nam si apostolus Paulus que a proposito uiduitatis discesserunt dixerit eas habere damnationem , quia primam fidem irritam fecerint, quanto magis uirgines que pactionis sue fidem minime seruauerunt?



uII.---De monachis et nonnis, si nuptias ineant.

De monachis et nonnis de monasterio fugientibus, in concilio Chalcedonensi, cap. 16, ita continetur: uirginem que se Deo consecrauerit , similiter et monachum non licere nuptialia iura contrahere. Quod si hoc inuenti fuerint perpetrantes, excommunicentur. Confitentibus autem decreuimus  ut habeat auctoritatem eiusdem loci episcopus humanitatem misericordiamque largiri.



uIII.---De uidua que, suscepto uelo, postea nubit.

De muliere que post mortem uiri sui uelata fuerit aliquantum temporis, et postea uirum accipit, in epistola Siricii pape ad episcopum Himerium Tarraconensem directa, cap. 5, ita continetur: De his uero qui , acta penitentia, tanquam canes ac sues ad uomitos pristinos et uolutabra redeuntes, et militie cingulum, et ludicras uoluptates,  et noua coniugia, et illicitos denuo appetiere concubitus, quorum professam incontinentiam generati post absolutionem filii prodiderunt; de quibus, quia iam suffugium non habent penitendi, id diximus decernendum, ut sola in Ecclesia fidelibus oratione iungantur, sacre mysteriorum celebritati, quamuis non mereantur, intersint; a dominice autem mense conuiuio segregentur, ut hac saltim districtione correpti, et ipsi se castigent, et alii a talibus retrahantur. Quos tamen, quoniam carnali fragilitate ceciderunt, uiatico munere cum ad Deum ceperint proficisci, per communionis gratiam uoluimus subleuari. Quam formam et circa mulieres, que se post penitentiam talibus pollutionibus deuinxerint, seruandam esse censemus. Qua de re, iuxta huius uenerabilis  uiri sententiam, eamdem mulierem, que, tali nefario coniugio abiecto, monastico habitu copulata est, eo in id quod Deo promisit non perdurauit, decernimus in monasterium sine mora mittendam, ut illic in sua penitentia finiat uitam.



IX.---Si sanus uir leprosam duxerit uxorem.

Si sanus uir leprosam duxerit uxorem, ut [F., aut] postmodum ei superueniat lepra, postposita negligentia, tales separentur, ne concepti filii lepre macula polluantur. Fas namque est ut mundus ad mundam iungatur.



X.---De eo qui nesciens a quo sit ordinatus missas fecit et baptizauit, tum postea, dimisso officio, uxorem duxit.

De illo presbytero qui dicit se nescire qui eum  benedixit, et tamen aliquantum temporis missas fecit, et baptizauit, postea autem, ipsum officium dimittens, uxorem duxit, hunc uero presbyterum quis ambigat omnino culpabilem, qui sacrilego ausu quod sibi collatum ignorabat uti minime debuit? Pro quo omnimodo abiiciendus est, et in monasterium mittendus, ut illic sub digna penitentia suam lugendo finiat uitam. Infantes uero illi quos baptizauit, si in nomine sancte Trinitatis sunt baptizati, omnimodo probantur baptizati, pro eo quod et laicis, si necessitas urget, ut non illi qui baptizandi sunt in eternum pereant, licentia data est in hoc succurrere. Mulier uero illa quam in uxorem sacrilegus ille pseudo-presbyter accepit, si cognouit quia officium presbyteri fungebatur, et ita cum eo iuncta est, et  illa in monasterio penitentie submittatur. Si uero ignoranter hoc egit, nulla ei adscribitur culpa.



XI.---De presbytero qui, cum deesset aqua, periclitantem infantem uino baptizauit.

Si in uino quis, propterea quod aquam non inueniebat, omnino periclitantem infantem baptizauit, nulla ei exinde adscribitur culpa ; nam si aqua adfuit presens, ille presbyter excommunicetur, penitentie submittatur, quia contra canonum sententiam agere presumpsit.



XII.---An liceat aqua concha uel manibus infusa baptizare.


Si licet per necessitatem cum concha, aut cum manibus, infanti in infirmitate posito aquam super caput fundere, et sic baptizare. Hoc baptisma, si in nomine sancte Trinitatis peractum fuerit, firmiter permanebit, presertim cum et necessitas exposcit ut ille qui egritudine detentus est hoc modo renatus particeps Dei regni efficiatur.



XIII.---De presbytero qui baptizauit nesciens Symbolum, nec Orationem Dominicam, nec psalmos, et an ipse ordinatus esset.

De illo presbytero qui baptizauit, tamen nec Symbolum, nec Orationem Dominicam, nec psalmos tenet, nec scit si episcopus eum benedixit, hic primum omnium dignitatem, qua illicita uti presumpsit,  amittens, sub districta penitentia et in monasterium mittatur, et, omnibus diebus uite sue plangens quod incongrue egit, degat uita monastica. Infantes uero quos baptizauit, si in nomine sancte Trinitatis baptizati sunt, in hoc baptismo permaneant.



XIu.---De presbytero qui baptismi formule quedam adiecit, et nescit utrum episcopus fuerit, qui eum rodinauit.

De illo presbytero qui baptizauit isto modo sic rustice: In nomine Patris mergo, et Filii mergo, et Spiritus sancti mergo, et ipse presbyter nescit si episcopus fuit qui eum benedixit, hic, qui ordinationem suam ignorat, omnino abiiciendus est, et sub arcta penitentia in monasterio mittendus, ut omnibus diebus uite sue in luctu et fletu sub monastico habitu  conuersetur. Infantes uero illi quos baptizauit, licet rustice, quia in nomine sancte Trinitatis sunt baptizati, in eo permaneant baptismo.



Xu.---De episcopis accusatis et condemnatis.

De episcopo accusato in concilio Antiocheno, cap. 15, ita continetur: Si quis episcopus  de certis criminibus accusatus condemnetur ab omnibus episcopis eiusdem prouincie, cunctique consonanter eamdem contra eum formam decreti protulerint, hunc apud alios nullo modo iudicari, sed firmam concordantium episcoporum prouincie manere sententiam



XuI.---De presbyteris et diaconis accusatis.

De presbyteris uel diaconibus accusatis in concilio Carthaginensi, cap. 20, ita continetur: Si  autem presbyteri  aut diaconi fuerint accusati, adiuncto sibi ex uicinis locis cum proprio episcopo legitimo numero collegarum, quos ab eodem accusati petierint, id est, una secum in presbyteri nomine sex, in diaconi tres, ipsorum causam discutiant, eadem dierum et dilationum, et discussionis personarum inter accusatores et eos qui accusantur, forma seruata; reliquorum autem clericorum causas etiam solus episcopus loci cognoscat et finiat.



XuII.---De presbytero cuius crimen quod ante ordinationem admiserat innotuit.

De presbytero qui in culpam criminalem incidit, et peccatum eius publicatum est, in concilio Neocesariensi, cap. 9, ita continetur: Presbyter si preoccupatus  corporali peccato prouehatur , et confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Nam peccata reliqua plerique dixerunt per manus impositionem posse dimitti. Quod si de se non fuerit confessus, et argui manifeste nequiuerit, potestatis sue iudicio relinquatur.



XuIII.---De coma clericis aut monachis non laxanda.

Ut nullus clericus aut monachus comam laxare presumat, aut anathema sit.



XIX.---De femina que alteri nupserat, cum eius uir in aliena prouincia falso mortuus putaretur.

De separata a marito, si uir eius in aliena prouincia  uiuere putabatur, in epistola beati Leonis pape directa ad Nicetam Aquileiensem episcopum ita continetur: Cum ergo per bellicam cladem , et per grauissimos hostilitatis incursus, ita quedam dicatis diuisa esse coniugia, ut abductis in captiuitatem uiris, femine eorum remanserint destitute, que uiros proprios, aut interemptos putarint, aut nunquam a dominatione crediderint liberandos, et aliorum coniugium solitudine [sollicitudine] cogente transierint; cumque nunc statu rerum, auxiliante Domino, in meliora conuerso, nonnulli eorum qui putabantur periisse remeauerint, merito caritas tua uidetur ambigere quid de mulieribus que aliis iuncte sunt uiris a nobis debeat ordinari. Sed quia nouimus scriptum, quod a Deo iungitur mulier Deo ,  et iterum preceptum agnouimus ut quod Deus iunxit homo non separet , necesse est ut legitimarum federa nuptiarum redintegranda credamus, et, remotis malis que hostilitas intulit, unicuique id quod legitime habuit reformetur, omnique studio procurandum est ut recipiat unusquisque quod proprium est. Nec tamen culpabilis iudicetur, et tanquam alieni iuris peruasor habeatur, qui personam eius mariti, qui iam non esse existimabatur, assumpsit. Sic enim multa que ad eos qui in captiuitatem ducti sunt pertinebant in ius alienum transire potuerunt, et tamen plenum iustitie est ut eisdem reuersis propria reformentur. Quod si in mancipiis, uel in agris, aut etiam in domibus ac possessionibus rite seruatur, quanto magis in coniugiorum redintegratione faciendum,  ut quod bellica necessitate turbatum est, pacis remedio reformetur? Et ideo si uiri post longam captiuitatem reuersi ita in dilectione suarum coniugum perseuerant, ut eas cupiant in suum redire consortium, omittendum est et inculpabile iudicandum quod necessitas intulit, et restituendum est quod fides poscit. Si autem alique mulieres ita posteriorum uirorum amore sunt capte, ut malint his coherere quam ad legitimum redire consortium, merito sunt notande, ita ut etiam ecclesiastica communione priuentur, que de re excusabili contaminationem criminis elegerint, ostendentes sibimet pro sua incontinentia placuisse quod iusta remissio potuit expiare. Redeant ergo ad suum statum uoluntaria redintegratione  coniugia, neque ullo modo ad opprobrium male uoluntatis trahant quod conditio necessitatis extorsit, quia sicut he mulieres que reuerti ad uiros  suos nolunt impie sunt habende, ita ille que in affectum ex Deo initum redeunt, merito sunt laudabiles iudicande.




ANNO DOMINI DCCLuIII
S. PIRMINIUS ABBAS.





NOTITIA IN S. PIRMINIUM ABBATEM.


 Pirminium abbatem fuisse ex titulo sui libelli satis constat; chorepiscopum etiam fuisse ex coniectura suspicantur eruditi. Obiit anno 758, ut Mabillonius docet, et ex eo Historia litteraria Gallie . Quare typographicum sphalma uidetur in Fabricium irrepsisse, apud quem, decennio serius eius mors consignatur. Pirminii libellus De singulis libris canonicis inter analecta Mabillonii primum prodiit, a quo et nos inde accepimus. In eo tametsi barbare exarato, multa leguntur quibus dogmata catholica et ecclesiastice consuetudines confirmari illustrariue possint. De eo plura non constant. Ex iis tamen fuisse uidetur qui ab esu sanguinis uel morticini abstinendum ducebant: quare et in illum eiusque sequaces calamum strinxisse uideatur Euantius,  dum ait: In quibusdam Cesarauguste partibus reperisse uos asseritis Christianos necdum eruditos  paginibus sacris . . . . . qui dicunt immundum fieri hominem alicuius animalis sanguinem comedentem. Certe Pirminius doctrinam suam maxime ex Actis apostolorum confirmare studet, quod testimonium presertim diluere nititur Euantius. Ceterum chorepiscopum illum saltem fuisse coniiciunt ex ipsa phrasi sue orationis, locum nemo, quod sciam, hactenus indicauit. In Cesaraugustana tamen diecesi si quis ponat propter Euantii auctoritatem, rem fortasse haud improbabilem affirmabit: cui etiam astipulabuntur uoces Karagios et Karakares, que suo adhuc tempore apud Hispanos in usu fuisse docet Philesacus. Fatendum tamen et in Galliis et in Hispaniis inualuisse eas superstitiones de quibus queritur Pirminius, quocum suo loco adnotauimus conferendum  Berardum in Cann. Gratiani .





SANCTI PIRMINII ABBATIS DE SINGULIS LIBRIS CANONICIS SCARAPSUS [a 1Kb] .


 Fratres karissimi, Spiritus sanctus per prophetas, sacerdotes et Leuitas et omnes doctores Ecclesie catholice admonet dicens: Clama, ne cesses, quasi tuba exalta uocem tuam, et annuntia populo meo peccata eorum. Et iterum: Si non adnuntiaueris iniquo iniquitatem suam, ipse in peccatis suis morietur, sanguinem eius de manu tua requiram. Et Dominus in Euangelio ait: Euntes in mundo uniuerso, predicate  Euangelium. Et uos, fratres, qui ad ecclesiam conuenitis, Dominus per prophetam dicit: uenite, filii, audite me, timorem Domini docebo uos. Et iterum: Hodie si uocem eius audieritis, nolite obdurare cordo uestra. Et Dominus in Euangelio: uenite ad me, omnes qui laboratis et onerati estis, et ego uos reficiam, dicit Dominus. Petimus ergo, karissimi, caritatem uestram, ut que pro salute uestra dicuntur, attentius  audiatis Longus quidem pro diuinis Scripturis ordo digeritur, sed uelut aliquantulum in memoria teneatis pauca uobis de pluribus commendamus.

Cum fecisset Dominus in principio celum et terram, et in illa celesti habitatione fecit spiritales creaturas, id est, angelos, e quibus unus qui primus omnium archangelus fuerat factus, uidens se in tanta gloria prefulgentem, non dedit honorem Deo creatori suo, sed similem se illi dixit; et pro hac superbia cum aliis pluribus angelis qui illi consenserunt, de illa celesti sede in ere isto, qui est sub celo, deiectus est, et perdita luce glorie sue factus est diabolus. Similiter et illi angeli qui consentientes illi fuerunt, cum ipso de celo proiecti sunt, perdito splendore glorie sue facti sunt demones. Reliqui autem qui  subditi fuerunt Deo, in sue claritatis gloria in conspectu Domini perseuerarunt, et ipsi dicuntur angeli sancti.

Post istam ruinam angelorum, formauit Deus hominem de limo terre, ut si preceptum Domini seruasset, in loco illo celesti sine morte succederet, unde angeli illi refugi ceciderunt; si autem preteriisset Dei preceptum, morte morietur. uidens autem diabolus quia propterea factus fuerat homo, ut in loco illius unde ipse cecidit, in regno Dei succederet; inuidia ductus, suasit hominem ut mandata Dei transiret. Preceperat autem Deus homini dicens: De omni ligno paradisi comede, de ligno autem scientie boni et mali ne comedas; in quocunque enim die comederis ex eo, morte morieris. Ex quo ligno contra preceptum  Dei tulit homo de fructibus illius, suadente diabolo, et comedit; pro qua offensa iactatus est homo de paradiso in exsilio mundi istius, ubi multos labores et dolores pateretur.

Fuit autem primus homo dictus Adam, et mulier eius dicta est Eua, quod creauit: ex istis duobus omne genus hominum propagatum est. Qui obliti creatorem suum Deum multa scelera facientes irritauerunt Deum, ad iracundiam prouocantes eum. Pro qua re immisit Deus diluuium, et perdidit omnes, excepto uno iusto nomine Ne cum suis tribus filiis, et uxores eorum pro reparando humano genere reseruauit. A primo ergo homine Adam usque ad diluuium transierunt anni duo millia CCXLII. Post diluuium iterum recuperatum est genus humanum  per filios Ne; et cum cepisset multitudo succrescens mundum implere, obliuiscentes iterum homines creatorem mundi Deum, ceperunt colere creaturas, et multa alia mala opera facere, que dinumerare longum est.

Cum uidisset Deus tantam malitiam hominum, dedit per famulum suum Moysen legem in duas tabulas lapideas digito Dei scriptas. In prima tabula: Audi, Isrel, Dominus Deus tuus, Deus unus est. Non assumes nomen Dei tui in uano. Memento ut diem Sabbati sanctifices. Sex diebus operaberis, et facies omnia opera tua; septimus autem dies Sabbatum est  Domini Dei tui, non facies omne opus in eo. In secunda tabula: Honora patrem tuum et matrem tuam. Non mechaberis. Non occides. Non furtum facies. Non falsum testimonium dices. Non concupisces uxorem proximi tui. Et iterum: Non concupisces rem proximi tui. Etiam lege accepta, homines in ipsa preuaricati, et postmodum ad idola et culturas demonum reuersi, in multis criminibus et peccatis detenti errauerunt.

Iterum cum uidisset Deus tantam stultitiam et duritiam humanam, quia hominem quem creauit non uult perdere, misit prophetas suos monens eos per Spritum sanctum, ut de culturis idolorum uel preuaricatione legis ad cultum diuinum uel precepta Dei reuerterentur. Sed nec ipsa lex, que per Moysen data fuit, nec ipsi prophete eos de originalibus  peccatis, que de Adam traxerant, liberare potuerunt, quia omnis anima peccatorum et iustorum exeuntes de corpore ad infernum descendebant [a 1Kb] propter ipsa originalia peccata, que de Adam traxerant, pro eo quod in paradiso primus homo transgressus est mandatum Dei.

Sed quando uidit Deus quod totus mundus periret, misertus est humano generi: Misit filium suum natum ex muliere, factum sub lege, ut eos qui sub lege erant redimeret. Descendere dignatus est Filius Dei de sinu Patris, hoc est uerbum in utero sancte Marie semper uirginis. In tanta humilitate uenit, ut per humilitatem uinceret diabolum mortis auctorem, et liberaret humanum genus per crucem sue passionis. Qui cum Patre fulgebat  in celo, in terra pannis inuolutus in presepio iacebat. Ille Aegypto fugatus, in corpore circumcisus; ille a Ioanne quasi triginta annorum in Iordane fluuio baptizatus, et predicauit in Iudeis et gentibus omnia mala opera uel diabolica derelinquere, et penitentiam agere, et baptismum accipere, uel precepta sua, quod sunt quatuor Euangelia et reliqua sacra Scriptura, custodire. Et elegit duodecim discipulos suos, ut quidquid in uniuerso mundo predicarent, omnes crederent in nomine Patris, et Filii, et Spiritus sancti, et baptizarent in remissione omnium peccatorum. Et isti sunt apostoli: Petrus, Andreas, Iacobus, Ioannes, Philippus, Thomas, Bartholomeus, Mattheus, Simon Zelotes, Iudas Iacobi, Iacobus Alphei; et sic illis Dominus docuit orare: Pater noster  qui in celis, sanctificetur nomen tuum. ueniat regnum tuum. Fiat uoluntas tua sicut in celo et in terra. Panem nostrum supersubstantialem da nobis hodie. Et dimitte nobis debita nostra, sicut et nos dimittimus debitoribus nostris; et ne inducas nos in tentationem, sed libera nos a malo . Et ipse Christus Filius Dei de aqua uinum fecit, et de quinque panibus et duobus piscibus quinque millia populi satiauit, et super mare pedibus ambulauit, et leprosos mundauit, et demonia eiecit, et surdos fecit audire, et, mutos loqui, et paralyticos sanauit, et cecos illuminauit, et omnem infirmitatem et languorem in populo sanauit.  Et ipse Dominus ieiunauit XL diebus et XL noctibus, et postea esuriit; et accedens diabolus dixit ei: Si filius Dei es, dic ut lapides isti panes fiant. Respondens Christus dixit ei: Non in pane solo uiuit homo, sed in omne uerbo Dei. Et dixit ei diabolus: Si Filius Dei es, mitte te deorsum. Dicit illi iehsu: Non tentabis Dominum Deum tuum. Et ostendit illi diabolus omnia regna mundi et gloriam eorum, et dixit illi: Hec omnia tibi dabo, si cadens adoraueris me. Tunc dixit ei: uade retro, Satanas; scriptum est enim: Dominum Deum tuum ad rabis, et illi soli seruies. Tunc reliquit eum diabolus; et ecce accesserunt angeli, et ministrabant ei. Hic ostenditur quod unus diabolus tentauit Adam et Christum, et de eadem causa tentauit eos. Adam tentauit in gula cum dixit: Cur  precepit uobis Deus ne comederetis de hoc ligno ? uanam gloriam suggessit, quando dixit: Scientes bonum et malum. Et sic tentat omnem, si potest, hominem uincere, in gula cadit [a 1Kb] , in fornicatione, in luxuria, in immunditia, in impudicitia; et si in his cadit homo, suggerit illi uanam gloriam, unde nascitur iactantia, elatio, superbia; et si in his non peccat homo, suggerit cupiditatem, inde nascuntur inimicitie, contentiones, ire, discordia, furta, homicidia, zeli. Et propterea corripiamus arma Christi, et uincamus inimicum, sicut noster magister docuit Christus, et illum risit.

Post hec cum duodecim discipulis suis uenit ad cenam quinta feria, que uocatur Iouis et Cena Domini, et uno [uni] ex ipsis duodecim discipulis suis,  qui uocabatur Iudas Scariotis, immisit diabolus per inuidiam cordi sicut Iudeorum, ut Christum Filium Dei, ipsis Iudeis consentientibus, pro triginta argenteis in ipsa nocte traderet ad crucifigendum. Et ille uoluntarie, non inuitus, pro nostra salute uenit ad passionem; ille pro nobis opprobria sustinuit, ille irrisiones, ille sputa, ille alapas, ille flagella, ille spineam coronam; ut [F. et] feria que dicitur die ueneris, in crastino de cena, hora sexta, a Iudeis suspensus in cruce; et in ipsa die tenebre facte sunt super uniuersam terram a septima hora usque ad horam nonam; et terra mota est, et petre scisse sunt, et monumenta aperta sunt, et multa corpora sanctorum qui dormierant resurrexerunt, et exeuntes de monumentis  post resurrectionem, uenerunt in sanctam ciuitatem, et apparuerunt multis . Ipse Dominus pro nobis in cruce clauis confixus, aceto potatus, lancea perforatus, et in ipsa hora nona emisit spiritum; et emanauit de latere eius sanguis et aqua. Quid per sanguinem nisi redemptio? Quid per aquam, nisi baptismi sacramentum significaretur? Deinde corpus Christi iacuit in sepulcro; et dum illud sacrum corpus in sepulcro iaceret, anima Christi descendit ad infernum. Inde eripuit Adam primum hominem, et omnes patriarchas et prophetas et iustos, qui propter originalia peccata ibidem detinebantur. Unde Dominus dicit: Ero mors tua, o mors;  ero morsus tuus, o inferne . Quia Dominus noster iehsu Christus morsus inferni fuit, quia parte abstulit, parte reliquit illos; iustos abstulit, illos peccatores reliquit. Quai illa diuinitas Dei, que impassibilis est, hoc est uerbum, cum Patre erat in celo, et cum corpore in sepulcro, et cum anima Christi in inferno, quia sola humanitas sine diuinitate mundum redimere non poterat.

Deinde alligauit diabolum, et exspoliauit infernum. Tertia die, quod omnes Christiani celebrant Pascha, die Dominico, resurrexit de sepulcro, et post resurrectionem apparuit hominibus, et per quadraginta dies usque ad ascensionem ad celos, cum apostolis inter homines in isto mundo ambulauit, et ostendit eis plagam lancee in latus, et fixuras clauorum  in manus suas; et loquens eis multa de regno Dei, eleuauit manus suas super eos, et benedixit illos, et dixit illis: Euntes in mundo, docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia quecunque mandaui uobis. Et precepit eis a Ierosolymis ne discederent, sed exspectarent promissionem Patris; et dixit eis: Accipietis uirtutem superuenientis Spiritus sancti in uos, et eritis mihi testes. Et cum hec dixisset, uidentibus illis, eleuatus est, et nubes suscepit eum ab oculis eorum. Cumque intuerentur in celum euntem illum, ecce duo uiri astiterunt iuxta illos in uestibus albis, qui et dixerunt: uiri Galilei, quid statis aspicientes in celum? Hic iehsu, qui assumptus est a uobis in celum, sic ueniet, quemadmodum uidistis eum euntem in celum. Et  hoc actum est quinta feria, que uocatur dies Iouis, quod est Ascensio Domini.

Tunc ipsi discipuli Domini reuersi sunt Hierosolyma, et erant perseuerantes unanimiter in oratione usque ad decimum diem, quod est Pentecoste, et dicitur quinquagesimus dies, dominicus; et in ipsa die, hora tertia, factum est repente de celo sonus, tanquam aduenientis spiritus uehementis, et impleuit totam domum ubi erant sedentes apostoli. Et apparuerunt illis dispertite lingue tanquam ignis, seditque supra singulos eorum, et repleti sunt omnes Spiritu sancto, et ceperunt loqui aliis linguis, prout Spiritus sanctus dabat eloqui illis; et composuerunt Symbolum. Petrus: Credo in Deum Patrem omnipotentem creatorem celi et terre. Ioannes: Et in Iesum Christum Filium  eius unicum Dominum nostrum. Iacobus dixit: Qui conceptus est de Spiritu sancto, natus ex Maria uirgine. Andreas ait: Passus sub Pontio Pilato, crucifixus, mortuus, et sepultus. Philippus dixit: Descendit ad inferna. Thomas ait: Tertia die surrexit a mortuis. Bartholomeus ait: Ascendit ad celos, sedit ad dexteram Dei Patris omnipotentis. Mattheus ait: Inde uenturus iudicare uiuos et mortuos. Iacobus Alphei dixit: Credo in Spiritum sanctum. Simon Zelotes ait: Sanctam Ecclesiam catholicam. Iudas Iacobi dixit: Sanctorum communionem, remissionem peccatorum. Item Thomas ait: Carnis resurrectionem, uitam eternam,

 Deinde, sicut antea Christus predixerat, dispersi sunt in uniuersum mundum ad predicandum omnes gentes, et baptizandum eos in nomine Patris, et Filii, et Spiritus sancti. Et ipsi apostoli benedixerunt episcopos, diaconos, presbyteros, et reliquos gradus Ecclesie catholice ordinauerunt, qui post discessum apostolorum, sicut ipsi supra scripti ordine apostolico in populo catholico uigilanter et prudenter usque in fine mundi per successionem episcoporum agere debeant. Et nunc tempore boni per Dei gratiam ad saluationem iustorum constituuntur, et mali non secundum constitutionem apostolicam, sed per cupiditatem, sicut Simon magus; uel per alias multas malas adinuentiones eorum ad ruinam populi instituuntur, qui plus uolunt presse quam prodesse in  Ecclesiis Dei. Sed considerare oportet quod scriptum est: Que dicunt uobis bona, facite; et, quod absit, si illi mala faciunt, facere nolite. Et alibi scriptum est: »Qui proficere studet, non consideret quid male alii faciunt, sed quid boni ille facere debeat.« Nam illi boni qui Ecclesiis catholicis presunt, que uobis recta predicant, et operibus complent, duplicia bona populis ostendunt, adimplentes illud euangelicum preceptum: Sic luceat lux uestra coram hominibus, ut uideant opera uestra bona, et glorificent Patrem uestrum qui in celis est.

Ergo karissimi, ut Spiritus sanctus per prophetam dicit: Effundam super uos aquam mundam, et mundabimini ab omnibus inquinamentis, et omnibus idolis uestris uniuersis; mundabo uos, et dabo uobis cor  nouum, et spiritum ponam in medio uestri. Et in Euangelio: Nemo intrat in regnum Dei, nisi qui renatus fuerit ex aqua et Spiritu sancto, hoc est, nisi qui crediderit et baptizatus fuerit. Ideo, fratres, ad memoriam uestram reducimus quale pactum in ipso baptisterio cum Deo fecimus, u. g., cum interrogati singuli nomen nostrum a sacerdote fuimus, quomodo diceremur, respondisti autem tu, si iam poteras respondere, aut certe qui pro te fidem fecit, qui de fonte suscepit, et dixit: Ioannes dicitur, aut aliud nomen. Et interrogauit sacerdos: Ioannes, abrenuntias diabolo, et omnibus operibus eius, et omnibus pompis eius? Respondisti, abrenuntio, hoc est, despicio et derelinquo omnia opera mala et diabolica. Post istam abrenuntiationem diabolo et omnibus  operibus eius, interrogatus es a sacerdote: Credis in Deum Patrem omnipotentem, creatorem celi et terre? Et respondisti: Credo. Et iterum: Credis et in Iesum Christum Filium eius unicum, Dominum nostrum, qui conceptus est de Spiritu sancto, natus ex Maria uirgine, passus sub Pontio Pilato, crucifixus, mortuus et sepultus, descendit ad inferna, tertia die resurrexit a mortuis, ascendit ad celos, sedet ad dexteram Dei Patris omnipotentis, inde uenturus iudicare uiuos et mortuos? Et respondisti Credo. Et tertio interrogauit sacerdos: Credis in Spiritum sanctum, sanctam Ecclesiam catholicam, sanctorum communionem, et remissionem peccatorum, carnis resurrectionem, et uitam eternam? Respondisti aut tu, aut patrinus  pro te, Credo. Ecce pactio qualis et promissio uel confessio uestra apud Dominum tenetur, et credens baptizatus es in nomine Patris, et Filii, et Spiritus sancti in remissione omnium peccatorum, et unctus es a sacerdote chrisma salutis in uitam eternam, et induit corpus tuum ueste candida, et Christus animam tuam induit gratiam celestem, et assignatus est tibi sanctus angelus ad custodiendum te, et acceptum nomen Christianum in Ecclesia catholica annumeratus factus es membrum Christi, ut ait Apostolus: uos estis Christi corpus, et membra de membro eius. A Christo enim Christiani numerati sunt. Non se autem glorietur Christianus, qui nomen habet, et facta non habet. Christianus ille est qui Christum in omnibus imitatur et sequitur, ut ait  apostolus: Qui se dicit in Christum credere, debet ambulare sicut et ille ambulauit; et qui se dicit credere in Deum, et mandata eius non custodit, mendax est. Et ipse Dominus in Euangelio ait: Si diligitis me, mandata mea seruate. Oportet ergo nos, fratres, qui baptizati sumus, et mandata Dei percepimus, custodire sicut Spiritus sanctus per Scripturam sacram admonet facere, hoc est, diuertere a malo et facere bonum. Quid est, diuertere a malo, nisi diabolum cum omnibus operibus ipsius derelinquere? Mala ergo sunt octo principalia uitia, que demergunt homines in interitum et perditionem: cupiditas, gula, fornicatio, ira, tristitia, acedia, uana gloria, superbia; ex quibus octo uitiis plurima alia mala uitia et peccata oriuntur, que dinumerare longum  est; tamen, propitio Christo, in antea aliquid breuiter uobis inde habemus dicere. Ideo, karissimi, rogamus caritatem uestram, ut interna aure cordis uestri audiatis quid uobis de hec uitia superscripta Dominus per semetipsum, uel per sanctam Scripturam prohibet, ut nunquam ea faciatis, et qui fecerit, quomodo debet emendare.

De cupiditate autem dicit, non concupiscere rem proximi tui. Et per Salomonem: Nihil est scelestius quam amare pecuniam. Et per Apostolum: Radix omnium malorum est cupiditas. De gula uero dixit: Cauete autem gulam per quam primus homo Adam de paradiso eiectus est, quia scriptum est: Nolite seduci in satietatem uentris. Et per prophetam: Hec fuit iniquitas Sodomorum, superbia et saturitas panis, et  abundantia. Et apostolus: Carnis curam ne feceritis in desideriis. Et Dominus in Euangelio: ueh qui saturati estis, quoniam esurietis. Nemo fornicationem faciat, quia in lege Dominus ait: Qui dormierit cum masculo coitu femineo, aut qui operatus est nefas, morte moriatur. Et Apostolus ait: Fornicatores et adulatores [Lege adulteratores] Deus iudicabit. Omnis enim immunda pollutio fornicatio dicitur. Et iterum Apostolus ait: Neque fornicarii, neque masculorum concubitores, neque molles regnum Dei possidebunt. Nullus in corde suo iracundiam contra proximum suum teneat, quia Dominus in Euangelio ait: Qui irascitur fratri suo, reus erit iudicio. Et Apostolus: Ira uiri Dei iustitiam non operatur. Et: Sol non occidat  super iracundiam uestram. Nolite tristari pro rebus transitoriis, quia scriptum est: Tristitia seculi mortem operatur. Nemo otiositatem faciat, quia scriptum est: Anima autem nichil operantis esuriit. Et iterum: Otiositas inimica est anime. Et Apostolus ait: Qui non uult operari, nec manducet. uanam gloriam contemnite. Quodcunque ornandi causa, uel laudis ab hominibus fecerimus, uana gloria nuncupatur. Unde scriptum est: Quoniam Deus dissipat ossa eorum qui hominibus placent. Et Apostolus ait: Nolite fieri inanis glorie cupidi. Et item Apostolus: Si hominibus placerem, Christi seruus non essem. Et Dominus in Euangelio ait: Attendite ne iustitiam uestram faciatis coram hominibus, ut uideamini ab hominibus, alioquin mercedem non habetis apud Patrem  uestrum, qui in celis est. Superbiam fugite, quia immundus est ante Deum omnis qui exaltat cor suum. Et iterum: Superbis Deus resistit, humilibus uero dat gratiam. Et iterum: Qui se exaltat humiliabitur. Nullus homicidium faciat, quia scriptum est: Quicunque effuderit sanguinem humanum, fundetur sanguis ipsius. Et Dominus ait: Non occides; qui autem occiderit, reus erit iudicio. Et Apostolus ait: Omnis homicida non habet partem in uitam eternam. Nemo adulterium committat, quia in lege Dominus ait: Non concupisces uxorem proximi tui. Et Apostolus dicit: Neque adulteri regnum Dei possidebunt. Et Dominus ait: Omnis qui uiderit mulierem ad concupiscendam eam, iam mechatus est eam in corde suo. Legitimum coniugium nullus separare presumat,  nisi ex amborum consensu propter amorem Christi qui ait: Qui reliquerit uxorem, et reliqua, centuplum accipiet, et uitam eternam possidebit. Et propter fornicationem, quia Pharisei tentantes Dominum Iesum Christum interrogauerunt eum: Si licet homini dimittere uxorem suam quacunque ex causa? Respondens iehsu ait: Non legistis quia qui fecit ab initio hominem, masculum et feminam fecit eos? Et dixit: Propter hoc relinquet homo patrem et matrem, et adherebit uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit homo non separet. Dicunt illi: Quid ergo Moyses mandauit dare illi libellum repudii et dimittere de domo sua? Ait illis: Quoniam Moyses ad duritiam  cordis uestri permisit uobis uxores uestras dimittere; ab initio autem non fuit sic. Dico autem uobis, quia quicunque dimiserit uxorem suam, nisi ob causam fornicationis et aliam duxerit, mechatur; et qui dimissam duxerit mechatur. Unde Apostolus ait: Precipio, non ego, sed Dominus, uxorem a uiro non discedere. Et iterum: Alligatus es uxori? noli querere solutionem. Solutus es ab uxore? noli querere uxorem. Et alibi scriptum est: Qui adulteram tenet, stultus et impius est. Ubicunque igitur est fornicatio, aut fornicationis suspicio, libere uxor dimittatur. Quod ergo sterilis est, si deformis, si etate uetula, si fetida, si temulenta, si malis moribus, si luxuriosa, si fatua, si gulosa, si uaga, si iurgatrix, si maledica; tenenda  erit istiusmodi, uelis nolis, et qualiscunque accepta, habenda; cum esses liber, sponte te subiecisti. Nemo incestis coniunctionibus se coinquinet, quia Dominus in libro Leuitico, quando legem ad populum dedit, ait: Ego Dominus: omnis homo ad proximam sanguinis sui non accedat. Turpitudinem patris tui et matris tue, et uxoris patris tui, non discooperies; turpitudinem sororis tue et filie filii tui, uel nepotis, et filiam filie uxoris patris tui, et sororem patris tui et sororem matris tue, et patris tui, non reuelabis; nec accedas ad uxorem eius qui tibi affinitate coniungitur. Turpitudinem uxoris filii et uxoris fratris tui, et uxoris tue et filie eius, non reuelabis; filiam filie eius, et filie eius, non sumes ut reueles ignominiam eius, quia caro illius sunt, et talis coitus incestus est. Et iterum ipse  Dominus ait: Qui dormierit cum nouerca sua, et cum nuru sua, uterque moriatur. Et qui supra uxorem filiam duxerit matrem eius, uiuus ardebit cum eis; et qui coierit cum uxore patrui uel auunculi sui, morientur. Et alibi scriptum est, usque ad sextum generis gradum consanguinitas constituta est [a 1Kb] , ut sicut sex etatibus mundi generatio et hominis status finitur, ita propinquitas generis tot gradibus terminaretur.

Ad mulierem menstruatam nullus accedat, quia Dominus ait: Ad mulierem que patitur menstruum ne accesseris. Iterum ibi: Mulier que, redeunte mense, patitur fluxum sanguinis, septem diebus separabitur. Omnis qui tetigerit eam immundus erit. Et iterum ibi: Si coierit cum ea uir tempore sanguinis menstrualis, immundus erit. Et per Ezechiel prophetam Dominus  ait: Ad mulierem menstruatam non accedes. Nullus auarus sit, quia Apostolus ait: Agite nunc diuites, plorate ululantes in miseriis, que aduenient uobis; diuitie uestre putrefacte sunt, et uestimenta uestra a tineis comesta sunt; aurum et argentum uestrum eruginauit, et erugo ipsa uobis in testimonium erit, et manducabit carnes uestras, sicut ignis. Et iterum Apostolus ait: Neque auari regnum Dei possidebunt. Et Dominus in Euangelio: Qui habet duas tunicas, det non habenti, similiter et escam.

Usuras nullus presumat accipere, quia Dominus ait: Non fenerabis fratri tuo ad usuram pecuniam, nec fruges, nec quamlibet aliam rem. Et iterum: Si attenuatus fuerit frater tuus, non accipias usuras ab eo,  amplius quam dedisti. Et Dominus in Euangelio: Qui petit a te, da ei, et uolenti mutuare a te, ne auertaris. Nemo mensuras duplices nec stateras iniustas habeat, quia Dominus ait: Non habebis in seculo diuersa pondera, maius et minus; nec erit in domo tua maior et minor; pondus habebis iustum et uerum, modius equalis et iustus erit tibi . Et Dominus in Euangelio ait: Quid enim proficit homini et si lucretur uniuersum mundum, se autem ipsum perdat? Et iterum ipse Dominus: Prout uultis ut faciant uobis homines bona, et uos facite illis. Similiter hominem captiuare non presumatis, quia Dominus in lege ait: Qui furatus fuerit hominem, et uendiderit eum, et conuictus fuerit noxe, morte moriatur. Et  iterum: Non facias columniam proximo tuo, neque opprimas eum. Et quod tibi non uis, alii ne feceris. Furtum nemo faciat, quia Dominus in lege ait: Non furtum facies. Et Apostolus ait: Neque fures regnum Dei possidebunt. Et Dominus: Non concupisces rem proximi tui. Per fortia  autem per malo ingenio nullus alteri aliquid tollat, quia Dominus per Prophetam ait: Per uim nichil rapueris. Et in Euangelio Dominus: Neminem conueniatis, neque calumniam faciatis, et contenti estote stipendiis uestris. Et Apostolus: Neque rapaces regnum Dei possidebunt.

Nullus iniuste iudicet causam proximi sui, neque pro amore parentum et amicorum, uel alicuius amore; nec propter munera uel odium, nemo fraudet iudicium suum, quia in Deuteronomio Dominus ait:  Non peruertes iudicium. Et per prophetam Dominus ait: ueh qui iustificatis impium pre muneribus, et iustitiam iusti aufertis ab eo. Et Dominus in Euangelio: In quo enim iudicio iudicaueritis, iudicabimini, et in qua mensura mensi fueritis remetietur uobis. Nolite iniuste iniuriam facere alicui, nec malum pro malo reddere, quia Dominus per prophetam ait: Hominem non contristaueris. Et Apostolus: Nolite malum pro malo alicui reddere. Et in Euangelio Dominus: Diligite inimicos uestros, et benefacite his qui uos oderunt, benedicite maledicentibus uobis, orate pro calumniantibus uos. Et qui perculit te in maxillam, prebe ei et alteram. Et ab eo qui aufert tibi uestimentum etiam tunicam noli prohibere. Omnia autem petenti te tribue. Et: Qui aufert que tua sunt, non repetas.  Nolite iniuste opprimere peregrinum, nec uiduam, nec orphanum, nec pauperem, quia in Exodo Dominus ait: Aduenam non contristaueris; uidue et pupillo non nocebis. Et iterum: Non negabis mercedem indigentis. Et in propheta ait: A pauperis iniuria auerte manum tuam.

Nemo periuret, quia Dominus ait: Non periurabis, reddes autem Domino iuramenta tua. Et Apostolus: Nolite iurare, neque per celum, neque per terram, neque alio quocunque iuramento. Et in Salomone: uir multum iurans implebitur iniquitate et non discedet de domo illius peccatum. Et Dominus in Euangelio: Non iurare omnino, neque per celum, neque per terram, neque per caput tuum. Sit autem sermo tuus, est, est, non, non. Quod autem his abundantius est, a malo  est. Falsum testimonium nemo presumat dicere, nec consentire, quia scriptum est: Falsus testis non erit impunitus. Et alibi: Qui autem diligit iniquitatem, odit animam suam. Qui dicit testimonium falsum particeps est eorum qui crucifixerunt Christum. Non blasphemetis, quia Dominus ad Moysen ait: Qui blasphemauerit nomen Domini, morte moriatur. Et Dominus in Euangelio ait: Qui blasphemauit in Spiritum sanctum non remittitur ei neque hic, neque in futuro. Et Apostolus: Omnis amaritudo, ira, indignatio et blasphemia, auferatur a uobis. Cum omni malitia omne mendacium non dicatis. Omne quod mendacium est, peccatum est. Os quod mentitur occidit  animam. Et iterum: Perdes eos qui loquuntur mendacium. Fugite inhonesta uerba. Unus sermo cito polluit mentem. Et in Euangelio Dominus ait: Ex abundantia cordis os loquitur. Bonus homo de bono thesauro profert bona; malus homo de malo profert mala. Multiloquium non amate, quia in Propheta scriptum est: uir linguosus non dirigetur super terram. Et iterum: Mors et uita in manibus lingue. Et in Euangelio: Omne uerbum otiosum, quod locuti fuerint homines inter se, reddent rationem de eo in die iudicii. Ex uerbis tuis condemnaberis. Nemo sit facilis ac promptus in risu, quia scriptum est: Risus dolore miscebitur, et extrema gaudii luctus preoccupat. Risum deputaui errorem, et gaudio dixi: Frustra decipitur. Et iterum: Stultus in risu exaltat uocem suam.  Et in Euangelio: ueh uobis qui ridetis nunc, quia lugebitis et flebitis.

Nullus detrahat proximum suum. Detractio graue peccatum est, unde scriptum est: Qui detrahit, eradicabitur de terra uiuentium. Et Apostolus ait: Nolite detrahere de alterutro, fratres. Quando alteri detrahis, te ipsum discute. Nunquam alium detrahit, qui seipsum bene perspexerit. Unde Dominus in Euangelio: Quid autem uides festucam in oculo fratris tui, et trabem in oculo tuo non uides? Nemo maledicat, quia in Leuitico Dominus ait: Qui maledixerit patri suo et matri, morte moriatur. Et Apostolus: Nolite maledicere. Et iterum ipse: Neque maledici regnum Dei possidebunt. Inuidiam contra proximum suum nullus habeat, quia scriptum est: Inuidia diaboli  mors introiuit in orbem terrarum. Et quia per inuidiam crucifixus est Christus; et ideo qui inuidiam habet proximo suo, crucifigit Christum. Nemo hominem odio habeat, sed uitia et peccata. Odium enim a regno Dei hominem excludit. Unde Apostolus ait: Qui non diligit, manet in morte. Omnis qui odit fratrem suum, homicida est. Et scias quia omnis homicida non habet uitam eternam in se manentem. Et Dominus in Euangelio: Si non dimiseritis hominibus peccata eorum, nec Pater uester celestis dimittet uobis peccata uestra. Nolite lites et scandala concitare; fugite autem omnes inimicitias, contentiones, emulationes, rixas, dissentiones, sectas, et reliqua his similia, ut ait Apostolus: Qui talia agunt, regnum Dei non possidebunt.

 Nolite manducare [a 1Kb] morticinium, neque sanguinem, neque animalia, uel apes, quas bestie, uel canes, uel accipiter consummauerunt, si mortua inueniuntur, quia in Leuitico Dominus ait: Sanguinem uniuerse carnis non comedetis, quia anima carnis in sanguine est. Et: Quicunque comederit illud, interibit anima eius. Et iterum: Morticinium et captum a bestia non comedent. Et quatuor capitula Actus apostolorum preceperunt abstinere a fornicatione, et suffocato, et sanguine, et idololatria. Nullus se inebriet, quia ait Apostolus: Nec ebriosi regnum Dei possidebunt. Et alibi: Nolite inebriari uino, in quo est luxuria. Et Dominus in Euangelio: uidete  ne grauentur corda uestra in crapula, et ebrietate, et curis secularibus. Nullus alium cogat aut importune roget aliquem plus bibere quam oportet, quia Dominus per prophetam ait: ueh qui consurgitis mane ad ebrietatem sectandam, et potandum usque ad uesperum, ut uino estuetis. Et iterum: ueh qui potentes estis ad bibendum uinum, et uiri fortes ad miscendum ebrietatem. Et per Iel prophetam Dominus ait: Expergiscimini ebrii, et flete, et ululate omnes qui bibitis uinum in dulcedine. Non solum uino inebriantur homines, sed etiam ex ceteris potandi generibus, que uario modo conficiuntur. Unde et Nazareis preceptum est uinum et siceram omnino non bibere, utraque enim ebrios faciunt, et luxuriam carnis equaliter gignunt.

 Nulla mulier potionis abortum accipiat, ne filius aut conceptus aut renatus occidat, et nullas diabolicas potiones mulieres debent accipere, per quas iam non possint concipere. Mulier que hoc fecerit, quantoscunque parere poterit, tantorum homicidiorum se ream cognoscat esse.

[a 1Kb] Noli adorare idola, non ad petras, neque ad arbores; non ad angulos, neque ad fontes, ad triuios nolite adorare, nec uota reddere. Precantatores et sortilegos, et karagios, aruspices, diuinos, ariolos, magos, maleficos, sternutus, et auguria per auriculas, uel alia ingenia mala et diabolica nolite facere nec credere. Nam uulcanalia et calendas obseruare, laurus operire, pedem obseruare, estundere super truncum frugem, et uinum et panem in fontem mittere,  mulieres in tela sua Mineruam nominare, et ueneris aut alium diem in nuptiis obseruare, et quo die in uia exeatur attendere, omnia ista quid aliud nisi cultura diaboli est? Karachares herbas succincto nolite uobis uel uestris appendere. Tempestarias nolite credere, nec aliquid pro hoc eis dare. Qui impurias, que dicunt homines super tectus mittere, ut aliqua futura possint eis denuntiare, quod eis bona aut mala adueniant, nolite eis credere, quia soli Deo est futura prescire. Seruulos et uehiculas in Quadragesima uel aliud tempus nolite ambulare. uiri, uestes femineas, femine, uestes uiriles, in ipsis kalendis, uel in alia lusa quam plurima, nolite uestire. Membra ex ligno facta in triuios et ab arboribus uel alio nolite facere, neque mittere, quia nullam sanitatem  uobis possunt prestare. Luna quando obscuratur, nolite clamores emittere. Nolite carminum diabolicum credere, nec super se mittere non presumat. Nullus Christianorum neque ad ecclesiam, neque in domibus, neque in triuio, nec in ullo loco balationes, cantationes, saltationes, iocus et lusa diabolica facere non presumat. Mimaritias et uerba turpia et amatoria, uel luxuriosa, ex ore suo non proferat. Omnia phylactricia diabolica, et cuncta supradicta nolite ea credere, nec adorare, neque uoti illius reddere, neque nullum honorem impendere, quia in Exodo Dominus ait: Non facies tibi sculptile, neque omnem similitudinem, que est in celo desuper,  et que in terra deorsum, nec horum que sunt in aquis sub terra; non adorabis ea, neque coles. Et iterum: Qui immolauerit diis, occidetur, preter Domino soli. Et in Leuitico Dominus: Non augurabimini, neque obseruabitis somnia. Et iterum in Deuteronomio: Ne inueniatur qui ariolos suscitetur, et obseruet somnia atque auguria, nec sit maleficus, nec incantator, nec pythones consulat, neque diuinos, nec exquirat a mortuis ueritatem, omnia hec abominatur Dominus. Et iterum Dominus: Non induetur uestem uirilem mulier, nec uir utetur ueste feminea. Abominabilis enim apud Deum est qui hec facit. Et iterum: Maledictus homo qui facit sculptile. Et Propheta: Hec dicit Dominus Deus Isrel: Non uos seducant prophete uestri qui sunt in medio uestri, et diuini uestri. Et ne attendatis ad somnia  uestra, que somniatis, quia falsum ipsi prophetant uobis, sed Deum trinum et unum adorate et honorificate.

Et ad sanctam Ecclesiam oblationes, et ceriolos, et oleum, et incensum, et primitias, et decimas, et eleemosynas, et omnia bona uestra reddite; et tenete solemnitates preclaras et dies dominicos, et festas sanctorum martyrum et confessorum. uenite ad uigilandum et adorandum Deum et missas audiendum, et sacrificium, secundum quod dicit sacra Scriptura, accipiendum. Et nullus in ipsa Ecclesia, uel ubi lectio diuina recitatur, uerbosare presumat, sed lectiones sacras libenter audite, quid per Moysen Dominus ait: Audi Isrel et tace. Diem Dominicum nolite contemnere, sed cum reuerentia colite. Opus  seruile, id est, agrum, pratum, uineam, uel si que grauia sunt, in eo non faciatis; nec causas, nec calumnias inter uos nolite dicere die Dominico, preter tantum quod ad necessitatem reficiendi corpusculum pro excoquendo pertinet cibo, quia ipse dies Dominicus primus creatus est, et in ipso tenebre remote sunt, et lux apparuit, et in eo formata sunt elementa mundi, et creati sunt angeli. In eo die de terra Aegypti, uelut e tenebris peccatorum, quasi per fontem baptismi, per mare Rubrum populus fuit liberatus. In eo die celestis cibus, id est, manna hominibus primo data est. De ipso mandauit Moyses ad populum: Obseruabitis diem primum et nouissimum. Et de ipso dicit Propheta: Hec est dies quam fecit Dominus, exsultemus et letemur in ea. In ipso  quoque a mortuis resurrexit Christus, in ipso die de celis super apostolos sanctus descendit Spiritus. Qui ideo Dominicus appellatur, ut in eo, a terrenis operibus uel a mundi illecebris abstinentes, tantum diuinis cultibus seruiamus. Ideo rogamus uos ut dum tanta et talia sacra testimonia de ipso die proferuntur, ut ipso die, sicut decet Christianis, iuxta quod scriptum est, cum magno honore et diligentia, in amore Christi pro retributione eterne uite custodiatis.

Decimas ex omnibus fructibus suis nemo teneat, quia in Exodo Dominus ait: Decimas tuas et primitias tuas non tardabis offerre. Et in Leuitico: Omnes decime terre, siue de fructibus, siue de bonis arborum,  Domini sunt: boues et oues, et capree, que sub pastoris uirga transierunt, quidquid decimum uenerit, sanctificabitur Domino. Non eligetur nec bonum, nec malum, nec altero commutabit. Si quis mutauerit, et quod mutatum est sanctificabitur Domino, et non redimetur. Et in Exodo: Primitias frugum terre tue deferes in domo Domini tui. Quod uouerit Domino, nullus tardet reddere, quia in Numero Dominus ait: Cum uoueris Domino Deo tuo, non tardabis reddere, quia requirit illum Dominus Deus tuus; et si moratus fueris, reputabitur tibi in peccatum; si uero nolueris polliceri, absque peccato eris. Obseruabis et facies sicut promisisti Domino Deo tuo propria uoluntate et ore quod locutus es.

Nemo cum capitalia crimina admiserit, antequam  confessionem suam donet, et ueram penitentiam agat per consilium sacerdotis, secundum ordinem ecclesiasticum, corpus et sanguinem Domini communicare non presumat, quia in Leuitico Dominus ait: Omnis homo qui accesserit de stirpe uestra ad ea que consecrata sunt, et que obtulerunt filii Isrel Domino, in quo est immunditia, peribit coram Domino, quia ego sum Dominus. Et Apostolus ait: Quicunque manducauerit panem, et biberit calicem Domini indigne, reus erit corporis et sanguinis. Probet autem seipsum homo; et sic de pane illo edat, et de calice bibat; qui enim manducat et bibit indigne, iudicium sibi manducat et bibit, non diiudicans corpus. Ideo inter uos multi infirmi et imbecilles, et dormiunt multi. Nullus Christianus a corpore et sanguine Christi se  abstrahere uel prolongare patiatur, quia Dominus in Euangelio ait: Ego sum panis uiuus qui de celo descendi. Si quis manducauerit ex hoc pane, uiuet in eternum; et panis quem ego dabo caro mea est pro mundi uita. Et iterum: Qui manducat meam carnem, et bibit meum sanguinem, in me manet et ego in eo. Et iterum: Nisi manducaueritis carnem filii hominis, et biberitis eius sanguinem, non habebitis uitam in uobis. Ideo admoneo uos, ut quicunque Christianus post baptismum criminalem culpam fecit, puram confessionem ad sacerdotem donet, et ueram penitentiam agat, et post actam penitentiam, tempore quo ei sacerdos constituerit, oblationem suam ad sacerdotem offerat, et corpus et sanguinem Christi communicare faciat.

 Igitur, karissimi, consideremus quod scriptum est: Contrariis contraria sanantur. Et quod Dominus per Prophetam ait: Quiescite agere peruerse, et discite benefacere. Et iterum: Declina a malo et fac bonum. Et Apostolus: Exspoliate uos ueterem hominem, et induite nouum. Et iterum: Noli uinci a malo, sed uince in bono malum. Et iterum: Apprehendite loricam iustitie et galeam salutis, et gladium spiritus, quod est uerbum Dei. Et illud: Nox precessit, dies autem appropinquauit. Deponamus itaque opera tenebrarum, et induamus nos arma lucis, sicut in die honeste ambulemus. Ecce quomodo nos pius Dominus admonet, ut de malo ad bona nos conuertamus. Obsecro itaque uos, fratres, ut quicunque talia que  supra memorauimus, et iis similia, contra preceptum Domini, fecit, de misericordia nunquam desperet, quia per prophetam Dominus ait: Nolo mortem peccatoris, sed ut conuertatur et uiuat.

Sed unusquisque cum fide recta ad sacerdotem, sicut iam supra dictum est, confessionem puram indonet, et ueram penitentiam agat; et quod male fecit perfecte defleat, et iustis laboribus eleemosynis et bonis operibus se emendet; et caueat ut amplius non peccet, quia scriptum est: Lauamini, mundi estote. Et: Qui abscondit scelera sua, non dirigetur. Et qui confessus fuerit, et reliquerit ea, ueniam merebitur. Et illud: Cum conuersus ingemueris, tunc saluus eris. Et in Euangelio: Penitentiam agite, appropinquauit uobis regnum celorum. Et Apostolus: Confitemini  alterutrum peccata uestra. Et ideo, karissimi, dum Dominus per tanta testimonia et precepta sua suprascripta nos admonet, ut cessemus ab omni opere malo, et conuertamur ad omne opus bonum; quare tam tardi sumus ad conuertendum uel emendandum, dum Domini auxilio in nostra sint potestate remedia, quia pius Dominus indulgentiam nobis in presenti tempore, et in futuro gloriam eternam promittit? Pensemus, ergo, fratres, illud quod Dominus per prophetam ait: Nolite tardare conuerti ad Dominum, et ne differatis de die in diem; nescitis quid afferat superuenturus dies, a mane usque ad uesperum mutabitur tempus. Et alibi: Hodie si uocem eius audieritis, nolite obdurare corda uestra. Et Dominus in Euangelio: uidete ne fiat fuga uestra in hieme  uel Sabbato. Et iterum: uigilate et orate, quia nescitis diem neque horam. Et apostolus: Que est enim uita uestra? uapor est ad modicum parens, deinceps exterminabitur.

Igitur dum dies transeunt, finis noster appropinquabit: admonemus et supplicamus, karissimi fratres, ut qui fuit cupidus uel auarus, et alicui malo ordine dolebat et sua iniuste retinebat, sit in eleemosynis largus, quia Dominus in Euangelio ait: Ne solliciti sitis de crastino. Et idem ipse Dominus - Stulte, hac nocte animam tuam repetunt a te, que autem parasti cuius erunt? Et Apostolus dixit: Habentes alimenta, et quibus tegamur, his contenti simus. Et alibi: Qui habuerit substantiam mundi et uiderit  fratrem suum necesse habere et clauserit uiscera sua ab eo, quomodo caritas Dei manet in eo? Et iterum Dominus in Euangelio: Quod superest date eleemosynam, et erunt omnia munda uobis. Et iterum Dominus: uendite que possidetis, et date eleemosynam, et facite uobis sacculos qui non ueterascunt, thesaurum non deficientem in celis. Qui fuit ebriosus et gulosus, sit sobrius et abstinens, parcus et uilis in cibo et potu, ut scriptum est: Caro nos leta traxit ad culpam? afflicta reducat ad ueniam. Multari melius est parum quotidie, quam rarum satis sumere. Et apostolus ieiunus frequenter, et Christus ieiunauit, qui peccatum non fecit, et ipse dixit: Beati qui esuriunt et sitiunt. Et iterum: Beati qui esuritis, quoniam saturabimini. Qui fuit fornicator uel luxuriosus et adulter,  sit purus et castus uel continens, quia ait Apostolus: Corpora uestra membra sunt Christi. Et rursus: Qui adheret Domino, unus spiritus est. Fugite fornicationem. Et iterum: Glorificate ergo Deum in corpore uestro. Et iterum ipse: Fratres, uos estis templum Dei, et Spiritus Dei habitat in uobis. Si quis autem templum Dei uiolauerit, disperdet illum Deus, templum enim Dei sanctum est, quod estis uos. Qui fuit iracundus sit patiens, ut Dominus dixit: Beati pacifici, quoniam filii Dei uocabuntur. Et iterum: In patientia uestra possidebitis animas uestras. Et Apostolus: Patientes estote ad omnes.

Qui fuit tristis pro temporalibus damnis, uel secularibus curis, sit hilaris et gaudens pro eternis bonis et repromissionibus, quia in Euangelio Dominus ait:  Cum uos oderint homines, et cum separauerint uos, et exprobrauerint, et eiecerint nomen uestrum tanquam malum propter Filium hominis, gaudete in illa die et exsultate. Ecce enim merces uestra multa est in celis. Et iterum: uenite, benedicti Patris mei, possidete regnum quod constitutum est uobis ab origine mundi; ubi lumen indeficiens, ubi gaudium sempiternum. Et Apostolus: Gaudete in Domino semper. Et iterum ipse: Et in omnibus semper gaudete. Qui fuit acediosus, quod est otiositas, sit propriis manibus operans, aut quocunque artificio bonum laborans, unde et ipse habeat, et aliis pro eterna gloria tribuat, ut scriptum est: Honora Dominum Deum tuum de tuis iustis laboribus, et liba illi de iustitie fructibus. Et Propheta: Laborem manuum tuarum manducabis, beatus es et  bene tibi erit. Et Apostolus ait: Necessitatibus meis et eorum qui mecum fuerunt he manus seruierunt. Et Dominus ait: Beatius est magis dare quam accipere.

Qui pro uana gloria uel pro laude hominum aliquid faciebat, incipiat pro eterna retributione et celesti gloria in bonis operibus soli Deo placere, ut Apostolus ait: Omnia quecunque facitis ad gloriam Dei facite. Et iterum: Nemo glorietur in hominibus. Et rursum: Quid enim habes quod non accepisti? quid gloriaris, quasi non acceperis? Et Dominus dicit: Nesciat sinistra tua quid faciat dextera tua, ut sit eleemosyna tua in abscondito, et Pater tuus qui uidet in abscondito, reddet tibi in palam. Et alibi scriptum est: Nihil pro temporale opinione, sed omnia propter Deum; non propter famam, sed propter uitam eternam, ut ait Apostolus:  Absit mihi gloriari nisi in cruce Domini nostri Iesu Christi, per quem mihi mundus crucifixus est, et ego mundo. Qui fuit superbus sit humilis, ut scriptum est: Humilitas ruinam nunquam incurrit, nunquam ruinam passa est. Despectus esto apud temetipsum. Qui sibi displicet, Deo placet. Quantum es despectior ante oculos humanos, tantum eris pretiosior ante oculos Dei. Cognosce quia Dominus humilis uenit, quia se in forma serui humiliauit. Quare ait Apostolus: In humilitate superiores sibi inuicem arbitrantes, et reliqua: Hoc enim sentite in uobis, quod et in Christo Iesu, qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, et in similitudinem hominum  factus . . . . . ut homo. Humiliauit seipsum factus obediens Patri usque ad mortem. Et reliqua. Et ipse Dominus inquit: Qui se humiliat exaltabitur. Et alibi: Quantum humilior fueris, tantum te sequetur glorie altitudo. Et item ipse Dominus: Discite a me quia mitis sum et humilis corde. Qui fuit latro, sit idoneus; qui fuit somnolentus sit uigilis; qui fuit bilinguis sit boniloquus; qui fuit detractor, aut inuidiosus, sit purus et benignus; qui fuit in uerbis otiosis et in malis operibus intentus sit in eloquiis bonis et sanctis operibus perseuerans. Qui aliquando in causis iustis se implicabat, et ad ecclesiam tarde ueniebat, modo frequentius ad eam recurrat, et orationibus sacris se occupet. Qui fuit incredulus, sit fidelis, ut scriptum est: Reputatum est ei ad iustitiam. Et alibi: Fides  tua te saluum fecit, uade in pace, iam amplius noli peccare. Sed contra singula uitia uel peccata, que hic longum est enumerare, contrariis uirtutibus et bonis operibus, Deo auxiliante, est pugnandum, quia prius oportet derelinquere malum, deinde facere bonum.

Et ut hec que supra commemorauimus cordibus et sensibus uestris firmiter inhereant, breuiter ad memoriam uestram reducimus. Credimus enim ut quicunque fideliter audierit et crediderit, et in bonis operibus compleuerit, per Dei potentiam et misericordiam saluus esse potest, sicut iam supra dictum est. Fratres, credite in Deum Patrem omnipotentem, creatorem celi et terre; credite et in Iesum Christum filium eius unicum Dominum nostrum, qui  conceptus est de Spiritu sancto, etc. uidete, fratres, sicut Dominus noster iehsu Christus, XXX annorum passus, tertia die surrexit a mortuis, ita et nos omnis populus in quacunque etate mortuus fuerit, aut paruulus, aut senex, aut in utero matris uiuificatus mortuus fuerit, in XXX annorum etate resurgemus omnes, ad iudicium et peccatores et iusti ueniemus: iusti uero, et qui fuerunt peccatores, qui ueram penitentiam egerunt, et in bonis operibus perseuerauerunt, ut in carne percipiant regnum Dei, quia iustum iudicium Dei est, ut illa anima et caro, que in presenti uita ueram penitentiam egit, et propter Christum cruciatum sustinuit, et in bonis operibus perseuerauit, ipsa caro, et anima cum Christo et cum omnibus sanctis in paradiso letetur cum angelis  sanctis, sicut Dominus dicit in Euangelio: uenite, benedicti Patris mei, possidete regnum, quod constitutum est uobis ab origine mundi, quia esuriui, et dedistis mihi manducare, et reliqua alia opera bona.

Tunc Iusti fulgebunt sicut sol in regno Dei. Ad peccatores autem dicet: Discedite a me, maledicti, in ignem eternum, qui paratus est diabolo et angelis eius, quia esuriui, et non dedistis mihi manducare, et reliqua bona que non fecerunt. Quia et hoc iustum iudicium Dei est, ut illa caro et anima, que hic in presente uita peccauit, et penitentiam ueram non egit, et in malis operibus perseuerauit, ipsa caro et anima in inferno crucietur, quia Dominus in Euangelio ait: Zizania colligite fasciculis ad comburendum.  Zizania homines peccatores sunt. De hominibus peccatoribus incendere debet infernus: Alligate fasciculos ad comburendum, hoc est, homicide cum homicidis, adulteri cum adulteris, rapaces cum rapacibus, ut quicunque hic similes fuerunt in culpa, ibidem similes erunt in tormentis. Quantum maiora peccata commiserint homines, tantum feruentius feruet in illos ignis eternus. Credite ergo, karissimi, Patrem et Filium et Spiritum sanctum unum Deum in Trinitate. Diligite eum ex toto corde et ex tota mente, et diligite proximos uestros, sicut uosmet ipsos. Nullus ex uobis homicidium faciat, non adulterium, non fornicationem et libidinem: immunditiam et impudicitiam fugite. Furtum non facietis, non concupiscetis rem proximi uestri, falsum testimonium  non dicetis, iram non perficietis, iracundiam usque ad noctem non reseruetis, sed ante solis occasum in pacem redite. Dolum et malitiam in cordibus uestris non teneatis, falsam pacem inter uos non faciatis, non mentiatis in inuicem. Nolite iurare, nec periurare; malum pro malo non reddite; iniuste et iniuria uel malo ordine nulli homini faciatis; sed si aliquis uobis iniuriam fecerit, propter Deum patienter sustineat. Inimicos uestros diligite, et pro ipsis orate. Non maledicetis, et si quis uos maledixerit, non maledicetis, sed amplius benedicite; et persecutionem propter iustitiam sustinete. Nullum hominem odio habeatis, sed uitia et peccata. Non sitis superbi, ebriosi, non concupiscentie gulam sectantes; non sitis somnolenti, non pigri, non  otiositatem uacantes. Nolite detrahere inuicem, nolite esse murmuriosi, multum loqui et uerba uaria non ametis; multum risum nolite diligere, sed peccata et negligentias uestras cum lacrymis et gemitu . . . . . die noctuque in oratione Dei misericordiam deprecate, ut mala uestra preterita et presentia uobis indulgeat, et ut inantea non peccetis, custodire iubeat. Idololatria, ueneficia, inimicitias, contentiones, emulationes, rixas, animositates, prouocationes, hereses, inuidiam, zelum, commessationes, nolite et alia facere, quia Apostolus contestatur ut hoc non faciatis. Omnia que Deus per Scripturam sanctam iussit ut non faceret homo, nullus Christianus presumat hoc facere; et quicunque contra preceptum Dei fecit,  cito per puram confessionem et ueram penitentiam cum operibus bonis et eleemosynis iustis se emendet, ante quam mors illum subito rapiat. Omnia que per sacram Scripturam Deus precepit facere, in omnibus custodite. Diligite amicos in amore Dei, et inimicos uestros diligite propter Deum. Ubicunque fueritis, ut ait Apostolus, orate sine intermissione, et in omnibus Deo gratias agite. Ad Ecclesiam cum deuoto animo et fide recta sepius conuenite, precipue omnibus diebus Dominicis, et cunctas festiuitates preclaras, tam uespertinis uigiliis et matutinis, quam ad missas celebrandas uos frequentate. Et ibi nullas causas ad iudicandum audeat proferre, et negotia non faciat, et fabulas otiosas ex ore suo non proferat. Ballationes et saltationes, uel cantica turpia  et luxuriosa, uelut sagittam diabolicam fugite, nec ad ipsas ecclesias nec in domibus uestris nec in plateis, nec in nullo alio loco facere non presumatis, quia hoc de paganorum consuetudine remansit. Omnia phylacteria diabolica, precantatores, et sortilegos, karagios, et aruspices, diuinos, ariolos, magos, maleficos, auguriosos, tempestarios, et cuncta alia mala cum supradicta ingenia diabolica nolite credere, nec adorare, nec uota illis reddere, nec ullum honorem impendere; sed ad sanctam ecclesiam conuenite, et in ipsa ecclesia cum silentio orantes et psallentes in cordibus uestris uerbum Dei et sacram Scripturam diligenter attendite, ut scriptum Dei; in lege Dei meditate die ac nocte. uota uestra bona Deo ad ecclesias reddite.

 Primitias omnium frugum uestrarum ad benedicendum ad sacerdotes afferte, et sic postea inde manducate. Decimas ex omnibus fructibus et pecoribus uestris annis singulibus ecclesiis reddite, de nouem partibus que uobis remanserint, eleemosynas facite; ex ipsis peccata uestra redimite, ut scriptum est: Eleemosyna a morte liberat, et ipsa purgat peccata . Qui est diues, et multum habet, multum donet, ut scriptum est: Cui plus creditur, plus ab eo exigitur. Et Apostolus: Habentes alimenta et quibus tegamur, his contenti simus, hoc est uictum et uestitum rationale, quantum necesse est, non quantum mala cupiditas querit. Quod superest, in eleemosynam necesse est propter uitam eternam donare. Et qui est pauperior, iuxta quod potest, paruum  donet, quia et uidua paupera pro duos nummos plusquam diuites a Domino collaudata est, et de calice aque frigide mercedem non perdere Dominus promisit. Et qui res non habet, unde eleemosynam faciat, habeat bonam uoluntatem: ipsa bona uoluntas pro facto reputabitur.

Quando ad ecclesiam conuenitis, pauperibus secundum uires uestras aut argentum aut aliud aliquid porrigite. Incensum, cereolos, et oleum in luminaribus ecclesie, iuxta quod preualetis ibidem date, quia Dominus ait: Non apparebitis in conspectu meo uacui. Oblationes que in altaria consecrantur offerte, et inde post penitentiam actam et reconciliationem secundum consilium sacerdotis communicate. Et  ante plures dies etiam a proprias uxores uestras abstinete, ut sic cum mundo corde sanctum sacrificium accipere possitis. Sacerdotibus uestris honorem impendite, et eis secundum Deum obedite, ut Dominus ait: Qui uos audit me audit.

Filius et filia honoret patrem suum et matrem suam, similiter et omnes Christiani uos inuicem honorate, ut scriptum est: Honore inuicem preuenientes. Esurientibus date manducare, sitientibus bibere. Hospites precipue pauperes et peregrinos, colligite in domibus uestris; humanitatem illis impendite, pedes illorum lauate. Nudos uestite, in tribulatione subuenite, indolentes consolate, infirmos uisitate, mortuos sepelite, in carcerem requirite, et de bonis uestris eis ministrate. uiduas  et orphanos in tribulationes eorum adiuuate; pauperes et omnes oppressos a prauis hominibus, uel de iniquo iudicio et quantum potestis, adiutorium prestate. Iudicium rectum semper et iustitiam conseruate; misericordiam in omnibus facite; pacem cum omnibus et ipsi in uobis habete; et eos qui discordes sunt ad concordiam reuocate.

Symbolum et Orationem Dominicam et ipsi tenete, et filios et filias uestras docete, ut et ipsi teneant. Filios quos ex fonte suscepistis in baptismo, scitote uos fideiussores pro eis apud Deum exstitisse; et ideo eos docete semper, et corripite, et illos omnes subditos uestros, ut sobrie, et caste, et iuste, uiuant, sepius admonete, atque corrigite statim. Ex corde et ore proferte ueritatem; castitatem et  continentiam tenete; sobrietatem et parcitatem de potu et cibo habetote; ieiunium amate; seniores honorate; iuniores uestros in Christi amore spiritualiter diligite, et patientes estote ad omnes. Benefacite his qui uos oderunt. Charitas et gaudium, pax, patientia, benignitas, bonitas, spes, fides, modestia, mansuetudo, continentia, castitas, dilectio sit in uobis, et hoc in bonis cogitationibus et eloquiis et sacris operibus conseruate. Humilitatem tenete, omnia custodite, totam spem uestram in Domino ponite; bonum aliquid in uos cum uideritis, ad Dei gloriam reputate, qui uobis hoc dedit, non ad uestram laudem. Et malum in uos cum uideritis, uestre culpe et negligentiis uestris hoc sciatis a uobis factum. Timete iudicii diem, et pauescite gehennam; desiderate  uitam eternam; cogitationes et uerba seu opera uestra diu noctuque semper in bonum custodite. Transitum uestrum de hoc mundo, qui semper appropinquat omni die sperate. Precepta Dei factis quotidie adimplete, et de Dei misericordia nunquam desperetis; et quod sibi quis fieri non uult, alii ne faciat: et prout uultis ut faciant uobis homines bona, et uos facite illis similiter. Charitatem autem, que est dilectio Dei et proximi in omnibus conseruate.

Nemo se circumueniat, fratres, quia omnis homo qui post baptismum mortalia crimina committit,  homicidium et adulterium, fornicationem, furtum, falsum testimonium, periurium, ebrietatem, uel his similia mortalia crimina perpetratus fuerit, si penitentiam non egerit, et eleemosynas iustas non fecerit, et in bonis operibus non perseuerauerit, nunquam intrabit in regno Dei, nec possidebit gloriam eternam; cum diabolo descendet in inferna, quia Apostolus dicit: Qui talia agunt, regnum Dei non possidebunt. Proinde scriptum est: Nequaquam Deus delinquentibus parcit, quoniam peccatorem aut flagello temporale ad purgationem ferit, aut eterno iudicio puniendum relinquit, aut ipse in se homo quod male commisit, puniendo purgat. Ita proinde est quod Deus delinquenti non parcit. Et alibi scriptum est: Nulla peccata inulta dimittit Deus, hoc est, sine uindicta,  quia certe aut nos hic uindicabimus peccata nostra per penitentiam, aut uindicat illa Deus per seueritatem iudicii. Et illud certissime credite, quod omnis homo, quamuis peccator, quamuis criminosus fuisset, quanta mala perpetrasset, si ueram penitentiam egerit, eleemosynas iustas fecerit, et in bona deuotione cum operibus iustis mors illum inuenerit, nunquam infernum, sed ab angelis eleuatur in celum, et gloriam possidebit eternam. Unde Dominus dixit: Non iudicabitur bis in idipsum. Et Apostolus dicit: Si nos iudicaremus, utique a Domino non diiudicaremur, hoc est, ut ille qui hic in presentem uitam seipsum per penitentiam iudicat ad iudicium, iterum non diiudicabitur, qui hic in presente uita terminabit. Unde scriptum est: Quod si  nos perfecte penitentiam agimus, non solum nostras culpas Deus dimittit; sed post culpas premia promittit.

Ideo, fratres, festinemus iam emendare uitam nostram, ut quidquid male contra Dei preceptum fecimus, defleamus et emendemus, et ulterius non peccemus, et conseruemus nos in bona uoluntate et cogitatione recta cum uerbis et operibus sanctis, auxiliante et gubernante Domino nostro Iesu Christo, qui cum Patre et Spiritu sancto uiuit et regnat Deus per omnia secula seculorum, amen.




ANNO DOMINI DCCLX.
CYPRIANUS CASSINENSIS MONACHUS.





ADNOTATIUNCULA HISTORICA.


 Cyprianus presbyter sub Petronace abbate in eodem  cenobio monachus factus, de B. Benedicti miraculis hymnum in eius festiuitate cantandum  descripsit. Claruit autem temporibus Leonis, Constantini et Irene imperatorum.





HYMNUS DE S. BENEDICTO.




 Aureo solis radio perennis
Hac die totus decoratur orbis,
Ut tuis, felix Benedicte, festis
   Clarior adsit.

Bella mirandis opulenta factis,
Signa uirtutum, speciale munus
Regule, prebent tibi sempiterno
   Tempore laudes.

Claret etatis teneris ab annis
Moribus, uitam quibus ordinasti,
Cum uoluptati dederis nec ulli
   Intima cordis.

Deditur tanto prius in triumpho
uas quidem fractum, muliebre damnum.
Quod puer sanum prece lacrymosa
    Restituisti.

Exhibens sanctum celer institutum
Arctius, summum, studiis relictis
Rebus et patris, fugis, et salubri
   ueste bearis.

Foueras antro tua membra paruo
Mensibus uersis nouies quaternis,
Quo manens nullis hominum, sed uni
   Notus haberis.

Grata diuino tibi festa nutu
Conferunt pastum, latitans uideris,
Fama fit, uulnus perit omne mentis
   uulnere carnis.

Hinc crucis signum uitreum ueneni
Poculum frangit, uaga mens fugatur
 uirgule tactu, fluit e cauato
   Marmore lympha.

Insilit ferrum capulo reuersum,
Mollis humanos regit unda passus,
Qua tuam ruptus Placidus melotem
   Cernere fertur.

Charus horrendum tulit ales escam,
Fles nimis sontis nece motus hostis:
Et loco cedens solito, petisti
   Lyris [a 1Kb] amena.

Lubricus strata furit anguis ara,
Aggrauat pondus, strepit igne falso:
Sed nichil contra ualet inchoatum
   Ferre laborem.

Membra collapso lacerata muro
 Sana redduntur, patulo probantur
Fratribus furtim malefacta, regis
   Panditur actus [F., astus].

 Noxa libantem necat, et ruina
Sedis electe patet, obtinentur
Spiritus, rapto latitare uino
   Cernitur hydrus.

Obiicis fratri quod inane fecit,
Inspicis mensem penitus rebellem.
Copiam prodis, grauidisque somno
   Consulis index.

Perfidos tellus procul egit artus,
Sistit errantem draco, cessit ulcus
Regium, nummi subiere, fugit
   Horrida pestis.

Quod cadit uitrum, patet esse saluum,
uasa producunt oleum, chelydrus
Pellitur dextra, manuumque lora
    uisio soluit.

Reddito uite puero, subire
Celicas sedes animam sororis,
Et uelut solis radio sub uno
   Omnia cernis.

Scandit ardenti sacer orbe presul,
Tu uia, celum, facibus corusca,
Quando ter ternis tribus et Kalendis
   Instat Aprilis.

Te canit letus chorus angelorum,
Patriarcharumque, et apostolorum,
Et prophetarum, meritis ab omni
   Parte beatum.

Ut sit huius plebs memor ista laudis,
Hic ames dici pater, hanc decenter
 Si doces, laute refoue, polumque
   Scandere prebe.

Christe deuoti pretium laboris,
Confer istius prece nos iuuari,
Cuius exemplo peritura fedi
   Liquimus orbis.

Hymnus hic noster, Benedicte princeps,
Sit tibi semper placidus, tuorum
Qui salus es, lux, decus et perennis
   Laus monachorum.

Meta celestis pretiosa Regis
Te facit ueris celebrem tropeis.
Unde nos semper petimus frequentes
   Nocte dieque,

Doxa sublimi maneat Parenti,
 Eius et sacro diadema Nato,
Et tibi, uirtus utriusque compar,
   Spiritus alme. Amen.




ANNO DOMINI DCCLXuI
S. CHRODEGANGUS, METENSIS EPISCOPUS.





NOTITIA HISTORICA IN S. CHRODEGANGUM.


 Chrodogangus, aliis Chrotgangus, Grodegangus, Crodogandus, Crodogangus  , Trithemio cap. 255 de S. E., Ruggandus; in epitaphio apud Mabillonium, tom. I, pag. 425 :

Rotgangus nomen, gloria Christus erat.
Pipini regis ex sorore nepos et episcopus ab anno 743 ad 766 Metensis, de quo preter Sammarthanos, tom. III Gallie Christiane, pag. 711, Acta sanctorum ad diem uI Martii, et Acta sanctorum Bened., sec. III, parte II, pag. 204, et uita Chrodegangi ex Codice seculi XIII. Guelpherbytano edita a Ioanne Georgio Eccardo, tom. I Scriptorum Wurtzeburgensium, pag. 912; Martinus Meurisse, episcopus Madaurensis, in Historia episcoporum Metensium Gallice edita Metis 1634 fol. Scripsit Regulam clericis  obseruandam Metensibus, et in multis uestigia legentem Regule S. Benedicti. Edidit Lucas Dacherius distinctam in capita 86 Parisiis 1654 4o tom. I Spicilegii, pag. 205 ; sed aliam minus interpolatam constantemque capitibus 34 ex Sirmondi Codice Labbeus, tom. uII Concil., pag. 1444, et ex Labbeo Harduinus, tom. Iu, pag. 1181, et nouissime Coletus in editione Conciliorum ueneta, tom. IX, post concilium Aquisgranense an. 816, subiuncta etiam interpolata illa canonicorum Regula, ex Chrodogango, concilio illo Aquisgranensi atque aliunde consarcinata. Sinceram quoque dedit Carolus le Cointe, tom. u Annalium Ecclesie Francorum ad annum Christi 737, pag. 567-587, ex Codice ms. collato cum Dacheriana et Labbeana editione.  Plura de hoc Chrodogango Paulus Warnefridus in fragmento de episcopis Metensibus apud Andream du Chesne, tom. I Rer. Franc., pag. 204 seq., ubi norme etiam clero institute mentio, sicut et apud Sigebertum cap. 78. Excerpta ex illa regula capita quedam ante Dacherium uulgauerat Ioannes Morinus in sylloge penitentialium libellorum, subiuncta  operi de Disciplina ueteris Ecclesie in administratione penitentie, quod opus post editionem Paris. 1651 recusum est Bruxellis 1685 et uenetiis 1702 fol. Denique Chrodogangi Priuilegium pro Gorziensi abbatia, preter conciliorum editores Labbeum, Harduinum et Coletum, ad annum 756 offert laudatus le Cointe, tom. u, pag. 562. De Romano Psalmorum cantu in Metensem primum, deinde in alias Gallie Ecclesias per Chrodogangum illato, uide Henrici Warthoni auctarium ad Usserium de Sacris uernaculis, pag. 358.





EPITAPHIUM CHRODEGANGI EPISCOPI METENSIS.



Quisquis ab occasu uenis hic, uel quisquis ab ortu,
   Presulis hic cineres scito iacere pii.
Moribus ornatum, uirtutum tramite rectum,
   Egregium meritis hec tenet urna uirum.
Cui sancti actus, lex meditatio, dogma fidele,
   Rotgangus nomen, gloria Christus erat.
Romulida de sede sibi data pallia sancta
   Extulit, huncque Patrum extulit ille Pater.
Instituit sancte clerum hinc munia uite,
   Ordine in Ecclesia luxque decusque fuit.
Exemplo et uerbis animos ad celica regna
   Misit, et in tanta floruit arte satis.
uirtutes retinens, uitiorum monstraque uitans,
    Satque in eo uiguit pontificalis apex.
Solator uiduis fuit et tutela misellis,
   Sensit et hunc sibimet orphana turba patrem.
Regibus acceptus, populo uenerabilis omni,
   uita eius cunctis norma salutis erat.
Post uite cursum senio ueniente peractum,
   Terram dat terre, mittit ad astra animam.





uETERUM TESTIMONIA DE S. CHRODEGANGO.


 Sigebertus Gemblacensis, de Script. ecclesiasticis, Cap. 78.

»Chrodogangus, Metensis episcopus, Pippini regis  ex sorore nepos, nobilitatem generis nobilitans feruore sancte religionis, scripsit regulam, quam specialiter Metensis Ecclesie clericis obseruandam dedit.«  Aliam ergo ab ea que excusa est, id est, nostram, que Metensis ciuitatis pluribus in locis apertissima prefert uestigia.


Paulus diaconus, libro de episcopis Metensis Ecclesie, Tomo II Francicorum.

»Iam hinc uir egregius et omnibus preconiis efferendus Chrodogangus antistes eligitur, ex pago Hasbaniensi oriundus patre Sigrammo, matre Landrada, Francorum ex genere prime nobilitatis progenitus. Hic in palatio maioris [a 1Kb] Caroli ab ipso enutritus, eiusdemque referendarius exstitit; ac demum Pippini regis temporibus pontificale decus promeruit. Fuit autem omnino clarissimus, omnique nobilitate coruscus, forma decorus, eloquio facundissimus, tam patrio quam etiam Latino sermone imbutus,  seruorum Dei nutritor, orphanorum uiduarumque non solum altor, sed et clementissimus tutor. Cumque esset in omnibus locuples a Pippino rege, omnique Francorum cetu singulariter electus Romam directus est; Stephanumque uenerabiliter papam, ut cunctorum uota anhelabant, ad Gallias euocauit. Hic clerum adunauit, et ad instar cenobii intra claustrorum septa conuersari fecit, normamque eis instituit, qualiter in ecclesia militare deberent: quibus annonas uiteque subsidia sufficienter largitus est, ut perituris uacare negotiis non indigentes, diuinis solummodo officiis excubarent. Ipsumque clerum  abundanter lege diuina, Romanaque imbutum cantilena, morem atque ordinem Romane Ecclesie seruare precepit, quod usque ad id tempus in Metensi Ecclesia factum minime fuit.« Tum, pluribus aliis pretermissis que ad fundatas ab eo Ecclesias spectant: »Rexit Ecclesiam Metensem annis uiginti tribus, mensibus quinque, diebus quinque. Obiit pridie Nonas Martias in diebus Pippini regis; requiescit in Gorzia monasterio, quod ipse a fundamentis exstruxit.«


Anastasius S. R. E. Bibliothecarius, in uita Stephani PP. III.

»Dum ualide a Longobardorum rege ciuitates et prouincia ista Romanorum opprimerentur, subito coniunxit missus Pippini, regis Francorum nomine,  Chrodogangus abbas, per quem misit in responsis omnem uoluntatem ac petitionem predicti sanctissimi pape se adimplere.« Et paulo post:

»Extemplo et missi iam fati Pippini regis Francorum coniunxerunt, id est, Chrodogangus episcopus, et Autcarius dux, quatenus predictum sanctissimum papam, iuxta quod petendo miserat, ad suum in Franciam regem deducerent.«

Et sub finem: »Et dum in Francia esset positus, Chrodogango sanctissimo uiro episcopo pallium tribuit, et archiepiscopum ordinauit.«



[REGULA CANONICORUM SECUNDUM RECENSIONEM DACHERII.]





LUCAE DACHERII MONITUM IN SUAM SUBSEQUENTEM REGULAM S. CHRODEGANGI.


 Tanti fecere hanc Chrodogangi siue Codegrandi regulam Patres concilii Aquisgranensis anno partus salutiferi 816 celebrati, ut quidquid ad clericorum mores canonice efformandos conduceret, ad sua  decreta transtulerint, quod equidem innuere in annotatiunculis haud a me est pretermissum.

Adeo ipsi Codegrando alte menti ac memorie insita fuerat regula sancti Benedicti arctissime, hoc est euangelice, uite magistri  summe ueritatis discipuli, ut uerba illius, sententias, periodos, quin etiam capitula identidem, canonicis condendo leges sua effecerit, tacito duntaxat monachi , canonici nomen supposuit. Nec sane mirum, quippe que olim diuino Numine inspirata  auctoris tempestate impensius colebatur, longe lateque propagabatur. Quo uenerabilis episcopus innuere uidetur sic  iustorum omnium spiritu plenum Benedictum , uti norma ipsius ceu paruus ille fons qui creuit in fluuium , uniuersam post occidentalem Ecclesiam uarie asperserit irrigaritque . Unde et diuine theorie, et muniis ecclesiasticis, et secularibus negotiis addicti, aquam sapientie salutaris , salientem in uitam eternam , affatim queant haurire. Lectori erudito notiora profero: sonant isthec concilia, sonant Patres, sonant historici prope innumeri.

 Exinde uero, quod ita in promptu sanctam regulam habuerit Codegrandus, coniici datur uel eam sepissime triuisse, tenuisseque memorie, uel etiam sodalitio Benedictino  nomen dedisse. Argumentum hoc etsi ignaros regule forte non moueat, apud nos tamen eadem imbutos magni ponderis est. Gallus uel Hispanus lingue sue idiotismum facile sentit, quem exterus non aduertit, non penetrat; ita nos sancti Benedicti stylus ac uerba fallere non possunt. Ut ut sit, eximiis eum laudibus compendio attollentem, deque regula canonicorum uerba facientem, optime note auctorem ac supparem, Paulum Warnefridum, audiamus:

Iam hinc, uir Egregius  et omnibus preconiis efferendus Chrodegangus antistes eligitur, ex pago Hasbaniensi oriundus, patre Sigrammo, matre Landrada Francorum ex genere prime nobilitatis progenitus. Hic in palatio Maioris Caroli ab ipso enutritus,  eiusdemque referendarius exstitit, ac demum Pippini regis temporibus pontificale decus promeruit. Fuit autem omnino clarissimus, omnique nobilitate coruscus; forma decorus, eloquio facundissimus, tam patrio quam etiam Latino sermone imbutus. Seruorum Dei nutritor, orphanorum uiduarumque non solum altor, sed et clementissimus tutor. Cumque esset in omnibus locuples, a Pippino rege omnique Francorum cetu singulariter electus, Romam directus est, Stephanumque uenerabilem papam, ut cunctorum uota anhelabant, ad Gallias euocauit. Hic clerum adunauit, et ad instar cenobii intra claustrorum septa conuersari fecit,  normamque eis instituit, qualiter in Ecclesia militare deberent: quibus annonas uiteque subsidia sufficienter largitus est, ut perituris uacare negotiis non indigentes, diuinis solummodo officiis excubarent. Ipsumque clerum abundanter lege diuina, Romanaque imbutum cantilena, morem atque ordinem Romane Ecclesie seruare precepit. Quod usque ad id tempus in Metensi Ecclesia factum minime fuit. Hic fabricare iussit, una cum adiutorio Pippini regis, sedem sancti Stephani protomartyris, et altare ipsius atque cancellos, presbyterium, arcusque per gyrum. Similiter et in ecclesia beati Petri maiore presbyterium fieri iussit. Construxit etiam ambonem auro argentoque decoratum, et arcus per gyrum throni ante ipsum altare. Aedificauit preterea monasterium in parochia beati Stephani in pago Mosellensi in honore beatissimi Petri apostoli, et ditauit illud opibus magnis, monachosque ibi constituit, atque sub regula sancti Patris Benedicti in una caritate coniunxit. Construxit etiam alterum monasterium quod Gorzia uocitatur, ubi pari modo non modicam  multitudinem adunauit monachorum. Expetiit denique a Paulo Romano pontifice tria corpora sanctorum martyrum, id est, beati Gorgonii, quod in Gorzia requiescit;  et beati Naboris, quod in Hilariaco monasterio conditum est; et beati Nazarii, quod ultra fluuium Rhenum in monasterio quod uocatur Lorishaim, edificata in honorem ipsius martyris miri decoris basilica, collocauit. Hoc siquidem predium Chillisuuindis quondam religiosa femina, et Cancro eius filius, eidem Chrodegango antistiti ad partem beati Stephani tradiderant. Fuit siquidem beatus iste uir in eleemosynis largus, in caritate purissimus, susceptor hospitum atque peregrinorum. Sed quoniam longum est bona que gessit ex ordine retexere, satis sit hec pauca prelibasse de plurimis. Hic consecrauit episcopos quamplurimos per diuersas ciuitates, presbyteros nichilominus ac diaconos, ceterosque ecclesiasticos ordines, sicut moris est Romane Ecclesie, in diebus Sabbatorum quaternis temporibus anni. Rexit Ecclesiam Metensem annis uiginti tribus, mensibus quinque, diebus quinque. Obiit pridie nonas Martias in diebus Pippini regis. Requiescit in Gorzia monasterio, quod ipse a fundamentis extruxit.

 Huc usque Paulus Diaconus, Fragmento de episcopis Metensis Ecclesie, Hist. Franc. scriptorum Andree Duchesne, tom. II, pag. 204.





SANCTI CHRODEGANGI METENSIS EPISCOPI REGULA CANONICORUM SECUNDUM DACHERII RECENSIONEM. 



PRAEFATIO.

 Temporibus piissimi ac serenissimi Pippini Chrodogangus seruus seruorum Dei, Metensis urbis episcopus.

Si trecentorum decem et octo, reliquorumque sanctorum Patrum canonum auctoritas inuiolata perduraret, et episcopus atque clerus secundum eorum rectitudinis normam uiuerent, superfluum uideretur a nobis exiguis minimisque super hac re tam ordinate disposita aliquid noui retractare aut dicere; sed dum pastorum subditorumque negligentia ex his temporibus nimium creuit, quid aliud agendum nobis est, qui in tam graui discrimine uenimus, nisi ut, quantum possumus, si non quantum debemus, ad rectitudinis lineam, Deo inspirante, clerum nostrum reducamus.

 Igitur quamuis adepta huius sedis pontificalis cathedra, cumque officii mei pastoralis curam inuigilare cepissem, et in tantam negligentiam clerum plebemque deuenisse conspicerem, cepi mestus conquirere quid agere deberem; sed diuino fultus auxilio, fratrumque spiritualium consolatione adiutus, atque recuperatione prouocatus, uolui, necessitate compulsus, paruum decretulum facere, per quod se clerus ab illicitis cerceat, uitiosa deponat, mala diu longeque usurpata derelinquat, ut dum mens ab assuetis uitiis uacuatur, facilius bona et optima queque sunt inserantur.

Scripturis enim sacris intenti decernimus ut omnes  sint unanimes officiis diuinis, lectionibusque sacris assidui, atque ad obedientiam episcopi sui, prepositique, ut ordo canonicus deposcit, parati, caritate connexi, zelo bono, feruentissimoque amore coniuncti, a litibus, uel scandalis, seu odiis, semoti. Pastor eorum quilibet fuerit, non solum de carnalibus, sed etiam de spiritalibus curam gerat, et in utraque parte sagacissimam sollicitudinem, in quo facultatis fuerit, habeat, ut et uitia reprimat, [a 1Kb] et ea radicitus ut oriri ceperint, ut preualet, amputare festinet; et que usibus humanis iuxta formam subter dispositam necessaria fuerint, eis prebere studeat, ut cum pastor pastorum, iudexque uiuorum et mortuorum Christus in ultimo tremendoque die, in sede maiestatis sue, disceptaturus cum omnibus  gentibus, sederit, et omnis clerus eum reuelata facie conspexerit, etsi non cum summis pastoribus et gregibus sibi commissis, pro dispensatis talentis, multiplicatisque spiritalibus lucris, audire merebimur: Euge, serue bone et fidelis ; saltem hoc concedatur, ut delictorum uenia ad integrum tribuatur; quia manifestum est quibus peccatorum uenia ad integrum tribuitur, quia nec infelix potest iudicari, cui contigerit qualemcunque partem in paradiso habere; sed illis ibidem sors datur, qui, in quantum possunt, per uite meritum, ad hoc, in huius temporis curriculo, dum licet currere, festinent.

 Intendamus ergo ad hoc animum, quantum possumus, quia non possumus quantum debemus, et nostra uita amarescat in penitentia, ne ultio diuina,  que nunc mitis est et exspectat, post seuiat ad uindictam.



INCIPIT REGULA.



CAPUT PRIMUM.---De humilitate.


[a 1Kb] Clamat nobis diuina Scriptura, dicens: Omnis qui se exaltat humiliabitur, et qui se humiliat exaltabitur. . Quantum enim humilior fueris, tantum te sequitur glorie altitudo : et quia Superbis Deus resistit, humilibus autem dat gratiam ; omnisque arrogans immundus est coram Domino . Nam quemcunque superbum uideris, filium diaboli esse non dubites;  et quemcunque humilem prospexeris, Dei filium esse credere debes. De multis enim pauca perstringimus, ut omnes homines ad amorem humilitatis prouocemus, et detestabilem inimicamque Dei superbiam ab eis retrahamus; nam dum omne genus humanum humilitatem habere conuenit, nimis iniquum pessimumque ac detestabile est ut qui seruitio Dei peculiarius se iunxerunt, humilitatem derelinquant, et superbie diabolice se socient. Christus in humilitate, diabolus in superbia sedet.

Idcirco necesse est ut qui, suadente diabolo, usque nunc superbus atque elatus, et uultu rigidus uixit, Deo auxiliante, per humilitatem atque caritatem, aut obedientiam, seu per reliqua bona Dei precepta, resurgat, quia multum melius est per humilitatem  cum Christo in regna celestia regnare quam cum diabolo per superbiam in infernum demergere.



CAPUT II.---De ordine congregationis canonicorum.

[b 1Kb] Ordines suos canonici ita conseruent, ut ordinati sunt in gradibus suis, secundum legitimam institutionem Romane Ecclesie, in omnibus omnino locis, id est, in Ecclesia, uel ubicunque simul se coniunxerint, et ratio prestat; exceptis his quos episcopus in altiore gradu constituerit, aut degradauerit, certis de causis, reliqui omnes, ut diximus, ita ut ordinati sunt, ordines suos custodiant.

Iuniores igitur priores suos honorent, priores minores suos in Deum diligant. In ipsorum autem appellatione nominum nulli liceat alium puro nomine  appellare, sed, secundum constitutionem sancte sedis apostolice, uocet eum nomen suum, prius addito et ministerii sui gradu, qualiscunque fuerit. Ubicunque se obuiauerit clerus, iunior inclinetur, et a priore benedictionem petat; et si sedentem inuenerit, transeunte maiore minor surgat, et det ei locum sedendi, nec presumat iunior consedere nisi ei precipiat senior suus; ut fiat quod scriptum est: Honore inuicem preuenientes . Pueri parui et adolescentes, in oratorio, aut ad missas, cum disciplina  suos ordines custodiant, et ubicunque fuerint, custodiam habeant et disciplinam.



CAPUT III.---De eo quod in congregandis canonicis modus discretionis tenendus sit.

[c 1Kb] Cauendum summopere prepositis et prelatis Ecclesie est ut in Ecclesiis sibi commissis non plures admittant clericos quam ratio sinit, et facultas Ecclesie suppetit; ne si plures indiscrete aggregauerint, nec ipsos gubernare, nec ut oportet ualeant  adminiculari. Sunt namque nonnulli uanam gloriam ab hominibus captantes, qui innumerosam cleri congregationem uolunt habere, cui nec anime, nec corporis curant solatia exhibere. Hi namque qualiter aggregati, dum a prelatis stipendia necessaria non accipiunt, neque canonicum seruant ordinem, nec diuinis officiis insistunt, claustra societatemque ceterorum relinquentes, efficiuntur uagi et lasciui, gule et ebrietati, et ceteris suis uoluptatibus dediti, quidquid sibi inhibitum est, licitum faciunt.

Proinde prepositis solerter prouidendum est ut in hoc negotio modum discretionis teneant, scilicet, ut nec plus quam oportet, et possibilitas Ecclesie suppetit, in congregatione admittant; nec eos, quos  rationabiliter gubernare possunt, causa auaritie abiiciant.



CAPUT Iu.---De eo quod non debent clerici in congregatione canonica constituti stipendia superflua accipere, aut exigere, sed necessaria.

[d 1Kb] Sanctorum Patrum sententie docent clericos non diuitiarum sectatores esse, nec res Ecclesiarum inofficiose accipere debere. Inde dicit Prosper: » [e 1Kb] Qui Ecclesie seruiunt, et ea quibus opus non habent, aut libenter accipiunt, aut exigunt, nimis carnaliter sapiunt; indignum quippe est, si fidelis et operosa deuotio clericorum propter stipendium seculare premia sempiterna contemnat.« Ut quid accipit unde rationem reddat? Ut quid peccatis alienis sua multiplicat? Unde necesse imo utile est  clericis in ecclesiasticis sumptibus accipiendis suum uitare periculum. Proinde tam de suis quam de Ecclesie facultatibus non plus accipiant aut exigant quam oportet; id accipient: cibum, potum, atque uestimentum, et his contenti sint; ne, plus accipientes, pauperes grauare uideantur. » [f 1Kb] Sine grandi peccato non accipiunt, unde pauper uicturus erat.«

Hi uero qui nec suis rebus abundant, nec Ecclesie habent possessiones, et magnam utilitatem Ecclesie  conferunt, accipient in canonica congregatione uictum et uestimentum, et eleemosynarum partes, quia de talibus in libro Prosperi dicitur: »Clerici quos uoluntas aut natiuitas pauperes fecit, in congregatione uiuentes, necessaria uite accipient, quia ad ea accipienda non eos habendi ducit cupiditas, sed cogit uiuendi necessitas.« Porro si tales fuerint, qui nec suas, nec Ecclesie uelint habere possessiones, horum necessitatibus prouidentissima gubernatione de facultatibus Ecclesie debent subuenire prelati, attendentes illud Prosperi: » [a 1Kb] Quod habet, inquit, de facultatibus Ecclesie, cum omnibus nichil habentibus commune habeat.« Sed et illorum curam gerere debent, quos aut infirmitas, aut senectus aggrauat, quos etiam  constat olim in utilitatibus Ecclesie desudasse.



CAPUT u.---De his qui in congregatione sibi commissa, solummodo ex familia Ecclesie clericos aggregant.

[b 1Kb] Sunt nonnulli qui tantum ex familia ecclesiastica clericos in sibi commissis congregant Ecclesiis; et hoc ideo facere uidentur, ut si quando eis aliquid incommodum fecerint, aut stipendia opportuna subtraxerint, nichil querimonie contra se obiicere presumant, timentes, scilicet, ne aut seuerissimis uerberibus afficiantur, aut humane seruituti denuo crudeliter addicantur.

Hoc autem non ideo dicitur, ut ex familia Ecclesie probabiles uite in congregatione, non sint admittendi, presertim cum apud Deum non sit personarum  acceptio, sed potius, ut propter quam intulimus occasionem, nullus prelatorum, seclusis nobilibus, uiles tantum in sua congregatione admittant personas.



CAPUT uI.---Qui clerici in congregatione canonica constituti, ecclesiastica accipere debeant stipendia.

[c 1Kb] Quia sanctorum Patrum supra notate sententie docent clericos non diuitiarum sectatores esse, nec res Ecclesiarum inofficiose accipere debere, non abs re putauimus nonnulla capitula libri Prosperi ad medium exempli causa deducere, in quibus ita legitur: » [d 1Kb] Qui Ecclesie seruiunt; et ea quibus opus non habent, aut libenter accipiunt, aut exigunt, nimis carnaliter sapiunt.« Item ibi: »Satis quippe indignum est si fidelis et operosa deuotio clericorum propter stipendium seculare premia sempiterna contemnat.« Item ibi: »Si propter hoc non uult sua  quisque relinquere, ut habeat unde uiuat, ut quid accipit unde rationem reddat?«



CAPUT uII.---De eo quod in congregatione canonica equaliter cibus et potus accipiatur.

[e 1Kb] Solet in plerisque canonicorum congregationibus irrationabiliter atque indiscrete fieri ut nonnulli clerici, qui et diuitiis affluant, et aut parum aut nichil utilitatis Ecclesie conferunt, maiorem ceteris diuinum strenue peragentibus officium annonam accipiunt, cum hoc ita fieri debere nunquam nec in auctoritate Scripturarum, nec in traditionibus sanctorum  Patrum possit [quoquo modo sancitum reperiri]. Est nempe rationabile iustumque coram Deo et hominibus, ut in unaquaque canonica congregatione a minimo usque ad maximum cibum et potum equaliter accipiant; hi uidelicet qui propter aliquam utilitatem in numero canonicorum fuerint admissi. Quanquam enim plerique subditorum a prelatis rebus quibuslibet aliis plus ceteris merito solent honorari, in hac tamen societate, reclusa personarum acceptione, una debet cibi et potus equalitas esse.



CAPUT uIII.---De mensura cibi et potus.

[f 1Kb] Quando clerus una aut bina uice in die reficit, accipiat a minore usque ad maximum quatuor libras panis; et quando bis in die reficit, pulmentum uero ad sextam, unam ministrationem de carne inter  duos; et si cibaria alia una accipient, et cibaria non habeant, tunc duas ministrationes de carne habeant. Ad cenam autem aut unam ministrationem inter duos, aut cibaria alia habeant. Illo tempore, quando quadragesimalem uitam debent ducere, tunc ad sextam inter duos clericos portionem de formatico, et cibaria alia accipient; et si pisces habuerint, aut legumen, aut aliud aliquid, addatur et tertium; et ad cenam cibaria inter duos, et portionem de formatico accipient; et si Deus amplius dederit, cum gratiarum actione accipient. Quando autem in die una refectio fuerit, tunc cibaria una inter duos, et portionem de formatico, et ministrationem de legumine aut aliud pulmentum accipient. Et si contigerit quod illo anno glandis uel fagina non sit, et non habent unde hanc  mensuram de carne impleant, preuideat episcopus, uel qui sub eo est, iuxta quod Deus possibilitatem dederit, aut de quadragesimali alimento, aut alio, unde consolationem habeant.

Et si eadem regio uinifera fuerit, accipiant per singulos dies quinque libras uini , si uero uinifera plena non fuerit, tres libras uini, et tres ceruisie; et caueant ebrietatem. Si uero contigerit quod uinum minus fuerit, et istam mensuram episcopus, uel qui sub eo est, implere non potest, iuxta quod preualet impleat de ceruisia, et eis consolationem faciant; et illis qui se a uino abstinent preuideat episcopus, uel qui sub eo est, ut tantum habeant de ceruisia quantum  de uino habere debuerant. Quando uero Ecclesie facultas non suppetit, aut sterilitas terre exstiterit, sicut crebro, peccatis nostris prepedientibus, euenire solet, et prelati quantum debent dare uinum, aut siceram, seu ceruisiam, canonicis nequiuerint, preuideant eis potum ex diuersis materiis confectum; non autem murmurent, sed magis cum gratiarum actione quod dari sibi potest accipiant, animaduertentes Ioannem Baptistam, qui nec uinum, nec siceram, nec quid aliud quod potest inebriari, bibit, quia ubi ebrietas fit, ibi flagitium atque peccatum est; et hoc admonemus, ut clerus sobriam  semper ducat uitam. [a 1Kb] Et quia persuadere non possumus ut uinum non bibant, uel hoc consentiamus ut saltem in illis ebrietas non dominetur, quia omnes ebriosos Apostolus a regno Dei extraneos esse denuntiat, nisi per dignam penitentiam emendauerint. Habeant itaque canonici hortos olerum, unde cum ceteris additamentis aliquod pulmentum quotidie sibi uicissim ministrent.



CAPUT IX.---De septimanariis coquine.

[b 1Kb] Clerici canonici sic sibi inuicem seruient, ut nullus excusetur a coquine officio, nisi egritudine, aut causa grauis utilitatis preoccupatus fuerit, quia exinde maior merces et caritas acquiritur. Imbecillibus autem procurentur solatia, ut non cum tristitia hoc faciant, sed habeant omnes solatia secundum modum  congregationis, aut positionem loci.

Archidiaconus, aut prepositus, uel cellarius, et qui in maioribus utilitatibus occupati sunt, isti excusentur a coquina. Ceteri autem sibi sub caritate inuicem seruient. Egressurus de septimana sabbato munditias uasorum faciat, et uasa ministerii sui, que ad ministrandum accepit, sana et munda cellario reconsignet; et si aliquid ex illis minuatum fuerit, ad capitulum die Sabbati ueniam petat, et uasa, uel quod minuatum est, in loco restituat.



CAPUT X.---De archidiacono, uel preposito.

[c 1Kb] Oportet enim eos esse prudentes sicut serpentes, et simplices sicut columbe, id est, ut sint sapientes in bonum, et simplices in malum; et docti in Euangelica precepta, et sanctorum Patrum instituta canonum,  ut possint docere clerum in lege diuina, et sic se conforment clero, ut non tantum uerbis capacibus, sed etiam exemplis simplicioribus diuina precepta demonstrent, quia Apostoli debent semper seruare formam, in qua dicit: Argue, obsecra, increpa , immiscens temporibus tempora, terroribus blandimenta. Indisciplinatos et inquietos debent durius arguere, obedientes autem et mites et patientes, ut in melius proficiant, obseruare; negligentes, et contemnentes, et superbos, increpent et corripiant. Neque dissimulent peccata delinquentium, sed mox ut ceperint oriri, radicitus ut preualent, amputent, memores periculi Heli sacerdotis de filiis suis . Honestiores quidem atque intelligibiles prima et secunda admonitione corripiant;  improbos ac duros corde, ac superbos, uel inobedientes, uerbere et castigatione in ipso initio peccati cerceant, scientes scriptum: Stultus uerbis non corrigitur . Et iterum: Percute filium tuum uirga, et liberabis animam eius a morte.

Et quidquid per se iuste et rationabiliter secundum canonicam institutionem non potuerint definire, episcopo patefaciant, et ipse secundum Dei uoluntatem quod castigandum est castiget, et quod corrigendum est corrigat. Qui archidiaconus, uel primiciarius,  in omnibus omnino actibus uel operibus suis, sint Deo et episcopo fideles et obedientes; et non sint superbi neque rebelles, uel contemptores, sed casti, et sobrii, patientes, benigni, et misericordes; diligant clerum, oderint uitia, et non permittant ea nutriri, sed prudentes amputare festinent. Caueant ne dum allis predicauerint, ipsi reprobi efficiantur.

[d 1Kb] Qui archidiaconus, uel prepositus, si reperti fuerint, quod absit, superbi aut elati, aut contradictores uel contemptores canonice institutionis, secundum Domini preceptum admoneantur semel et iterum, et si non emendauerint, ab episcopo secundum modum culpe iudicentur. Quod si neque sic correxerint, de ordinibus suis eiiciantur, et alii qui digni sunt, et uoluntatem Dei, uel episcopi sui, secundum  diuinum preceptum impleuerint, in locis illorum subrogentur.



CAPUT XI.---De cellario.

[e 1Kb] Cellarius uero debet esse timens Deum, sobrius, non uinolentus, non contentiosus, non iracundus, sed modestus, moribus cautus, et fidelis, non superbus, non tardus, non prodigus, non superfluus dissipator sine ordine, non remissus, et quidquid acceperit sub cura sua ad opus clericorum, custodiat, ne ministri ibidem deputati annonam fratrum aut furtim subripiendo, aut aliquolibet modo negligenter uiuendo dissipent. Hi uero famuli eligantur de fidelissima Ecclesie familia, et his officiis diligenter erudiantur, ut scilicet et arte pistoria, et fidei puritate,  necessitatibus fratrum opportunissime ualeant suffragari. Eadem quoque forma de coccis seruanda est.



CAPUT XII.---De portario.

[f 1Kb] Portarius unus cum suo iuniore annum aut amplius, si episcopo, uel ei qui sub eo est, placuerit, portas claustre, uel ostia, custodiat. [g 1Kb] Qui portarius sit frater probabilis uite, sobrius, patiens, et sapiens, qui sciat responsum accipere et reddere: cui officium sit portam canonicorum cum summa obedientia et humilitate competenti tempore claudere, ac reserare, ut nulli per eam nisi per licentiam aditus pateat intrandi aut exeundi. Cui etiam obseruandum est ne eis quibus cura est plus otiis uacare quam diuinis obsequiis incubare foras euagandi locum prebeat, et  eorum nugarum  particeps fiat.

Debet preterea aduenientes quoque cum caritate suscipere, et priori aduentum eorum causamque nuntiare. Expleto namque uespertino et completorio officio, obseratisque portis, claues earum idem portarius ei qui uicem prelati tenet ferat, ut nulli horis incompetentibus intrandi aut exeundi maneat facultas. Si uero inobediens aut proteruus idem repertus fuerit portarius, sicut alii ministri negligentes iudicetur.



CAPUT XIII.---De eo quod diligenter munienda sunt claustra canonicorum, in quibus dormiunt canonici.


[a 1Kb] Prepositorum cura sit ut subditorum mentes sanctarum Scripturarum lectionibus assidue muniant, ne lupus inuisibilis aditum inueniat, quo ouile Domini ingredi et aliquam ouium subripere ualeat. Et preterea necesse est ut claustra, quo clero sibi commisso canonice uiuendum est, firmis undique circumdent munitionibus, ut nulli omnino intrandi, aut exeundi, nisi per portam, pateat aditus.

Sint etiam interius dormitoria, refectoria, cellaria, et cetere habitationes usibus fratrum in una societate uiuentium necessarie. Omnes in uno dormiant dormitorio, preter illos quibus episcopus licentiam dederit, secundum quod ei rationabiliter uisum fuerit.  [b 1Kb] Et in ipsa claustra per dispositas mansiones dormiant separatim per singula lecta, misti cum senioribus propter preuidentiam bonam, ut seniores preuideant quid iuniores secundum Deum agant. Et in ipsa claustra nulla femina intreat, nec laicus homo, preter tantum si episcopus, aut archidiaconus, uel prepositus, iusserint, ut in refectorio refectionis causa ueniant, relictis armis ante refectorium. Et si necesse fuerit ad opera facienda ibi laici homines . . . . at ubi perfectum habuerint opus suum, cum summa festinatione egrediantur foras. Et si cocci clerici desunt, et opus fuerit ut laici cocci, ad coccinandum tantum ingrediantur, et expleto ministerio suo cum celeritate exeant foras.



CAPUT XIu.---De his que a clero in nocte de lecto surgente primum dicenda atque operanda sunt.


Nocturnis horis cum ad opus diuinum de lecto surrexit clerus, primum signum sibi sancte crucis imprimat per inuocationem sancte Trinitatis; deinde dicat uersum: Domine, labia mea aperies, et os meum annuntiabit laudem tuam ; deinde psalmum: Deus, in adiutorium meum intende , totum cum Gloria; et tunc prouideat sibi corpoream necessitatem nature, et sic ad oratorium festinet psallendo psalmum: Ad te, Domine, leuaui animam meam , cum summa reuerentia et cautela intrans, ut aliis orantibus non impediat; et tunc prostratus in loco congruo effundat preces in conspectu Domini, magis corde quam ore, ita ut illius uox uicinior sit Deo quam sibi, ita dicendo:  Gratias tibi ago, omnipotens Pater, qui me dignatus es in hac nocte custodire, et deprecor clementiam tuam, misericors Domine, ut mihi concedas diem uenturum sic peragere in tuo sancto seruitio, cum humilitate et discretione, qualiter tibi complaceat seruitus nostra. Amen.

Et tunc omnes sint preparati stantes in loco suo in choro per ordinem, ut cum nouissimum signum cessauerit, cum summa humilitate et honestate referant laudes Deo, in conspectu angelorum eius. Et si alicui frequens tussis aut phlegma ex pectore aut naribus excrescat, post dorsum proiiciat, aut iuxta  latus, caute tamen et curiose, ut infirmis mentibus non uertatur in nauseam; et semper quod proiicitur pede conculcetur, ut cum ad orationem curuantur, uestimenta eorum non sordidentur; et infra ecclesiam, et in omni conuentu, seu et in portico, hoc obseruandum est, ut quod spuitur semper pedibus conculcetur.



CAPUT Xu.---De officiis diuinis in noctibus.

[c 1Kb] Hyemis uero temporibus, id est a Kalendis Nouembris, usque in Pascha, iuxta considerationem rationis, octaua hora noctis surgendum est, ut modice amplius de media nocte pausentur, et iam digesti ad uigilias surgant. Post finitas nocturnas dicant uersum: Exsultabunt sancti in gloria , aut, Exsultent iusti in conspectu Dei . Deinde Kyrie eleison, et Orationem Dominicam; et faciant interuallum, excepto diebus Dominicis et festiuitatibus sanctorum, iuxta considerationem episcopi, uel qui sub eo est, id est, ut quadraginta aut quinquaginta psalmos possint cantare, secundum quod uisum fuerit, et hora permiserit; et qui psalterii uel lectionum aliquid indigent, meditationi inserantur.

Et non presumat aliquis in ipso interuallo dormire , et qui aliter fecerit excommunicetur. Reliqui omnes ordinem uigiliarum teneant usque ad matutinas dictas. Et in ipso interuallo summum silentium fiat tam in uoce quam in actu, uel incessu seu sono alicuius rei, ut liceat unicuique absque alterius inquietudine  peccata sua cum gemitu et suspirio et lacrymis Domino confiteri, et ueniam uel remissionem pro ipsis ab omnipotente Domino orando et petendo postulare.



CAPUT XuI.---De uigiliarum antiquitate.

[d 1Kb] Antiqua est uigiliarum deuotio, familiare bonum omnibus sanctis. Isaias dicit: De nocte uigilat spiritus meus ad te, Deus . Item Dauid: Media nocte surgebam ad confitendum tibi super iudicia iustitie tue . Hoc namque tempore uastator angelus transiens primogenita Aegyptiorum percussit; unde et nos uigilare oportet, ne periculis Aegyptiorum admisceamur. Iisdem etiam horis uenturum se esse in Euangelio Saluator asserit, unde ad uigilandum  auditores suos exsuscitans, dicit: Beati serui illi quos, cum uenerit Dominus, inuenerit uigilantes . Et si uespertina hora, inquit, uenerit, et si media nocte, et si galli cantu, et inuenerit eos uigilantes, beati sunt quidem serui illi. Itaque et uos estote parati, quia nescitis qua hora Filius hominis uenturus est . Siquidem nec uerbis solum docuit uigilias, sed etiam confirmauit exemplo. Nam testatur Euangelium, quia erat iehsu pernoctans in oratione Dei . Paulus quoque et Silas in custodia publica, circa medium noctis orantes, hymnum audientibus cunctis uincti dixisse memorantur ; ubi repente terre motu facto, et concussis carceris fundamentis, et ianuis sponte apertis, omnium uincula sunt soluta.

Unde oportet liis horis psallendi orandique frequentiam nos in sanctis habere officiis, finemque nostrum, uel si aduenerit, sub tali actu exspectare securi. Est autem quoddam genus hereticorum superfluas estimantium sacras uigilias, dicentium noctem esse factam ad requiem, sicut diem ad laborem. Hi heretici Greco sermone Nyctages, hoc est, somniculosi uocantur.



CAPUT XuII.---De matutinis.

[a 1Kb] De matutinorum antiquitate et auctoritate Dauid dicit: In matutinis meditabor in te, quia fuisti adiutor meus . Et alibi: Preuenerunt oculi mei  ad te diluculo, ut meditarer eloquia tua . In Nouo Testamento, ex illo tempore quo Dominus noster iehsu Christus in Bethleem nasci dignatus est, matutine solemnitatis officium per uniuersum mundum celebrari inualuit. Matutina autem luce radiante Dominus et saluator noster ab inferis resurrexit, siquidem et eodem tempore cunctis spes future resurrectionis creditur, cum iusti quasi a sopore somni resurgentes uigilabunt.



CAPUT XuIII.---De hora prima.

Conuenientes cleri ad primam canendam in ecclesia, completo officio ipso, ante psalmum quinquagesimum, donent confessiones suas uicissim, dicentes: Confiteor Domino, et tibi, frater, quod peccaui, in cogitatione, et locutione, et opere; propterea, precor  te, ora pro me. Et ille respondet: Misereatur tui omnipotens Deus, et indulgeat tibi omnia peccata tua; liberet te ab omni malo, conseruet te in omni bono, et perducat te ad uitam eternam. Et ille dicit Amen. Supplici corde certatim pro se orantes, hoc sibi faciunt. Hoc expleto, conueniant ad capitulum quotidie. Et ex ista institutione, quam propter illorum utilitatem, Deo auxiliante, fecimus, in unoquoque die aliquod capitulum, preter diem Dominicam, quartam, et sextam feriam, et solemnitates sanctorum, in quibus tractatus, et alias homilias, uel quod edificet audientes, relegant. Et ideo quotidie ad capitulum omnes cleros uenire constituimus, ut anima uerbum Dei audiat; et episcopus, uel archidiaconus, uel qui in loco illorum preesse uidetur,  ibidem quod iubere habet iubeat, et quod corrigere, corrigat, et quod faciendum sit, ordinare studeat.

Post lectionem recitantur etas mensis et lune, et nomina sanctorum, quorum festa crastinus excipiet dies: et postea pariter dicunt uersum: Pretiosa est in conspectu Domini mors sanctorum eius . Quem sequatur oratio a priore, ita: Ipsi et omnes sancti Dei intercedant pro nobis peccatoribus ad Dominum, ut mereamur possidere uitam eternam. Amen. Deinde dicatur uersus: Deus, in adiutorium meum intende, tribus uicibus, priore incipiente, et  ceteris respondentibus; subiungentes Gloria Patri, etc. Et postea, Kyrie eleison, et Oratio Dominica. Deinde: Et ne nos inducas in tentationem, etc., Et ueniat super nos, etc. Respice in seruos tuos , pariter usque in finem psalmi, subiungentes Gloria. Deinde prior dicit: Dirigere, et sanctificare, et custodire digneris, Domine Iesu Christe Fili Dei uiui, hodie corda et corpora nostra, et sensus nostros, in uia, et in lege tua, et in operibus mandatorum tuorum; et pedes nostros dirige in uiam pacis, in uiam salutis, in uiam iustitie tue, ut hic et in perpetuum, te adiuuante, salui esse mereamur, qui cum Patre et Spiritu sancto uiuis et regnas Deus per infinita secula seculorum. Amen. Deinde, Adiutorium nostrum, etc. Respondent alii: In nomine Domini, qui fecit celum  et terram. Post hec, qui culpabilis est, postulet ueniam, et secundum modum culpe iudicium recipiat. Quisquis uero ueniam postulat pro culpa, quantum plus se humiliat, et se culpabilem asserit, tantum misericorditer ac leuius a priore iudicetur; necesse est enim ut omnes nostre negligentie, id est cogitationum, lingue, uel operis, in presenti uita per ueram confessionem et humilitatem semper iudicentur, et non post mortem reos nos faciant.



CAPUT XIX.---De opere manuum quotidiano.

[b 1Kb] Surgentes a capitulo uadant aut simul aut separatim ad opus sibi iniunctum, ut ratio prestat, custodientes silentium, decantent psalmos suos aut bini aut singuli, iuxta quod congruum est, nichil aliud loquentes, nisi forte de ipsa arte necesse fuerit dicere  caute. Et quando inceperint opus suum, dicant: Benedictus es, Domine Deus, qui adiuuisti me et consolatus es me. Amen. Misereatur nostri omnipotens Deus. Amen. Et quando opera communia non est necesse facere, unusquisque quod opus habet, faciat, quia otiositas inimica est anime.



CAPUT XX.---De horis diei.

[c 1Kb] Horam tertiam, et sextam, et nonam, Daniel et tres pueri supplicationibus Domini deuouerunt. Scilicet ut ab eo ortu diei in tempus supplicationis tres hore porrecte, Trinitatis nobis reuerentiam declararent. In hora tertia Spiritus sanctus descendit super apostolos. In sexta hora Christus passus est. In nona hora emisit spiritum.



CAPUT XXI.---De hora uespertina.


[d 1Kb] uespertinum diurni finis officium sequitur et diurne lucis occasus, cuius ex ueteri Testamento solemnis est celebratio. Testis est Dauid, qui dicit: Dirigatur oratio mea sicut incensum in conspectu tuo. Eleuatio manuum mearum sacrificium uespertinum . In Nouo Testamento, eodem tempore Dominus et Saluator noster cenantibus apostolis mysterium corporis et sanguinis sui tradidit. His temporibus in honore ac memoria tantorum sacramentorum adesse nos decet Dei conspectibus, et personare in eius cultibus et laudibus.



CAPUT XXII.---De completis.


[a 1Kb] De completis celebrandis in Patrum inuenitur exemplis, Dauid dicente: Si ascendero in lectum strati mei. Si dedero somnum oculis meis, et palpebris meis dormitationem, et requiem temporibus meis, donec inueniam locum Domino, tabernaculum Deo Iacob . Nos autem si locus Domini esse uolumus, et tabernaculum et templum eius cupimus haberi, exempla sanctorum imitemur, ne de nobis dicatur quod legitur: Dormierunt somnum suum, et nichil inuenerunt omnes uiri diuitiarum in manibus suis .



CAPUT XXIII.---De recepto silentio post completum.

Expleto completo summum silentium fiat, et orationes secrete fiant cum recordatione peccatorum;  et postea gratias agant Deo, dicendo: Gratias ago tibi, Domine, sancte Pater omnipotens eterne Deus, qui me dignatus es in hac die custodire: per tuam sanctam misericordiam concede mihi hanc noctem mundo corde et corpore sic pertransire, qualiter, mane surgens, gratum tibi seruitium exsoluere possim, per Christum Dominum nostrum. Amen.

Et cum magna cautela ambulent in ecclesia et in dormitorio; et cum ad proprium stratum uenerint, dum se collocauerit clerus, dicat psalmum: Deus, in adiutorium meum intende , totum cum Gloria; et post dicat uersum: Pone, Domine, custodiam ori meo, et ostium circumstantie labiis meis . Sicut mane surgens postulauit sibi labia a Domino aperiri, sic requiescens roget poni  ori suo a Domino custodiam.



CAPUT XXIu.---De eo quod horas canonicas canonici religiose obseruare debent.

[b 1Kb] Studeant summopere canonici predictas horas uigilantissima cura custodire, et in his diuinum officium humiliter ac deuote persoluere; mox enim ut auditum fuerit signum, festinanter ad ecclesiam conuenient, relictis omnibus quelibet fuerint in manibus, sic tamen ut non pereant; et si longe ab ecclesia aliquis fuerit, ut ad opus Dei per horas canonicas occurrere non possit, agat opus Dei cum tremore diuino ubi tunc fuerit. Et preuideat custos ecclesie ut illa signa horis competentibus sonentur. [c 1Kb] Et caueant canonici, ut non pompatice, aut inhoneste, aut incomposite, aut superbe intrent, aut  stent, aut sedeant, in ecclesiam.



CAPUT XXu.---De diligentia psallendi.

[d 1Kb] Ubique credimus diuinam esse presentiam, et oculos Domini speculari bonos et malos, maxime tamen hoc sine aliqua dubitatione credamus, cum ad opus diuinum assistimus; ideo semper memores simus quod ait Propheta: Seruite Domino in timore, et exsultate ei cum tremore . Et iterum: Psallite sapienter . Et: In conspectu angelorum psallam tibi . Ergo consideremus  qualiter oporteat in conspectu diuinitatis et angelorum eius esse, et orare: et sic stemus ad psallendum, ut mens nostra concordet uoci nostre. [e 1Kb] Nam si cum bonis hominibus, uel potentibus, uolumus aliqua suggerere, non presumimus nisi cum humilitate et reuerentia; quanto magis Dominus uniuersorum a nobis cum humilitate et puritate supplicandus est?



CAPUT XXuI.---De eo quod non pompatice standum est in ecclesia.

[f 1Kb] Mox autem, audito signo, omnes canonici festinent ad ecclesiam; et non pompatice, aut inhoneste, uel incomposite, sed cum Dei timore ingrediantur eam. Nec cum baculis, aut camputis, aut fustibus in choro, exceptis debilibus, sed religiose illis standum et psallendum est. Sunt enim quidam clericorum qui  in secularibus negotiis et disceptationibus pene totum infatigabiliter deducunt diem, et mox ut ecclesiam ad diuinum officium peragendum intrauerint, ita fatigati uidentur, ut nec orationi uacare, nec ad psallendum stare queant, sed potius sedentes, non diuinis, sed uanis solent instare loquelis, et secularia uerba, et  turpia et obscena inuicem proferunt. Oportet namque ut ab his qui id faciunt, et ab illis qui eos forte imitari uolunt, iste exsecrabilis usus radicitus euellatur, secundum sententiam Domini dicentis: Domus mea domus orationis uocabitur .



CAPUT XXuII.---De proficiscentibus in itinere.

[g 1Kb] Quicumque ex clero in itinere cum episcopo, uel cum alio, proficiscuntur, ordinem suum, in quantum  iter uel ratio permiserit, non negligant. Et non eos debent preterire hore constitute, tam de officiis diuinis, quam aliunde.



CAPUT XXuIII.---De his qui in quibusdam leuioribus culpis delinquunt.

[h 1Kb] Si quis ex clero ad opus Dei uel ad mensam tarde occurrerit, aut pro aliqua causa senior suus psalmodiam uel missas cantare ordinauerit, et hoc minime impleuerit, et si fregerit quidpiam, aut perdiderit, uel aliquid excesserit, et non ueniens continuo ante episcopum, aut ante eos qui sub eo sunt, ipse ultro satisfecerit, uel celauerit delictum suum, dum per alium cognitum fuerit, maiori subiaceat emendationi; nam si ipse sponte confessus fuerit, leuiori subiaceat emendationi, secundum modum  culpe: qui modus correptionis in episcopi, aut in illius iudicio qui sub eo est, pendeat.

[i 1Kb] Qui in leuioribus culpis deprehensus fuerit, in illa die priuetur a mense participatione, et in oratorio psalmum aut antiphonam non imponat, nec lectionem recitet. Refectionem cibi post clerorum refectionem accipiat, ut si uerbi gratia cleri reficiunt hora sexta, ille nona, si cleri nona, ille uespera.



CAPUT XXIX.---De grauioribus culpis.

Si quis clericus de ordine canonico grauioris culpe  crimen commiserit, id est, homicidium, fornicationem, adulterium, furtum, uel his similia ex principalibus uitiis, corporali castigationi subiaceat primitus. Deinde quanto tempore uoluerit episcopus, uel qui sub eo sunt, carcere, uel exsilio puniatur, sciens illam terribilem sententiam Apostoli Domini dicentis: Tradere huiusmodi hominem in interitum carnis, ut spiritus saluus sit in die Domini . Et dum in ipso carcere fuerit, nullus ei ex clero in ullo iungatur consortio, neque in colloquio, nisi cui prior iusserit; et hic solus persistet in penitentia luctuum quandiu priori uisum fuerit.

Egressus de carcere, si episcopo, uel his qui sub eo sunt, uisum fuerit, agat adhuc publicam penitentiam, id est, suspendatur ab oratorio, simul et a  mensa; et omnibus horis canonicis ueniat ante ostium ecclesie, ubi prior iusserit, iacens prostrato omni corpore suo, ante ipsum limitem ecclesie usque dum ingrediuntur omnes, et postea erigit se, stet foras ecclesie ante ipsum ostium, et impleat ibi officium suum, in quantum potest; et iacens, uel stans ante ipsum limitem, cum nullo homine. Egredientibus de ecclesia, similiter prostratus iaceat, usque dum omnes fuerint egressi foras.

De abstinentia quandiu uel qualiter episcopo, uel his qui sub eo sunt, uisum fuerit, mensura, uel hora, qua ei uiderint competere, neque a quoquam benedicatur, usque dum reconcilietur.



CAPUT XXX.---De reconciliatione penitentis capitale crimen.

 Ordo penitentiam agentis publicam hic est: suscipies eum quarta feria mane in capite Quadragesime, id est in capite ieiuniorum, et cooperies eum cilicio, et orabis pro eo; et includes eum usque in Cenam Domini: qui eodem die presentetur in gremio ecclesie; qui dum uocatus uenerit ad reconciliandum ante episcopum, uel clerum, cum omni humilitate prostrato omni corpore super terram ante absidam, petat ab omnibus ueniam; et episcopus, uel qui sub eo est; det orationes super eum ad reconciliandum in quinta feria Cene Domini.



CAPUT XXXI.---De confessionibus.

Hortatur nos Scriptura dicens: Reuela Domino uiam tuam, et spera in eum . Item dicit: Confitemini Domino, quoniam in seculum misericordia  eius . Item: Delictum meum cognitum tibi feci, et iniustitias meas non abscondi . Item: Confitebor aduersus me iniustitias meas Domino; et tu remisisti impietatem peccati mei . Et iterum: Confitemini alterutrum peccata uestra , et deleantur. Et alibi: Qui abscondit scelera sua, non dirigetur; qui autem ea confessus fuerit, saluabit animam eius a morte . Et Dominus in Euangelio ait: Agite penitentiam, appropinquauit enim regnum celorum . Necesse est ut dum modo, suadente diabolo, multa contra uoluntatem et preceptum Dei commisimus, per ueram humilitatem et confessionem emendemus penitentes, sicut sancti Patres constituerunt;  et deinceps cum aliqua cogitatio mala in cor, suadente diabolo, uenerit, cito episcopo, uel priori, confiteatur, ut per ueram confessionem et penitentiam, regnum Dei habere mereamur. Nimis enim improbus est qui ante Dei oculos peccat et homini confiteri erubescit.



CAPUT XXXII.---Ordo ad penitentiam accipiendam, et confessionem faciendam.

Hec est oratio penitentie et confessionis nostre, que coram Deo et sacerdotibus eius a nobis pariter agende sunt, id est, in unoquoque anno tribus uicibus, id est in tribus Quadragesimis populus fidelis suam confessionem suo sacerdoti faciat, et qui plus fecerit, melius facit. Monachi in unoquoque Sabbato confessionem faciant, cum bona uoluntate, episcopo  aut priori suo. Quando uolueris confessionem facere peccatorum tuorum, uiriliter age, et noli erubescere, quia inde uenit indulgentia; et sine confessione non est indulgentia.

Imprimis prosterne te humiliter in conspectu Dei in terra ad orationem, et roga beatam Mariam cum sanctis apostolis, et martyribus, et confessoribus, ut ipsi intercedant pro te ad Dominum, et Deus omnipotens dignetur tibi dare sapientiam perfectam, et scientiam, et intelligentiam ueram, ad confitendum peccata tua. Et postea surge cum fiducia et uera credulitate, et dic illi: Serue Dei, credis in Deum Patrem omnipotentem creatorem celi et terre?

Respond. Credo.

 Interrog. Credis in Patrem et Filium et Spiritum sanctum?

Respond. Credo.

Int. Credis quod iste tres persone, quomodo diximus, Pater et Filius Spiritus sanctus, tres persone sint, et unus Deus?

Respond. Credo.

Int. Credis quod in ipsa carne in qua nunc es, recipere habes quod egisti, et quod egeris siue bonum, siue malum?

Respond. Credo.

Int. Credis resurrectionem et uitam eternam esse tibi post mortem?

Respond. Credo.

 Int. uis dimittere omnia mala illis omnibus qui in te peccauerunt, ut Deus dimittat tibi omnia peccata tua? dicente eodem Domino in Euangelio: Si remiseritis hominibus peccata eorum, remittentur uobis peccata uestra .

Respond. uolo.

Et postea require eum diligenter, si sunt secum opera mala, que separant hominem  a regno Dei. Hec sunt mala cogitatio, malus sermo et otiosus, odium, inuidia, detractio, maledictio, conuicium, turpiloquium, scurrilitas, dissimulatio, adulatio, murmuratio, cupiditas carnalis, elatio, desidia, pigritia, inhonoratio, bonorum inhonoratio, cognatorum inhonoratio, diebus Dominicorum et sanctorum solemnitatum ignorantia, iracundia,  auaritia, falsa testificatio, somnolentia, intemperantia in cibis, rapina, gula, ebrietas, comessatio, fornicatio, adulterium, sacrilegium, superbia, periurium, furtum, homicidium, et his similia. Et postquam confessus fuerit sua peccata, si uult dimittere ea, da ei penitentiam, et si non uult, non da ei penitentiam, quia non potes; et si uult dimittere ipsa peccata, fac ei confiteri ea, et ad ultimum dicere: Multa sunt peccata mea in factis, in uerbis, in cogitationibus; tunc da illi penitentiam canonice mensuratam; et postea effunde super eum orationes et preces.

Cauendum est utique ne hi qui in grauibus peccatis incidunt, et hi qui in leuioribus quibusdam delinquunt, equaliter iudicentur, sed secundum morbum  adhibenda est medicina.



CAPUT XXXIII.---De excommunicatione culparum.

Si quis clericus contumax, aut inobediens, aut superbus, aut ebriosus, aut detractor, aut rebellis, aut bilinguis, aut fornicator, aut contradictor, aut contentiosus, aut raptor, aut fur, aut murmurator, aut increpator, aut indicti ieiunii transgressor, aut iuxta crucem standi et adorandi contemptor, aut in aliquod contrarium consistens, aut preceptis episcopi, uel eorum qui sub eo sunt, contemptor fuerit, sua uoluntate ueniam non petierit, hic secundum Domini preceptum admoneatur, semel, et bis, et ter, secreto, a senioribus suis; et si se non emendauerit, obiurgetur publice coram omnibus. Si uero neque sic se correxerit, excommunicationi subiaceat.  Si autem improbus est, aut minus intelligens, aut incorrigibilis, uindicte corporali subdatur.



CAPUT XXXIu.---De Quadragesime obseruationibus.

Licet omni tempore uita Christianorum simplex debeat esse et sobria, maxime tamen religiosis mentibus conuenit ut his diebus continentius uiuant, et sedula seruitute adherere Deo contendant. Ideoque decernimus ut in illis quadraginta diebus ante Pascha, cum omni puritate mentis et corporis noster clerus, Deo iubente, in quantum poterit, se custodiat. De cibi autem et potus perceptione, in quantum Deus auxilium dederit, parcitatem habeat, id est, ut quotidie, exceptis diebus Dominicis, a capite Quadragesime,  usque ad Pascha sanctum, post dictam uesperam in refectorio reficiat, et ab illis cibis se abstineat uel potu, sicut episcopus uel qui sub eo sunt cum ratione constituerint. Et alibi neque in ipsa ciuitate, neque in monasteriis, neque in quibuslibet locis, neque in domibus propriis, his quadraginta diebus reficiant, nisi ubi hora competente ad cibum suum accipiendum pro utilitatis causa longe fuerint, et adesse cum fratribus non potuerint.

Lectioni uero clerici in his quadraginta diebus, exceptis diebus Dominicis suis, a prima dicta usque ad tertiam plenam uacent, et foras claustra, nisi necesse fuerit, non egrediantur, nisi episcopus, aut qui sub eo est, iudicauerit ut fiat, quod fiendum est.  Et post tertiam tunc temporis capitulum habeant, et postea faciant quod congruum fuerit, siue in legendo, siue in operando.



CAPUT XXXu.---De temporibus in quibus semel aut bis in die clericis reficiendum est.

A Pascha autem usque ad Pentecosten bis in die canonici reficiant, et carnem manducandi licentiam habeant  preter tantum quartam sextamque feriam. A Pentecoste uero usque ad natiuitatem sancti Ioannis Baptiste, similiter bis in die reficiant, et carne abstineant. A natiuitate uero sancti Ioannis usque ad transitum sancti Martini, sicut antea bis in die reficiant, quarta et sexta feria a carne abstineant.

Ab ipso transitu sancti Martini usque ad natalem  Domini a carne omnes abstineant, et usque ad nonam ieiunent, et omnibus his diebus in refectorio reficiant. Et post natalem Domini usque ad caput Quadragesime secunda et quarta, et sexta feria, in refectorio ad nonam reficiant. Reliquis his diebus duabus uicibus in refectorio reficiant. A carne uero quarta, et sexta feria his temporibus abstineant. Et si dies festus in his diebus feriis talis uenerit, si permiserit prior, carnem manducent pro infirmitate.



CAPUT XXXuI.---De festiuitatibus sanctorum.

Illud intimare complacuit, ut nos et clerus noster, festiuitatibus Domini, et sancte Marie, uel duodecim apostolorum, seu reliquorum sanctorum, quorum usus est in ista prouincia, annis singulis celebrare   officium diuinum die noctuque procuremus. Et episcopus, uel qui sub eo est, in Natiuitate et Epiphania Domini, et Pascha, et clauso Pasche, et Ascensione Domini, et Pentecoste, et festiuitatibus sanctorum prouincie sue, in domo sua ad ipsos cleros refectionem faciat, si presens est, et si absens est, his diebus tunc in refectorio habeant refectionem sufficienter, sicut superius scriptum est. Et postquam de refectorio exierint, in caminada bibant duabus uicibus aut tribus, qualiter consolatio sit, et ebrietas non dominetur.

Aliis uero diebus festis, sicut moris est Ecclesie, iuxta quod melius prelati possunt, clericis suis cibum potumque ministrent. Et illud interea caueant  prelati, ne id quod dare debent, aut possunt, qualibet dissimulatione, aut tenacitate, subditis subtrahant, ne paupertatis occasione compulsi, per diuersa uagari ac se turpibus implicari negotiis cogantur; relictoque Ecclesiastico officio, incipiant indisciplinate uiuere, et propriis uoluptatibus deseruire; et prelati qui eis necessaria largiendo a Domino remunerari poterant, districte et seuere iudicentur.



CAPUT XXXuII.---Ut non presumat aliquis alterum cedere aut excommunicare.

[a 1Kb] uitetur in hoc ordine canonico omnis presumptionis occasio, id est, ut nulli liceat quemquam  parem suum excommunicare, aut cedere, quamuis aliquis sua presumptione ipsum ad hoc incitet: non est suum aduindicare, aut in uerbis, aut in factis, sed ad priorem ueniat, et ille secundum ordinem ipsam causam definiat. Et qui hoc facere presumpserit, ab episcopo uel ab eo qui sub eo est, iudicetur.



CAPUT XXXuIII.---Ut in congregatione canonicorum nulli liceat alterum defendere.

[a 1Kb] Omnibus modis cauendum est ut pro nulla occasione alter presumat alium defendere, nec quasi parentele obtentu, aut aliqua amicitia, aut familiaritate, id a canonicis presumatur, quia grauis occasio scandalorum in congregatione ex hac causa solet oriri. Quod si quis transgressus fuerit, a  priore acrius cerceatur, ut ceteri timorem habeant.



CAPUT XXXIX.---De zelo bono quem debent serui Dei habere inuicem.

[b 1Kb] Sicut est zelus amaritudinis malus, qui separat a Deo, et deducit ad infernum, ita est zelus bonus, qui separat a uitiis, et ducit ad Deum, et ad uitam eternam. Hunc ergo zelum feruentissimo amore exerceant serui Dei, id est, ut honore se preueniant inuicem, et infirmitates suas siue corporum, siue morum, patientissime tolerent. Et si qua uitia reporta fuerint, reprimenda sunt, et castigatio adhihenda est, cum his a quibus hoc est commissum  . . . existant, qualiter uitia si orta fuerint possunt destruere, et ad meliorem statum unumquemque  prouocare, quia scriptum est: Qui diligitis Dominum, odite malum . Nam qui diligit iniquitatem, odit animam suam. Nam ille animam suam bene diligit, qui se custodit, et alios ad exemplum bone conuersationis, et uerbis, et operibus, trahit.



CAPUT XL.---De infirmis canonicis.

[c 1Kb] Si aliquis ex clero infirmatur, episcopus, uel qui sub eo est, habeat maximam curam de illo; et caueat ne negligatur infirmus; sed sicut reuera Christo, ita ei seruiatur. Quibus infirmis sint mansiones deputate, rationabiliter disposite, condigne, apte, ubi esse possint; et sit unus ex clero deputatus timens Deum, qui circa infirmum maximam curam gerat de  omnibus necessitatibus eius; et habeat solatium si opus est, iuxta quod constituerit prior: et sciat si bene ministrauerit, gradum bonum sibi a Deo acquiri.

Sed et ipse infirmus consideret in honore Dei sibi seruiri, et non superfluitate sua contristet seruientem sibi. Et hoc indicendum est, quod infirmo licet omni hora cibum et potum sumere, quando desiderauerit, uel possit, si opportune non possit.



CAPUT XLI.---De uestimentis et calceamentis clericorum.

Illa dimidia pars cleri, qui seniores fuerint, annis singulis accipient cappas nouas, et uestes laneas  nouas; et ueteres, quas preterito acceperunt, semper reddant, dum accipiunt nouas. Et alia pars dimidia cleri, illas cappas et uestes ueteres, quas illis seniores sui singulis annis reddunt, accipiant. Et illi seniores illas cappas et uestes, quas reddere debent, non commutent. Et unusquisque cleri senioris annis singulis tres campsiles accipiunt; et unusquisque cleri iunioris annis singulis duas campsiles accipiunt. Calceamenta uero omnis clerus annis singulis, pelles buccinas, et solas, paria quatuor accipiunt. Et uestimenta in transitu sancti Martini, et campsiles in Pascha, et calceamenta in Kalendis Septembribus habeant.



CAPUT XLII.---De eleemosynis accipiendis.

Si aliquis uni sacerdoti pro missa sua, uel pro  confessione, aut clerico pro psalmis, et hymnis, seu pro seipso, uel pro quolibet charo suo, aut uiuente, aut mortuo, aliquid in eleemosyna dare uoluerit, hoc sacerdos, uel clericus a tribuente accipiat, et exinde quod uoluerit faciat. Si autem a tribuente ad omnes sacerdotes aliquid in eleemosyna datum fuerit, hanc eleemosynam communem habeant et psalmodiam, uel missas pro illo misericorde faciant.



CAPUT XLIII.---De mensura sacerdotibus de eleemosynis accipienda, facienda.

Nimis graue eis esse existimamus, si tam ingentium onera peccantium solis illis sacerdotibus contigerit portare, quia facilius Dei misericordiam plures impetrant quam unus, quia unusquisque de  propria conscientia sua debet metuere, quanto magis de alienis peccatis supra uires non debet sibi sarcinam peccatorum cumulare.



CAPUT XLIu.---De cura quam in populo sibi commisso debent habere clerici.

Cauendum nobis est ne in periculum per nostram negligentiam, ut ita dixerim, absque baptismo, et confirmatione, et confessione, et predicatione, in quadam securitate positus incurrat noster populus. Unde constituimus ut bis in mense per totum annum, de quinto decimo, in quinto decimo, uerbum salutis ei predicetur, qualiter ad uitam eternam, Deo auxiliante, perueniat. Et si omnibus festis et Dominicis diebus assidua fuerit predicatio,  utilior est; et iuxta quod intelligere uulgus possit, ita predicandum est.



CAPUT XLu.---Cui committi debeant stipendia pauperum.

[d 1Kb] Euangelicis atque apostolicis instruimur documentis, in colligendis hospitibus; et ideo ante omnia operam debere dare, ut merito de nobis a Domino dicatur: Hospes fui, et collegistis me . Proinde oportet ut prelati Ecclesie, precedentium Patrum exempla sectantes, aliquod preparent receptaculum, ubi pauperes colligantur, et de rebus Ecclesie tantum ibidem deputent, unde sumptus necessarios iuxta possibilitatem rerum habere ualeant,  exceptis decimis, que de Ecclesie uillis ibidem conferuntur. Sed et canonici tam de frugibus quam etiam de omnibus eleemosynarum oblationibus in usus pauperum decimas libentissime ad ipsum conferant hospitale. Et boni testimonii frater constituatur, qui hospites, et peregrinos mendicantes, ut pote Christum in illis, suscipiat, eisque necessaria libenter pro uiribus administret; qui etiam ea que in usus pauperum cedere debent nequaquam in suos usus reflectat, ne cum Iuda loculos Domini furante sententiam damnationis excipiat.

Et prelati cauere debent ne curam pauperum paruipendant. Et clerici, si aliis temporibus nequeunt, saltem quadragesimali tempore, pedes pauperum in competenti lauare debent hospitali, iuxta  illud euangelicum: Si ego Dominus et magister laui uobis pedes, quanto magis uos debetis alter alterius lauare pedes , et cetera. Quapropter expedit ut in competenti loco hospitale sit pauperum, ubi perfacilis ad illud ueniendi conuentus fieri possit fratrum. Quod si is cui hospitale commissum est curam pauperum neglexerit, eorumque res in suos usus retorserit, quanquam diuina ultione dignus sit, seuerius tamen quam ceteri delinquentes a prepositis iudicandus, et a ministerio remouendus; nec immerito, quippe qui et pretia peccatorum, et alimenta pauperum, et thesaurum celo recondendum, suis aptauit usibus.



CAPUT XLuI.---De prepositis.

[a 1Kb] Quamuis omnes qui presunt prepositi rite  dicantur, usus tamen obtinuit eos uocari prepositos qui quamdam prioratus curam sub aliis prelatis gerunt. Hi tamen qui iuxta morem hunc prepositi uocantur, tales et tam strenui constituendi sunt, qui uite probabilis sint, et ea que sibi iniuncta sunt, fideliter humiliterque expleant; et pro eo quod aliis prelati sunt, nequaquam paruipendant canonica instituta, sed quanto plus implicantur in fratrum curis, tanto magis studeant celestibus obtemperare monitis. Debent igitur cuncte congregationi utiles esse, et de ministerio sibi commisso fideliter prodesse. Ea uero que fratribus dare debent, cum caritate tempore opportuno incunctanter prebeant, quatenus a Domino de fideli administratione gradum  bonum sibi acquirant.



CAPUT XLuII.---Quales uice prelatorum in congregatione fungi debeant.

[b 1Kb] Oportet Ecclesie prelatos, ut de congregatione sibi commissa tales eligant boni testimonii fratres, in quibus onera regiminis secure possint partiri. Quibus etiam talem conferant dignitatem, ut uice illorum fungentes, et inobedientes canonica censura corripere, et obedientes hortando ad meliora ualeant prouocare. Non constituendi sunt personaliter, aut eo ordine quo in collegio fratrum admissi sunt, sed secundum uite meritum, et spiritalium donorum  prerogatiuam: qui et in congregatione assidui sint, et fratrum curam peruigili studio gerant; et sicut alios precedunt magisterio, ita nimirum innocentis uite informent exemplo, ut, iuxta Apostolum, exemplo sint ceteris in uerbo, in conuersatione, in caritate, in fide, et castitate, etc. .

Qui etiam, si prioratus sui causa intumescere ceperint, et cure fratrum nichil propenderint, et si crebro incorrigibiles exstiterint, a ministerio propellantur, aliique in loco illorum qui strenue peragere possint constituantur.



CAPUT XLuIII.---De pueris nutriendis custodiendisque.

[c 1Kb] Solerter rectores Ecclesiarum uigilare oportet, ut pueri et adolescentes, qui in congregatione sibi  commissa nutriuntur, uel erudiuntur, ita iugibus ecclesiasticis disciplinis constringantur, ut eorum lasciua etas, et ad peccandum ualde procliuis, nullum possit reperire locum quo in peccati facinus proruat. Quapropter in huiuscemodi custodiendis, et spiritaliter erudiendis, talis a prelatis constituendus est uite probabilis frater, qui eorum curam summa gerat industria, eosque ita arctissime constringat, qualiter, ecclesiasticis doctrinis imbuti, et armis spiritalibus induti, et Ecclesie utilitatibus decenter parere, et ad gradus ecclesiasticos quandoque digne possint promoueri.

Libuit preterea, ob edificationem congruam, et instructionem negotii de quo agitur, quamdam sanctorum Patrum sententiam huic operi inserere, que  ita se habet: » [d 1Kb] Prona est enim omnis etas ab adolescentia in malum. Quisquis autem in clero puberes, aut adolescentes existunt, omnes in uno conclaui atrii commorentur, ut lubrice etatis annos, non in luxuria, sed in disciplinis ecclesiasticis agant, deputati probatissimo seniori, quem et magistrum doctrine, et testem uite habeant,« et cetera. His ita premissis, oportet ut probatissimo seniori pueri ad custodiendum, licet ab alio erudiantur, deputentur. Frater uero cui hec cura committitur, si eorum curam paruipenderit, et aliud quam oportet docuerit, aut his aliquam cuiuslibet lesionis maculam ingesserit, seuerissime correptus ab officio amoueatur; et fratri alii hi committantur, qui eos et innocentis  uite exemplis informet, et ad opus bonum peragendum excitet.



CAPUT XLIX.---Ut omnes canonici ad completorium conueniant.

Expletis religiosissimo obsequio horis competentibus diurnis officiis ab omnibus canonicis, dato signo, deuotissime ad completorium ueniendum est, incipiente nocte; quo completo, non oportet ut epulis et potationibus, uanisque inseruiant loquelis, sed his penitus postpositis, humiliter et honeste dormitorium petant, et nequaquam duo in uno lecto, sed singuli in singulis lectis quiescant. [e 1Kb] Lucerna  quoque in eodem dormitorio noctis tempore iugiter ardeat. Nihil denique inhonestum aut indecens in dormitorio geratur ab aliquo; nec quispiam aliquem inquietare presumat, nec ad uerba inutilia et otiosa prorumpere cogat. Huius capituli contemptor specialiter a prelatis et magistris seuerissime corripiatur.



CAPUT L.---De cantoribus.

[a 1Kb] Studendum summopere cantoribus est, ne donum sibi diuinitus collatum uitiis fedent, sed potius illud humilitate, et sobrietate, et castitate, et ceteris sanctarum uirtutum ornamentis exornent: quorum melodia animos populi circumstantis ad memoriam amoremque celestium non solum sublimitate uerborum, sed etiam sauuitate sonorum, que dicantur,  erigat. Cantorem autem, sicut traditum est a sanctis Patribus, et uoce et arte preclarum illustremque esse oportet, ita ut oblectamento dulcedinis animos incitet audientium, etc. Cantores itaque non propter donum sibi collatum se ceteris superbiendo preferant, sed humiliter socios exhibeant. Et prouidendum est illis quando temperate, quando submisse diuinum agatur officium; scilicet ut secundum numerum clericorum, et officii qualitatem, et temporis prolixitatem, tantum protendant, et uoces moderentur ceterorum. Sonum etiam uocalium litterarum bene et ornate proferant.

Hi uero qui huius artis minus capaces sunt, donec erudiantur melius, conuenit ut sileant, quam cantare uolendo quod nesciunt, aliorum uoces dissonare  compellant. Psalmi namque in ecclesia non cursim, aut in excelsis atque inordinatis, seu intemperatis uocibus, sed plane et lucide cum compunctione cordis recitentur, ut et recitantium mens illorum dulcedine pascatur, et audientium aures illorum pronuntiatione demulceantur, quoniam quamuis cantilene sonus in aliis officiis excelsa soleat fieri uoce, in recitandis tamen psalmis huiuscemodi uitanda est uox.

Constituantur interea seniores fratres, probabilioris scilicet uite, qui tempore statuto uicissim cum cantorum schola sint, ne hi qui discere debent, aut otio uacent, aut inanibus et superuacuis fabulis instent. Si uero cantores superbi exstiterint, et artem quam diuinitus adiuti didicerint aliis insinuare renuerint,  grauiter ac seuere iudicentur, ut, emendati atque correcti, talentum sibi a Deo quidem collatum aliis erogare procurent.



CAPUT LI.---Quales ad legendum et cantandum in ecclesia constituendi sint.

[b 1Kb] Tales ad legendum, et cantandum, et psallendum in ecclesia constituantur, qui non superbe, sed humiliter, debitas Domino laudes persoluant, et suauitate lectionis ac melodie doctos demulceant, et minus doctos erudiant; plusque uelint in lectione uel cantu populi edificationem quam popularem uanissimam adulationem. Qui uero hec docte peragere  nequeunt, erudiantur prius a magistris, et instructi hec adimplere studeant, ut audientes edificent.



CAPUT LII.---Modus correptionis.

[c 1Kb] Quanquam contemptores canonicarum institutionum episcopali precipue iudicio plectendi sint, iuxta modum culparum, ut supra retulimus, mensura extendenda est correptionum. Et hec omnia iure in prelatorum pendent iudicio, quo discretissime temperanda sunt: necesse est enim, ut iidem prelati circa delinquentes medici peritissimi imitentur factum, scilicet ut, adhibita magne discretionis cura, quid cuique congruat, quidue conueniat, adhibeant: summopere perpendentes ut, iuxta quantitatem uulnerum, exhibeant fomenta curationum; quatenus nec alteri dent quod noceat, nec alteri subtrahant quod  iuuet.

Omissis igitur his quorum etati delinquenti parcitum non est, sed potius eorum latera ne indurescant uirgis assidue tundenda sunt, qualiter erga ceteros delinquentes iuxta auctoritatem diuinam, et sanctorum Patrum exemplum, traditionesque id fieri oporteat, strictim breuiterque ostendatur.

Si quis frater, in congregatione canonica constitutus, horas canonicas frequentare neglexerit, ecclesiamque non religiose, sed pompatice, uel incomposite, intrauerit, et opus Dei negligenter exsecutus fuerit, ad collationem uenire distulerit, obedientiam a magistris sibi iniunctam agere recusauerit, in legendo et cantando, uel in ceteris ecclesiasticis disciplinis, iuxta uires studium non exhibuerit, ad mensam  non necessitate, sed uitio tarde occurrerit, e claustris sine licentia exierit, per licentiam uero egressus extra constitutum sibi placitum moras fecerit, in plateis ire, aut in biuiis residere tentauerit, in dormitorio aliquid indecens, aut inhonestum, uerbis, aut actibus, perpetrauerit, alicubi nisi in dormitorio cum ceteris absque causa ineuitabili dormire presumpserit, fratribus caritatis officio obedienter seruire neglexerit, discordiam quam scriptura Dei detestatur, inter fratres seminauerit, et huic institutioni contumax, aut superbus, aut murmurans exstiterit, et cetera huiuscemodi agere tentauerit, hic primo secundum Domini preceptum non solum et secundo, et tertio, quinimo crebrius admoneatur; et si his admonitionibus non cesserit, publica obiurgatione  corripiatur. Quod et si his renisus fuerit, ceteris sibi alimentis interdictis, pane tantum usque ad dignam satisfactionem utatur et aqua. Si uero nec sic correxerit, separetur a mensa, et a societate fratrum, et a choro psallentium remoueatur, et seorsim in loco huiuscemodi negligentibus a prelatis constituto stare cogatur, ut saltem rubore sequestrationis emendetur.

Deinde si his modis incorrigibilis exstiterit, et etas permiserit, ut ait Salomon: Stultus uerbis non corrigitur , congrua ei uerberum adhibeatur castigatio, secundum beati Gregorii sententiam:  »Qui iubentis uerba non audit, uerberibus admoneatur; ut ad bona desideria pene trahant, quem premia non inuitant.« Ceterum si talis fuerit, quem aut etas, aut qualitas persone uerberari non siuerit, publica obiurgatione, et ieiuniorum continua afflictione, et sequestrationis rubore, huiusmodi corripiatur, usque dum digna penitentie satisfactione ueniam consequatur. Si uero uterque, et qui flagellatur, et quem flagellari etas aut qualitas persone prohibet, adhuc incorrigibiles exstiterint, sit locus intra claustra canonicorum, sicut multis in locis noscitur esse, quo ad tempus retrudantur; et secundum modum culpe castigentur, secundum Apostolum: Traditi Satane in interitum carnis, ut spiritus saluus sit in die Domini . [a 1Kb] Quod si  etiam tot saluberrimis admonitionibus et castigationibus necdum paruerint, fiat pro eis ab omni congregatione communis oratio, ut postremo sanentur a Domino. Si prorsus inemendabiles et incorrigibiles apparuerint, ne per plures eorum dira serpant contagia, necesse est ut a ceterorum societate, ut pote oues morbide, separati, ante presentiam deducantur episcopi. Si uero quis in collegio canonicorum criminalem culpam admiserit, huic nulla est danda dilatio, quin aut sponte penitentiam pro admisso crimine gerat, aut si id agere resultauerit, coram episcopo deducatur, ut ab eo publica multetur penitentia. Meminisse enim oportet rectores, quod columba in diuinis Scripturis Ecclesia appellata est, que non unguibus lacerat, sed alis pie percutit.  Unde etiam illis summopere obseruandum est, ut, sicut premissum est, iuxta modum culparum, et personarum, et etatum, omnino ipsa correptio sit temperata, ut nec uitium desidie inolescat, nec correptio mansuetudinis modum excedat, ne  aut solutior lenitas cohibentium licentiam prebeat peccanti, aut immoderata seueritas a lapsis non reuocet delinquentem.

Sed et hoc illis nichilominus cauendum est, ne errata delinquentium alicuius rei liuore feriant, sed potius  sint criminum persecutores et hominum liberatores. Oderint uitia, diligant homines. Oderint quod instinctu diaboli ingestum est, diligant quod Dei bonitate creatum est. Teneant in manu baculum, et uirgam: baculum uidelicet,  quo aliorum uirorum imbecillitates spiritaliter sustentent; uirgam uero qua uitia delinquentium zelo rectitudinis feriant. Interea delinquentibus excommunicatis fratribus, nequaquam debent ceteri fratres fauere, aut eos suis adulationibus decipere, aut eorum errata defendere, sed potius opem ferre, ut equitatis censura districte corrigantur.



CAPUT LIII.---Ut canonici cucullas monachorum non induant.

[b 1Kb] Reprehensibilem apud plerosque canonicos inoleuisse comperimus usum, eo quod contra morem  ecclesiasticum cucullas, quibus solis monachis utendum est, induant, cum utique illorum habitum penitus usurpare non debent, a quorum proposito quodammodo distant, quia sicut indecens est ut arma militaria more laicorum gestent, ita nimirum inhonestum et ualde indecorosum est ut alterius propositi indumenta sibi imponant. Habitus namque singulorum ordinum idcirco in Ecclesia ab inuicem discreti sunt, ut his uisis cuius propositi sit gestans, uel in qua professione Domino militet, liquide cognoscatur; nam et Domini lege uir muliebrem, et mulier uirilem, prohibetur induere uestem, scilicet ut uterque sexus sibi conueniente ueste indutus incedat; sicut enim turpe est uirum uestem muliebrem, et mulierem uestem uirilem induere, ita ualde indecorum  est canonicum uestem monasticam induere, nisi tamen cum ueste etiam propositum uoluerit assumere. Et quia huiuscemodi usus nulla autoritate approbatur, sed potius ab his qui sanum sapiunt merito reprehenditur et repudiatur, oportet ut ab hinc, ne fiat, penitus inhibitum sit.



CAPUT LIu.---Ut in cultu uestium discretionem teneant.

[c 1Kb] Querere potius Deum cultu cordis, quam corporis, euidentibus Scripture sancte patet indiciis. Proinde caueant canonici, ne per immoderatum cultum uestium dehonestent religionis dignitatem. Hieronymus dicit: » [d 1Kb] Sunt quidam quibus omnis cura de uestibus est, si bene oleant, si pes laxa pelle non fluat. Crines calamistri uestigio rotantur; digiti de  annulis radiant; et ne plantas humidior uia spargat, uix imprimunt summa uestigia. Tales cum uideris, sponsos magis estimato quam clericos.« Inde dicit Gregorius: » [e 1Kb] Nemo estimet in fluxu atque studio uestium peccatum deesse, quia si hoc culpa non esset, nullo modo Ioannem Dominus de uestimenti sui asperitate laudasset. Si cultus uestium culpa non esset, nequaquam Paulus apostolus per Epistolam feminas a pretiosarum uestium appetitu compesceret, dicens: Non in ueste pretiosa« . Unde oportet canonicos sancte auctoritati parere, et humilitatem corde, mente, actu, habitu, incessu, equitate religiosissime demonstrare, plusque uelint sancta conuersatione, eximiisque moribus, quam ornatu uestium, fulgere.

 Decet porro ut eorum talis sit uestium cultus qui uanitatis occasione careat; non enim specialiter presumi debet ab aliquo quod non generaliter teneatur ab omnibus. uestes enim et calceamenta, uel lectualia clericorum, ex moderato et habitu competenti sint nec nimium nitida, nec plurimum abiecta; nam sicut inter ignem et aquam tenenda est uia, ut nec exuratur homo, nec demergatur; sic inter apicem superbie, et uoraginem desidie, iter nostrum temperare debemus.



CAPUT Lu.---Quod a prelatis gemina pastio sit subditis impendenda.


[a 1Kb] Solerter prelatis satagendum est ut eos quibus presunt uerbis et exemplis ad bene uiuendum informent; fixoque corde tenendum ne eos quasi proprios, sed ut Domini sui gregem, tractare meminerint, iuxta illud quod Petro dicitur: Si diligis me, pasce oues meas, inquit, non tuas. Et hoc ideo dicimus, quia sunt nonnulli qui oues Christi non amore Christi, sed sue glorie, uel dominationis, uel questus, gratia, pascunt. Etenim terrena subsidia diligenter illis prebere, exempla uirtutis simul uerbo predicationis debent sollicite impendere. Quapropter studeat unusquisque prelatus ut familie Christi annonam spiritalem carnalemque subministret, ut effici mereatur  ille euangelicus seruus, de quo dicitur: Fidelis seruus et prudens, quem constituit Dominus super familiam suam, ut det illis cibum in tempore .

Ergo sicut subditis necessaria corporis tribuunt, ita nichilominus studere debent, ut iidem religiosissime ordinem seruent, et prelatis suis ac magistris honorem debitum similiter impendant. Ut horis canonicis diuinum officium impleant; non otio uacent, non uaniloquiis inseruiant, non detractionibus, et ceteris uitiorum illecebris, incumbant; sed potius aut orationi, aut lectioni, aut quibuslibet Ecclesie, aut certe propriis utilitatibus uacent, aut etiam doctrinis sacris et diuersarum artium erudiantur  disciplinis: ita uidelicet, ut nullus in congregatione inutilis aut otiosus existens, stipendia Ecclesie inofficiose accipiat.

Hanc igitur geminam pastionem prelati sibi commissis ouibus impendere instanter procurent, ut pote pro animabus eorum Domino rationem reddituri.



CAPUT LuI.---De familiaritate a clericis mulierum extranearum deuitanda.

[b 1Kb] Prima quidem tentamenta sunt feminarum frequentes accessus, et reprehensibiles exhibent clericos. Quid tibi reuera cum feminis, qui ad altare cum Domino fabularis? Te cuncti in publico, te in agro rustici, aratores, ac uinitores, quotidie grauiter lacerabunt, si contra depositum fidei cum  eminis habitare contendis. Nunquid in choro apostolorum femine adfuerunt? Prohibe uirgines commorari tecum, que de genere tuo non sunt. Nemo inter serpentes et scorpiones securus ingreditur. Non potest cum Domino toto corde habitare, qui frequentibus feminarum accessibus copulatur. Cum approximat stipulam, incendit ignem; cum approximat feminam, corrumpit mentem. Si cum uiris femine habitauerint, uiscarium diaboli non deerit. Ianua diaboli, uia iniquitatis, percussus scorpionis  nocuumque genus. Nemo miles cum uxore pergit ad bellum.

Inde mando atque remando, ut hospitiolum canonicorum aut raro, aut nunquam mulierum pedes terant. uir autem siue mulier, cum ad Dominum conuersi fuerint, post peccatum suum, quod ad inuicem commiserunt, nec in una uilla unquam peniteant, nec sit inter eos salutatio, aut beneficium; nec uisus, nec colloquium  nec de uno fonte  potum bibant; nec alumnus inter utrumque concurrat; nec munusculum quidem, nec colloquium , nec recordatio alterius in mente sua requiescat; sed cum adfuerit, cito ueniam a Deo petat. Meminere debent canonici quod nec Dauide sanctiores,  nec Salomone sapientiores possunt esse. [c 1Kb] Meminere debent quod paradisi colonum de possessione sua mulier eiecit.



CAPUT LuII.---De clericis non manentibus in suo proposito.

Qui semel in clero deputati sunt, aut monachorum uitam expetierunt, statuimus, neque ad militiam, neque ad dignitatem aliquam uenire mundanam; et hoc tentantes, et non agentes penitentiam, quominus redeant ad hoc quod propter Deum primitus inegerunt, anathematizari.



CAPUT LuIII.---De humiliatione facienda propter Deum carni.

[d 1Kb] Multitudines hominum, et officia, et placita, et conuiuia, et salutationes hominum, quasi quedam  catene uoluptatum fugiende sunt. Sit uilis et uespertinus cibus. Panis cum olere et legumine, interdum pisciculus pro summis ducatur deliciis: qui cum Christo desiderat regnare, non queret magnopere quam de pretiosis cibis et potibus stercus conficiat et urinam. uentre uacuo sepius dormiendum: crebre uigilie carnem et sensum affligunt. Flexo corpore mens erigenda est ad Deum. Semper in manu sacra lectio, et in ore frequenter oratio sit. Pauperibus sumptuum refrigeria manu propria sunt distribuenda. Humilitas uestium tumenti animo non appetenda. Secularium, maxime potentium, consortium deuitandum.

Aliquid operis semper faciendum, ut diabolus inueniat hominem in opere occupatum. Ab otiosis  sermonibus auditus et lingua sunt castigandi. [e 1Kb] Et in Ecclesia cum timore et ueneratione standum; et semper aut orandum, aut cantandum, aut legendum, aut audiendum. De iustis laboribus eleemosyna Deo iusto dandum. Melius non habere quod tribuatur, quam impudenter petere quod detur. Negotiator clericus, et ex inope diues, et ex ignobili gloriosus, quasi quedam pestis fugiendus.



CAPUT LIX.---De iracundis doctoribus.

[f 1Kb] Iracundi doctores per rabiem furoris discipline  modum ad immanitatem crudelitatis conuertunt; et unde emendare subditos poterant, inde potius uulnerant. Ideo sine mensura ulciscitur culpas doctor iracundus, quia cor eius, dispersum in rerum curis, non colligitur in amorem unius deitatis.



CAPUT LX.---De doctrina et exemplis doctorum.

[a 1Kb] Tam doctrina quam uita clarere debet ecclesiasticus doctor; nam doctrina sine uita arrogantem facit; uita sine doctrina inutilem reddit. Doctoris predicatio operibus bonis confirmanda est, ita ut quod docet uerbo, instruat exemplo. Illa est uera doctrina, quam uiuendi bene sequitur forma; nam nichil turpius est quam si bonum quod quisque predicat, explere opere negligat; tunc enim predicatio utiliter profertur, quando efficaciter a proferente  adimpletur. Unusquisque doctor et bone actionis et bone predicationis habere debet studium; nam una sine altera non facit perfectum; sed precedat doctor bene agere, ut sequenter possit bene docere. Et in illa doctrina clara, et similitudo patrum, et humilitas propter Deum habende sunt.



CAPUT LXI. De taciturnitate.

Omni tempore in ecclesia, tam a populo quam a clero, summum silentium fiat, excepto hoc quod ad laudes Dei pertineat. uideamus quod ait Propheta: Dixi, custodiam uias meas, ut non delinquam in lingua mea. Item: Posui ori meo custodiam; obmutui et humiliatus sum; et silui a bonis . [b 1Kb] Hic ostendit Propheta, si a bonis eloquiis propter taciturnitatem debet interdum taceri, quanto  magis a malis uerbis propter penam peccati debet cessari? Inde sancta Scriptura dicit: » [c 1Kb] Qui enim in Ecclesia uerbosari fecerit, et pro se et pro aliis malam redditurus est rationem in die iudicii.« [d 1Kb] Ergo quamuis de bonis et sanctis duntaxat eloquiis propter taciturnitatem rara loquendi in ecclesia concedatur licentia, quia scriptum est: In multiloquio non deerit peccatum; et alibi: Mors et uita in manibus lingue . Nam loqui et docere magistro condecet, tacere et audire discipulo conuenit.

Qui hanc taciturnitatem in ecclesia minime custodierit, sed fregerit, sit in ipso die penitens in aqua et pane. Et si iterum, tribus diebus peniteat in pane et aqua. Et si tertia uice iterauerit, septem  diebus, ut supra, peniteat. Et si amplius hoc facere presumpserit, corporali discipline subiiciatur, ut ceteri timeant.



CAPUT LXII.---De ebrietate a clero deuitanda atque detestanda.

Dominus in Euang. dicit: Attendite autem uobis, ne forte grauentur corda uestra in crapula . Et Apostolus dicit: Nolite inebriari uino, in quo est luxuria . Salomon dicit: Luxuriosa res est uinum, et tumultuosa ebrietas; quicunque in his delectatur, non erit sapiens. Nullum secretum est  ubi regnat ebrietas . Alibi dicitur: Operarius ebriosus non locupletabitur. uinum et mulieres apostatare quidem faciunt sapientes . Et alibi: Diligentes semper se inebriari uino, noli prouocare in congregationem tuam . uinolentos sacerdotes et Apostolus damnat, et uetus Lex prohibet ; qui altari seruiunt, uinum et siceram non bibent. [e 1Kb] Sicera Hebreo sermone omnis potio nuncupatur, que inebriare potest: quidquid inebriat, et statum mentis mutat, fuge similiter ut uinum.

Qui cupis esse bonus, et uis dignoscere uerum,
Ut mortis socium, sic mordax effuge uinum.
Nulla febris hominum maior, quam uitreus humor:
Pro eo surdescunt aures, balbutit denique lingua.
Dic mihi, dici ebrie, uiuis, an morte grauaris?
Pallidus ecce iaces, et sine mente quiescis;
 Non bona, non mala, non dura, non mollia sentis
Cauete, fratres, in omnibus ebrietatem, quia magna animi est subuersio. Nam sicut ignis facile incendit stupas, et leuiores paleas, ita ebrietas corrumpit animam, et deiicit eam in grande peccatum. Dominus per prophetam ait: ue illis qui mane surgunt ad ebrietatem sectandam, et ad potandum uinum usque ad uesperam . Et in alio loco dicitur: ue his qui potentes sunt ad bibendum uinum, et uiri fortes ad miscendam ebrietatem . Basilius dicit: Plurimi namque homines per uinum maximam debilitatem corporis contraxerunt, nec potuerunt consequi pristinam firmitatem. Ebriosus putat se aliquid optimum agere, cum fuerit precipitio deuolutus. Fratres karissimi, nolite uos inebriare,  nolite bibendo immoderate nomina uestra de celo delere. Sunt multi, quod peius est, qui non solum se inebriant, sed etiam alios adiurant, ut amplius quod expedit bibant. O infelix qui hoc facis, non tibi sufficit quod ipse peris, nisi adhuc insuper alios perdas; non tibi sufficit quod ipse in illa ebrietate incurris, adhuc et alios tecum trahis. Non sufficit misero ebrioso in ebrietate seipsum mergere, nisi et alios secum conetur inuoluere. Nolite, fratres, nolite hoc malum facere; audite Apostolum dicentem: Neque ebriosi regnum Dei possidebunt . Ebrius enim nec patrem, nec matrem, nec amicum, nec inimicum agnoscit; neque inter bona et mala discernit, nec ignem, nec gladium timet: sic falsi fratres et persecutores sunt qui Deum et  Ecclesiam quidem contemnunt, nec bona nec mala discernunt, nec gladium presentis uite, nec ignem gehenne future, metuunt. Quando homo ebrius fuerit, cor suum et membra liberare non potest.



CAPUT LXIII.---De clericis.

[f 1Kb] Itaque omnes qui in ecclesiastici ministerii gradibus ordinati sunt, clerici generaliter nominantur. Cleros autem uel clericos hinc appellatos doctores nostri dicunt, quia Mathias sorte electus est, quem primum per apostolos legimus ordinatum .  Sic et omnes quos illis temporibus Ecclesiarum principes ordinabant sorte eligebant. Clerus autem sors interpretatur, unde et hereditas Grece cleronomia appellatur, et heres cleronomus. Proinde ergo clericos uocari aiunt, eo quod in sorte hereditas Domini dantur; uel pro eo quod ipse Dominus sors eorum sit, sicut de eis scriptum est, loquente Domino: Ego hereditas eorum . Unde oportet ut qui Deum hereditate possident, absque ullo impedimento seculi Deo seruire studeant, et pauperes spiritu esse contendant, ut congrue Psalmiste illud dicere possint: Dominus pars hereditatis mee .



CAPUT LXIu.---De regulis clericorum.

[a 1Kb] His igitur lege Patrum cauetur, ut a uulgari  uita reclusi, mundi uoluptatibus se abstineant, non spectaculis, non pompis intersint: conuiuia publica fugiant, priuata non tantum pudica, sed et sobria colant. Usuris nequaquam incumbant, neque turpium occupationes lucrorum, nec fraudis cuiusque studium appetant. Amorem pecunie, quasi materiam cunctorum criminum fugiant, secularia officia negotiaque abiiciant. Honorum gradus per ambitiones non subeant. Pro beneficiis medicine Dei munera non accipiant. Dolos et coniurationes caueant; odium et emulationem, atque detractionem inuidiamque fugiant; non uagis oculis, non infreni lingua, aut petulanti tumidoque gestu incedant, sed pudorem ac uerecundiam mentis simplici habitu incessuque ostendant. Obscenitatem etiam uerborum,  sicut et operum, penitus exsecrentur.

uiduarum ac uirginum uisitationes frequentissimas fugiant; contubernia extranearum feminarum nullatenus appetant; castimoniam quoque inuiolati corporis perpetuo conseruare studeant, aut certe unius matrimonii uinculo federentur. Senioribus quoque debitam prebeant obedientiam, neque ullo iactantie studio semetipsos attollant. Postremo in doctrina, in lectionibus, in psalmis, in hymnis, in canticis, exercitio iugi incumbant; tales enim esse debent qui diuinis cultibus sese mancipandos exhibere student, scilicet ut dum scientie operam dant, doctrine gratiam populis administrent.



CAPUT LXu.---De generibus clericorum.

[b 1Kb] Duo sunt genera clericorum. Unum ecclesiasticorum  sub regimine episcopali degentium; alterum Acephalorum, id est sine capite, quem sequantur ignorantium. Hos neque inter laicos secularium officiorum studia, neque inter clericos religio retentat diuina, sed solutos atque oberrantes, sola turpis uita et uaga complectitur. Qui quidem nullum metuentes, explende uoluntatis sue licentiam consectantur; quasi animalia bruta, libertate atque desiderio suo fruuntur, habentes signum religionis, non officium, Hippocentauris similes, qui nec equi,  nec homines, [c 1Kb] mistumque  genus, prolesque biformis. Quorum quidem sordida et infami numerositate satis superque nostra pars occidua polluitur.



CAPUT LXuI.---De sacerdotibus peccantibus.

[d 1Kb] Presbyter, aut diaconus, qui in fornicatione, aut periurio, aut furto, aut homicidio, captus est, deponatur: non tamen communione priuetur; dicit enim Scriptura: Non iudicabit Dominus bis in idipsum.



CAPUT LXuII.---Ut presbyter habeat unam ecclesiam.

[e 1Kb] Presbyter non amplius quam unam ecclesiam habeat, sicut et uir unam uxorem.



CAPUT LXuIII.---Ut clerici nuptialia conuiuia uitent.

[f 1Kb] Presbyteri, diacones, subdiacones, uel deinceps,  quibus ducendi uxores licentia non est, alienarum nuptiarum euitent conuiuia; neque his cetibus admisceantur, ubi amatoria et turpia cantica cantantur; aut ubi obsceni motus corporum choreis et saltationibus efferuntur, ne auditus et obtutus sacris mysteriis deputatus turpium spectaculorum atque uerborum contagione polluatur.



CAPUT LXIX.---De eo quod non per ambitionem sacerdotium appetendum.

[g 1Kb] Sicut qui inuitatus renuit, et quesitus refugit, sacris est altaribus offerendus; sic qui ultro ambit, uel importunus se ingerit, est procul dubio repellendus. Nam qui nititur ad altiora conscendere, quid agit nisi crescendo decrescat? Cur non perpendit quia benedictio illi in maledictum conuertitur?



CAPUT LXX.---De eo quod remouentur presbyteri ab officio suo.


[h 1Kb] Hi presbyteri qui in presbyterio suo filios genuerint, remoueri ab officio suo debent.



CAPUT LXXI.---Pro infirmis orare, et ungere eos, precipitur.

Iacobus apostolus scripsit: Infirmatur quis in uobis, inducat presbyteros in domum suam, et orent super eum, ungentes eum oleo, in nomine Domini, et oratio fidei saluabit infirmum, et suscitabit illum Dominus. Et si in peccatis fuerit, remittentur ei . [i 1Kb] Quod non est dubium de fidelibus egrotantibus accipi, uel intelligi debere, qui sancto oleo perungi possunt, quo ab episcopo confecto, non solum sacerdotibus, sed omnibus uti Christianis licet, in  sua, aut in suorum necessitate ungendis. Nam idcirco presbyteris dictum est, quia episcopi, occupationibus aliis impediti, ad omnes languidos ire non possunt. Ceterum si episcopus potest, aut dignum ducit a se uisitandum, et benedicere, et tangere chrismate, sine cunctatione potest, cuius est chrisma conficere; nam penitentibus istud fundi non potest, quia genus est sacramenti; quibus enim reliqua sacramenta negantur, quomodo unum genus posse putatur concedi?



CAPUT LXXII.---Oblationes in domibus offerri non oportere.


[a 1Kb] Non oportet in domibus oblationes celebrari ab episcopis, uel a presbyteris.



CAPUT LXXIII.---Quomodo benedicendi sunt sponsus et sponsa.

[b 1Kb] Sponsus et sponsa cum precibus et oblationibus a sacerdote benedicentur; et legibus sponsa dotetur, et a paranymphis custodiatur; et publice solemniterque accipiatur. Biduo etiam ac triduo abstineatur; et doceatur eis ut castitatem inter se custodiant, certisque temporibus nubant, ut filios non spurios, sed hereditarios Deo et seculo generent.



CAPUT LXXIu.---De solemnitatibus precipuis colendis.

 In solemnitatibus precipuis, id est in Natali, et in Octaua, et in Epiphania Domini, et in Pascha, et in Ascensione Domini, et in Pentecoste, et in sanctorum festiuitatibus, id est, sancti Stephani, et sancti Ioannis Euangeliste, et in festiuitate Infantium, et in Purificatione; et in Assumptione sancte Marie; similiter in beatorum apostolorum festis, et sancti Ioannis Baptiste, et sancti Laurentii, et sancti Martini, siue et in natali cuiuslibet sancti, cuius honor in qualicunque Parochia specialiter celebratur, plenarium officium celebretur, et bis reficiatur.



CAPUT LXXu.---De decimis diuidendis.

[c 1Kb] Sacerdotes populi suscipient decimas, et nomina eorum quicunque dederint scripta habeant super altare; et ipsas decimas secundum auctoritatem canonicam  coram testibus diuident; et ad ornamentum ecclesie primam eligent partem; secundam autem per manus fidelium ad usum pauperum et peregrinorum misericorditer cum omni humilitate dispensent; tertiam uero partem sibimetipsis soli sacerdotes reseruent.



CAPUT LXXuI.---Ut presbyteri per diuersa ab episcopis, aut laicis, indiscrete non mittantur.

Statutum est ut presbyteri, sicut hactenus factum est, indiscrete per diuersa non mittantur, nec ab episcopis, nec ab aliis prelatis, nec etiam a laicis, ne forte propter eorum absentiam, et animarum pericula, Ecclesiarum in quibus constituti sunt negligantur officia.



CAPUT LXXuII.---De illis qui soli missas contra canonicam auctoritatem canere presumunt.


[d 1Kb] Statutum est ut nullus presbyterorum solus missam celebrare presumat, quia nec uerba Domini Saluatoris, quibus mysteria corporis et sanguinis sui discipulis celebranda tradidit, nec apostoli Pauli documenta declarant, nec in ipsis Actibus apostolorum, si enucleatim legantur, ita fieri debere ullo modo inuenitur. [e 1Kb] Nam etsi interrogatus, aut contemptus, huiusmodi corporis et sanguinis Domini solitarius consecrator fuerit, quid respondere poterit? Quibus enim dicit: Dominus uobiscum, aut a quo illi respondetur:  Et cum spiritu tuo, uel pro quibus supplicat Deum, dum dicit: Memento, Domine, famulorum famularumque tuarum, et omnium circumstantium, cum nullus circumstet? Que consuetudo apostolice et ecclesiastice auctoritati contraria eradicanda, et funditus exstirpanda est a Domini sacerdotibus. Et si quis hoc deinceps facere presumpserit, gradus sui periculo subiacebit.



CAPUT LXXuIII.---Ut presbyteri inconsulto episcopo non constituantur in ecclesiis, uel de ecclesiis expellantur ab aliquo.

[f 1Kb] Statutum est ut sine auctoritate uel consensu episcoporum presbyteri in quibuslibet Ecclesiis non constituantur, nec inde expellantur. Et si quis deinceps hoc facere tentauerit, synodali sententia districte feriatur.



CAPUT LXXIX.---De libris quos unusquisque secum in ecclesia habere debet.


Hi sunt libri, quos habere debet unusquisque sacerdos in sua ecclesia, per quos missas, et epistolas, seu Euangelium, uel baptisterium, seu penitentiam, aut circulos annorum, siue lectiones nocturnales, intelligi potest. Si quis tales non habuerit, ab Ecclesia degradetur, quia in illo completur quod in libris legitur: Canes muti non possunt latrare . Hi sunt mali presbyteri qui concupiscunt accipere pastorale ministerium Ecclesie, nec tamen possunt ad populum predicare.



CAPUT LXXX.---De non suscipiendis alterius Ecclesie clericis, et de susceptoribus eorum absque litteris commendatitiis, uel testibus a clericis in eadem Ecclesia militantibus.


[g 1Kb] Iam constitutum est non licere in alterius ciuitatis Ecclesia, uel in potestate laicorum clericos militare; sed ibidem permanere in qua a principio meruerunt ministrare; extraneos qui, missi a patria, ad aliquam Ecclesiam pro necessitate uenerint [absque signatis apicibus non recipere]. Qui uero episcoporum, aut laicorum, post hoc constitutum alterius Ecclesie clericum susceperit, nisi ad excusandum rationabiliter, placuit a communione suspendi, et eum qui suscipit, et eum qui susceptus est, quousque clericum ad suam fecerit reuerti Ecclesiam.



CAPUT LXXXI.---Epistola cuiusdam Deicole, in Christi nomine missa ad sacerdotes et clericos, predicationis atque instructionis causa ipsis directa.

 Dilectissimis sacerdotibus Ecclesiarum Christi presulibus, et cunctis cleris in eisdem ubique et famulantibus, et Deicolis omnibus in totum mundum degentibus, eternam in Domino Saluatore nostro salutem. Nouerit igitur dilectio uestra quod semper sollicitus sum, et ualde nosse desidero de salute, et sanitate, et uita uestra. Deus autem omnium nostrum uestrumque pium adimpleat desiderium in gloriam, et uite sancte disciplinam. Ergo cum simus dominice plebis superna miseratione rectores, studiosius nos conuenit Dei presidium pro eorum sepe cogitare  salute qui nobis commissi esse uidentur, ne de creditis, atque frustratis, quod absit, animabus, insiliis antiqui hostis, ante omnium pastorem, nisi succedat preueniendo de offensis correctio, districtam cogamur soluere rationem. Unde rogamus uos, ut iuste et pie sancteque uiuentes, ceteris fidelibus in exemplum sitis, et casto corde et corpore sub regula canonica uiuatis.

Et preterea peto ut consideretis et ante mentis et corporis oculos semper habeatis quid sumus nos et uos; nonne homines sumus; et unde homines, nisi de humo? Et quid est humus, nisi puluis et cinis? Et quid erimus, nisi quod dictum est: Christus cum apparuerit, si bene egerimus, ei similes erimus , hoc est immortalitate et eternitate? Abnegemus  quod sumus, ut incipiamus esse quod non sumus. Ergo omne bonum a summo Deo sperandum est, quia nisi Dominus edificauerit domum, in uanum laborant qui edificant eam . Et, Nisi Dominus custodierit ciuitatem, frustra uigilant qui custodiunt eam . Nos ergo petamus, queramus, pulsemus, Qui petit accipit, et qui querit inuenit, et pulsanti aperietur . Cogitemus semper ultimum nostri exitus diem: ornemus finem nostrum, et componamus diligenter uitam nostram, et quantum incerti sumus de obitus nostri die, tantum parati simus in actione nostra bona, ut quandocunque uenerit, nos semper paratos inueniat. Consideremus et pensemus quia districtus uenturus est Iudex, qui non solum operum, sed cogitationum exactor  apparebit. Laboremus in opere Dei quantum possumus, si non quantum debemus: Quoniam, ut ait Apostolus, non sunt condigne passiones huius temporis ad futuram gloriam, que reuelabitur in nobis. Qua de re satagendum est nobis, et omnibus fidelibus, ut ad ipsam gloriam fideliter curramus.

uestram quoque, o sacerdotes, fratresque dulcissimi, moneo solertiam, ut reminiscamini quam magna suscepta habetis onera animarum; nam qui curam suscepistis, ideo securitatis uitam deponite, que inutilis est anime et corpori, quoniam qui animas susceperunt ad regendum, parare se debent ad rationem reddendam in conspectu Dei. Idcirco in quantum preualetis, tam uerbo quam exemplo, ut prediximus, admonere non cessetis uobis commissas  oues, ut in iudicio cum Propheta absoluti, dicere possitis: Domine, iustitiam tuam non abscondi in corde meo. Et: ueritatem tuam et salutare tuum dixi . Diem ultimum cogitate, et regulam uestram conseruate, uillicationem uestram compensate, quia de omnibus qui negligentia uestra perierint rationem eritis reddituri in die iudicii. Et ut de negotio lucrum reportetis et premium, oportet uos magis prodesse quam preesse.

O spiritales sacerdotes, diligite clerum et populum uestrum, et nullos uobis estimetis propinquiores esse parentes quam qui uobiscum in domo et opere Dei morantur, quia ubi amor et dilectio est spiritalis,  ibi Deus mediator inhabitat, qui dixit: In hoc cognoscent omnes quia mei estis discipuli, si dilectionem habueritis ad inuicem . uestramque fragilitatem humiliter considerate, et infirmorum curam patienter portate. [a 1Kb] In imperio uestro moderati sitis, ut regula edocet. Similiter moneo ut opera que iniungitis discernatis et temperetis. Discretionem uestram semper cogitate, ut quod fecerint subiecti uestri, absque murmure faciant, ut et anime saluentur, et corpora supra modum non grauentur. Moneo et omnes clericos uobis subiectos, ut uobis humiliter obediant, et regulam canonicam pro uiribus adimplere satagant, et absque murmuratione imperio uestro subiaceant, Dominoque dulciter seruiant; quoniam omnis homo potestatibus sublimioribus,  suisque prepositis subditus esse debet , quanto magis serui Dei obedire humiliter prepositis suis debent?

Moneo etiam ut regule canonice memores sint, eiusque precepta ante oculos semper habeant. Nam quis scit quid sibi contingat, uel alii in hac uita? aut quis unquam inobediens ad bonum finem peruenerit? Nobis uero pauor incutitur non modicus, dum legimus multorum sanctorum finem fuisse periculum, et post tantos labores conquisitos, etiam de summis ad ima esse precipitatos, quorum casus noster debet esse profectus, siquidem et primum hominem per inobedientiam cecidisse legimus. Multa siquidem atque innumerabilia de his colligi possunt, sed nobis ista modo sufficiunt, ut in his  caueatis, ne inobedientiam in aliquo Christo conferatis.

Non uobis delectentur delicie superflue, nisi quantum corpus sustentare uidentur, et non quantum uoluntas humana appetere tentatur. Nolite esse cultis uestibus adornati, sed simplici modo necessitatibus corporis contenti. Sic habeatis disciplinam, ut non amittatis animam. Nolite esse obliuioni dediti, nec ulla securitate adhibiti, sed tam corporis quam anime alimenta preparate uobis [et] clericis subiectis uestris, ut leti semper uobiscum cum Christo seruiant sub cuius seruitio se tradiderunt; ut in futuro mercedem recipiatis, et uocem Domini audiatis, ubi dicitur: Quia super pauca fidelis fuisti, supra multa te constituam, intra in gaudium Domini tui  . Ad quod gaudium me peccatorem, et uos omnes, una cum omnibus nobis commissis, Dominus et Saluator noster, precibus omnium sanctorum suorum, perducere illesos in uitam eternam dignetur, qui uiuit et regnat in secula seculorum. Amen.



CAPUT LXXXII.---Alia epistola ad episcopum.

Dulcissimo domino meo episcopo in Christi nomine salutem perpetuam. Pater dulcissime, bene ualeas in Christo, et illi semper placeas. Saluto te, et per te omnes clericos tuos: consolare, et conforta eos, in seruitio Domini nostri Iesu Christi in quantum preuales. [b 1Kb] Moneo prudentiam tuam ut peccantes  arguas coram omnibus, ut timorem ceteri habeant; qui enim proximorum mala respicit, et tamen silentio linguam premit, eo mortis auctor fit, quo uiros [quos] potuerat curare noluerit. Nos ergo qui in periculoso ordine constituti sumus, attendamus, ne simus inutiles serui. Illius semper memores simus mandati, qui dixit: Hoc est preceptum meum ut diligatis inuicem . In hoc enim mandato omnium salus consistit: hoc cunctis pernecessarium esse constat, et maxime his qui gregem Christi ad regendum accipiunt.

Quapropter, pastor carissime, gregem quem accepisti ad regendum diligenter erudire studeto, et sanctis admonitionibus eum per pascua uite deducere satage. Habes in omni opere bono Christum  adiutorem, sanctum quoque cui militas intercessorem: sicut gubernationem et dispensationem in domo Domini habere uideris, ita tibi subiectos bonis moribus ornari contende, et eos in diuina laude deuotissime fac consistere; et quod Angeli semper agunt in celis, hoc tui clerici iugiter faciant in Ecclesiis. Tuum est precipere, illorum obedire; tuum preire, illorum subsequi. Omnium itaque in seruitio Dei una debet esse uoluntas, ut una fiat in regno Dei remuneratio.

Nullus horis canonicis se diuinis subtrahat laudibus, ne propter aliquam indiligentiam alicuius, locus in conspectu Dei uacuus inueniatur, et uerba Dei in ecclesiis intimo cordis affectu proferantur, et cum magna reuerentia Dei omnipotentis officia celebrentur.  Omne uero ministerium Christi humiliter et deuote impleatur. Omnis itaque obedientia in seculi necessitatibus fideliter et strenue peragatur. Fiat equidem inter omnes concordissima pax, et sanctissima caritas, et deuotio uite regularis. Seniores bonis exemplis et sedula admonitione erudiant iuniores, illosque diligant ut filios, et illi quasi patres eos honorificent, illorumque omni alacritate obediant preceptis.

Tua uero, uenerande pastor, conuersatio omnibus sit exemplum salutis. Caue ne nimis quis in tua scandalizetur uita; sed edificetur, et roboretur in uia ueritatis, quia tibi ex illorum salute merces iudicatur eterna: cani capilli extremum denuntiant  properare diem, quapropter paratus esto omni hora in occursum Domini Dei tui. Dilectio fraterna, et eleemosyne miserorum, et uite castitas, preparent tibi gradum in celo.

Festiuis diebus ueniente ad ecclesiam populo, fac eis predicare uerba Dei, et quocunque uadis, clerici, qui seruitium Dei pleniter peragant, tecum eant, sobrietate ornati, non ebrietati assueti, quorum honestas uite aliis sit doctrina salutis. Curamque ubique habeas, et maxime pauperum, uiduarum, et orphanorum, ut audias in die tremendo a Domino cum aliis eleemosynam facientibus: Quandiu fecistis uni ex his minimis, mihi fecistis .  Esto miseris ut pater; et causam ad te clamantium diligenter discute, et parce in te peccantibus, ut Deus tuis parcat peccatis. Esto iustus in iudiciis, et misericors in debitis: magister uirtutum, moribus honestus, uerbis iucundus, uita laudabilis, in omni opere Dei deuotus.

Clericos quoque cohortare, ut sanctas Scripturas diligentissime legant; non confidant in lingue notitia, ut possint contradicentibus ueritati resistere: sunt enim tempora periculosa, ut Apostolus predixit, quia multi pseudo-doctores surgent, introducentes sectas, qui catholice fidei impiis assertionibus maculare nitentur; ideo necesse est ad Ecclesiam plus habere defensores, qui non solum uite sanctitate, sed etiam doctrina ueritatis castra Dei uiriliter  defendere ualeant.

Has uero pie admonitionis litterulas, non quasi nescienti direxi, sed ut uere caritatis [que] est in meo pectore, fidem ostenderem. Omnipotens Deus te, tuosque carissimos clericos, in omni bono proficere faciat, et ad beatitudinem eterne glorie peruenire concedat, qui regnat in secula seculorum. Amen.



CAPUT LXXXIII.---De doctrine discretione.

[a 1Kb] Non omnibus una eademque doctrina est adhibenda, sed pro qualitate morum diuersa exhortatio erit doctorum. Nam quosdam increpatio dura, quosdam uero exhortatio corrigit blanda. Sicut periti medici ad uarios corporis morbos diuerso medicamine seruiunt, ita ut iuxta uulnerum uarietates  medicina diuersa sit; sic et doctor Ecclesie singulis quibusque congruum doctrine remedium adhibebit; et quid cuique oporteat, pro etate, pro sexu ac professione, annuntiabit. Non omnibus ea que sunt clausa aperienda sunt. Multi sunt enim qui capere non possunt, quibus si indiscrete manifestentur, statim aut detrahunt, aut negligunt. Rudibus populis seu carnalibus plana atque communia, non summa atque ardua sunt predicanda, ne immensitate doctrine opprimantur potius quam erudiantur. Unde et Paulus apostolus ait: Non potui uobis loqui quasi spiritalibus, sed quasi carnalibus; tanquam paruulis in Christo, lac uobis potum dedi, non escam . Carnalibus quippe animis nec alta nimis  de celestibus, nec terrena conuenit predicare, sed mediocriter, ut initia eorum moresque desiderant, edoceri. Coruus dum pullos suos uiderit albi coloris, nullis eos cibis alit, sed tantumdem attendit, donec paterno colore nigrescant, et sic illos frequenti cibo reficit. Ita et Ecclesie doctor strenuus, nisi eos quos docet uiderit ad suam similitudinem penitentie confessione nigrescere, et, nitore seculari deposito, lamentationis habitum de peccati recordatione induere, non aperit intelligentie spiritalis profundiora mysteria.

[b 1Kb] Prius docendi sunt seniores plebis, ut per eos infra positi facilius doceantur.

 Non, una eademque cunctis exhortatio congruit quia nec cunctos par morum qualitas astringit; sepe namque ea que aliis nocent aliis prosunt, quia et plerumque herbe que hec animalia nutriunt, alia occidunt; et lenis sibilus equos mitigat, catulos instigat; et medicamentum quod hunc morbum imminuit, alteri uires iungit; et panis qui uitam fortium roborat, paruulorum necat. Pro qualitate igitur audientium, formari debet sermo doctorum. » [a 1Kb] Doctor semper uocem predicationis habeat, ne superni spectatoris iudicium ex silentio offendat. Doctor in tabernaculum ingrediens, uel inde egrediens, moritur, si de eo sonitus non auditur, quia iram Dei contra se exigit, si sine predicationis sonitu incedit.« Rane in aqua sine aqua esse uidentur,  et tamen in putredine paludis commorantur, et procaces efferunt uoces, et impatientes, et importune; sic hypocrite doctores quasi in aqua sapientie esse uidentur, et in luto heresis tamen uersantur et contrarias uoces ueritati emittunt, et inopportune bonis nocent, spiritu demonis agitati: procedunt ad reges terre congregare illos, id est, impios; inspirant ad pugnam contra sanctos, qui sunt reges iustitie; licet enim omnis falsitas similitudinem ueritatis usurpet, differt tamen dignitas uere sapientie a similitudine doctrine.



CAPUT LXXXIu.---De clerico derelinquente clericatum suum.

[b 1Kb] Si quis clericus, relicto officii sui ordine, laicam uoluerit agere uitam, uel se militie seculari tradiderit,  excommunicationis pena feriatur.



CAPUT LXXXu.---De eo quod non facile uincitur unus de ordine canoni co.

[c 1Kb] Siluester dicit: Non acolythus aduersus subdiaconum, non exorcista aduersus acolythum, non lector aduersus exorcistam, non ostiarius aduersus lectorem det accusationem aliquam. Et non damnabitur subdiaconus, exorcista, ostiarius, lector, acolythus, filios habentes et uxorem, et omnino Christum predicantes; sic datur mystica ueritas, nisi in septem testimoniis; et non damnabitur diaconus, nisi in triginta sex, et non damnabitur presbyter, nisi in quadraginta quatuor.



CAPUT LXXXuI.---De eo quod debent canonici se precauere ante transformationes demonum.

 Admonendi sunt clerici canonici, ut sint cauti,  ne a demonibus in cogitationum subtilitate seducantur. Propterea et forma diaboli inter clericos obseruetur, ut si quis ad eos ueniat, siue uir, siue mulier sit, siue senex, siue iuuenis, etiamsi notus, siue ignotus sit, ante omnia oratio fiat, ut nomen Domini primum inuocetur, quia si fuerit aliqua transformatio demonis, continuo oratione facta defugiet. Et si uero in cogitatione eorum surrexerint demones, aliquid unde laudari aut extolli debeant, non acquiescant eis, sed tunc magis semetipsos humilient in conspectu Dei, et pro nichilo ducant, cum sibi aliquid illicitum suggesserint.

uenerunt demones ad quemdam monachum nomine Or in specie celestis militie, et habitu angelorum, currus igneos agentes, plurimo apparatu,  tanquam magnum aliquem regem deducentes, isque qui a ceteris ut rex haberi uidebatur dicebat ad eum: Implesti omnia, o homo, tantum superest tibi uti adores me; sed si adoraueris me, transferam te sicut Eliam. Et monachus Or hec audiens dicebat in corde suo: Quid est hoc? Quotidie ego Saluatorem meum, qui est rex meus, adoro, hic si esset ille quem adoro, quomodo hoc a me deposceret, quod indesinenter me facere sciret? Post hec respondit ad ipsum: Ego habeo meum Regem, quem quotidie sine intermissione adoro, tu autem non es rex meus; et continuo ille inimicus ad hec uerba nusquam comparuit.

Item Fortunatus episcopus ex quodam homine spiritum immundum excussit: qui malignus spiritus  cum uesperascente iam die secretam ab hominibus horam cerneret, peregrinum quempiam esse se simulans, circuire cepit ciuitatis plateas, et clamare: O uirum sanctum Fortunatum episcopum! ecce quid fecit, peregrinum hominem de hospitio expulit; quero ubi requiescere debeam, et in ciuitate eius non inuenio. Tunc quidam in hospitio cum uxore sua, et paruulo filio, ad prunas sedebat, qui uocem audiens, et quid ei episcopus fecerit requirens, hunc inuitauit hospitio, et sedere eum secum iuxta prunas fecit. Cumque uicissim aliqua confabularentur, isdem malignus spiritus paruulum eius filium inuasit, atque in easdem prunas proiecit; ibique mox eius animam excussit. Qui orbatus miser, uel quem ipse susceperit  uel quem episcopus expulisset, agnouit.



[REGULA CANONICORUM SECUNDUM RECENSIONEM LABBEI.]





PHILIPPI LABBE OBSERuATIO IN SUAM SUBSEQUENTEM EDITIONEM REGULAE S. CHRODEGANGI.

 Ex Codice manuscripto uetustissimo e Palatina Heidelbergensi bibliotheca in uaticanam translato descriptum, missumque Roma studio eminentissimi principis Francisci cardinalis Barberini exemplar habuimus. Illud, lector, collatum tibi offerimus, non solum cum apographo nostro ope R. P. Iacobi Sirmondi ex Codicibus Andegauensi ac Fiscanensi iamdudum  expresso, sed etiam cum excusis a D. Luca Dacherio o. B., tomo I Spicilegii. Ex illa uero diligenti sedulaque collatione didicimus, argumentisque ualidissimis euincere parati sumus, hanc, quam primi nos publice luci damus, canonicorum, ut uulgo appellari solent, regularium normam, illam ipsam esse quam Metensibus suis canonicis specialiter. Chrodogandus  proposuit. uulgarem autem que exstat, ab anonymo quopiam, ut esset omnibus per orbem Christianum diffusis canonicis communis, nec uni duntaxat ciuitati affixa, primum quidem spoliatam fuisse iis omnibus que ad solos Metenses spectare uidebantur, tum deinde ascitis undecunque mutatoque  in plerisque priori ordine non satis commode assutis preceptionibus regulari canonicorum instituto congruentibus, presertim ex Aquisgranensi concilio anno 816 celebrato, locupletatam censeo. Neque tu, si utramque opellam conferre uolueris, aliud, opinor, iudicabis.





SANCTI CHRODEGANGI METENSIS EPISCOPI REGULA CANONICORUM SECUNDUM EDITIONEM LABBEI. 



PROLOGUS.

 Temporibus piissimi ac serenissimi regis Pippini, Chrodogangus seruus seruorum Dei, Metensis urbis episcopus.

Si trecentorum decem et octo, reliquorumque sanctorum Patrum, canonum auctoritas perduraret, et clerus atque episcopus secundum eorum rectitudinis normam uiuerent, superfluum uideretur a nobis exiguis minimisque, super hac re tam ordinate disposita aliquid [a 1Kb] retractari, et quasi quidem noui aliquid dici; sed dum pastorum subditorumque negligentia et his temporibus nimium creuit, quid aliud agendum nobis est, qui in tam graui discrimine uenimus, nisi ut, quantum possumus, si non quantum debemus, ad rectitudinis lineam, Deo inspirante, clerum [b 1Kb] nostrum reducamus.

 Igitur quamuis indignus adeptam huius sedis pontificalem cathedram, cumque officii mei pastoralis curam inuigilare cepissem, et in tantam negligentiam, clerum plebemque deuenisse conspicerem, cepi mestus [c 1Kb] conqueri, quid agere deberem; sed diuino fultus auxilio, fratrumque spiritualium consolatione adiutus [d 1Kb] uolui, necessitate compulsus, paruum decretulum facere, per quod se clerus ab illicitis cerceat, uitiosa deponat, mala diu longeque usurpata derelinquat; ut dum mens ab assuetis uitiis uacuatur, facilius [e 1Kb] que bona optimaque sunt inserantur.

Scripturis enim sacris [f 1Kb] nitentes, decernimus ut omnes sint unanimes officiis diuinis lectionibusque sacris assidui, atque ad obedientiam episcopi sui  prepositique, ut ordo canonicus deposcit, parati,  caritate connexi, zelo bono [g 1Kb] feruentissimi, amore coniuncti, a litibus, uel scandalis, seu odio, semoti. Pastor eorum quilibet fuerit, non solum de carnalibus, sed etiam de spiritualibus curam gerat, et in utraque parte sagacissimam sollicitudinem, in quo facultas fuerit, habeat, ut et uitia reprimat, et ea radicitus, ut oriri ceperint, ut preualet, amputare festinet; et quod usibus humanis, iuxta formam subter dispositam, necessarium fuerit, eis prebere audeat. Ut cum pastor pastorum iudexque uiuorum et mortuorum Christus in ultimo tremendoque die in sede maiestatis sue disceptaturus cum omnibus gentibus sederit, et omnis clerus eum reuelata facie conspexerit, et si non cum summis pastoribus et gregibus sibi commissis pro dispensatis talentis multiplicatisque  spiritualibus lucris audire merebimur: Euge, serue bone et fidelis , uel saltem hoc concedatur, ut delictorum uenia ad integrum tribuatur. Quia manifestum est quibus peccatorum uenia ad integrum tribuitur, regni introitus non negatur; quia nec infelix potest iudicari, cui contigerit qualemcunque partem in paradiso habere. Sed illis ibidem sors datur, qui, in quantum possunt, per uite meritum, ad hoc, in huius temporis curriculo, dum licet, currere festinant.

Intendamus ergo ad hoc animum, quantum possumus, quia non possumus quantum debemus; et uita nostra ad tempus amarescat in penitentia, ne ultio diuina, que nunc mitis est et exspectat, post seuiat ad uindictam.



INCIPIT REGULA.



CAP. I.---De humilitate.


Clamat nobis Scriptura diuina: Omnis qui se exaltat, humiliabitur; et qui se humiliat, exaltabitur . Et, quantum enim humilior fueris, tantum te  sequitur glorie altitudo . Et, quia superbis Deus resistit, humilibus autem dat gratiam . Omnis qui arrogans, immundus est coram Domino; quemcunque enim superbum uidens, filium diaboli  esse non dubites; et [a 1Kb] quem humilem perspexeris, Dei filium esse omnino credere debes. De multis enim pauca perstrinximus, ut animos uestros ad amorem humilitatis prouocemus et [b 1Kb] a detestabili inimicaque Deo superbia retrahamus. Nam dum omne genus humanum Christianorum, atque omne uulgus humilitatem habere conueniat, nimis iniquum pessimumque ac detestabile est ut qui seruitio Dei peculiarius se iunxerunt, humilitatem derelinquant, et superbie, uel diabolice tyrannidi, se socient. Idcirco necesse est ut qui suadente diabolo usque nunc superbus [c 1Kb] atque elatus uultu uixit, inantea, Deo auxiliante, per humilitatem atque caritatem, uel obedientiam, seu per reliqua bona Dei precepta, resurgat, quia multo melius est per humilitatem  cum Christo in celestibus regnare, quam cum diabolo per superbiam in inferno cum reliquis contemptoribus demergi.



CAP. II.---De ordine congregationis canonicorum.

Ordines suos canonici ita conseruent, ut [d 1Kb] ordinati sunt in gradibus suis secundum legitimam institutionem Romane Ecclesie, in omnibus omnino locis, id est in ecclesia, uel ubicunque insimul se coniunxerint, et ratio prestat; exceptis his quos episcopus in altiore gradu constituerit, uel degradauerit, certis ex causis; reliqui omnes, ut diximus, ita ut ordinati sunt, ordines suos custodiant. Iuniores igitur priores suos honorent, priores [e 1Kb] iuniores suos in Deum diligant.

[f 1Kb] In ipsius autem appellatione nominis nulli liceat  alium puro nomine appellare, sed, secundum constitutionem sancte Ecclesie, sedis apostolice, uocet eum nomen suum, prius addito et ministerii sui gradu, qualiscunque fuerit. Ubicunque autem se obuiauerit [g 1Kb] clerus iunior, inclinatus a priore benedictionem petat; et si sedentem inuenerit, transeunte maiore minor surgat, et det ei locum sedendi, nec presumat iunior consedere, nisi ei precipiat senior suus; ut fiat quod scriptum est: Honore inuicem preuenientes .

Pueri parui, uel adolescentes, in oratorio, uel ad [h 1Kb] mensas, cum disciplina ordines suos custodiant, foras autem, [i 1Kb] ubi et ubi custodiam habeant disciplinam.



CAP. III.---Ut in illa claustra omnes in uno dormiant.


Ita instituimus ut in illa claustra ille clerus canonicus, qui sub ipso ordine, Deo adiuuante, uiuere debent, ut omnes in uno dormiant in dormitorio, preter illos quibus episcopus licentiam dederit, secundum quod ei rationabiliter uisum fuerit, ut in ipsa claustra per dispositas mansiones dormiant separatim; et per singula lecta singuli dormiant, et in dormitorio similiter separatim dormiant, misti cum  senioribus, propter preuidentiam bonam, ut seniores preuideant quod iuniores secundum Deum agant. Et in ipsa claustra nulla femina intreat, nec laicus homo, preter tantum si episcopus, aut archidiaconus, uel primicerius iusserint. Ut in refectorio pro refectionis causa ueniant, relinquant arma sua ante refectorium, et statim cum exierint de refectorio, ducantur foras claustra; et si necesse fuerit ad opera facienda, intrent ibi laici homines; at ubi perfectum habuerint opus suum, cum summa festinatione egrediantur foras; et preter causam necessitatis, si coqui clerici desunt, et opus fuerit, laici coqui ad coquinandum tantum ingrediantur; expleto ministerio suo, cum celeritate exeant foras.

Et per illas mansiones ipsi clerici canonici nullum  clericum eorum habeant sine precepto episcopi sui; et si permiserit ut habeant, sic sit conuersatio illorum cum humilitate et Dei timore, qualiter nec Deo, nec episcopo displiceant, nec illis, qui sub sua manu ipsam congregationem regunt. Et si aliter fecerint, ille qui preest, aut excommunicet eos, aut corporalem disciplinam accipiant. Et in ipsas mansiones intra ipsa claustra, nec clericus, nec laicus bibere, nec manducare, nec dormire, non presumant, nisi ipsi clerici qui in ipsa congregatione sunt, aut illi clerici qui ibidem in ipso claustro per iussionem episcopi sui senioribus suis deseruiunt. Et qui de ipso clero unum clericum in ipsa claustra, ut diximus, habuerit, hoc preuideat, ut planetam cum reliquis uestimentis habeat, et diebus Dominicis, uel reliquis  festiuitatibus, in ecclesia Dei uestiti in ordinibus suis stent.



CAP. Iu.---De completorio, uel taciturnitate.

Ut ad completorium omnis clerus qui in ipsa congregatione est ueniat, et omnino omni tempore incipiente nocte primum signum ad completorium sonet; et cum primitus illud signum, qui ad hoc ordinatus fuerit, auditum fecerit, statim, ubicunque fuerint, ad eorum claustra ueniant; et cum iterum ipsum signum audierint, sic omnes in ecclesia [i 1Kb] sancti Stephani sint, et tunc in Dei nomine completorium cantent. Et postquam completorium cantatum habuerint, postea non bibant, nec manducent usque in crastinum legitima hora; et omnes silentium teneant, et nemo cum altero loquatur usque mane post primam  cantatam, nisi si necesse fuerit, et hoc cum suppressione uocis cum grandi cautela, ut de illa alia mansione que iuxta est sua uox non audiatur; et qui de illis ad completorium non fuerit, postea illam noctem non presumat illa ostia tundere, nec per ullum locum in ipsa claustra ingredi, antequam ad nocturnas ueniant. Nec archidiaconus, nec primicerius, nec ille ostiarius ullum commeatum exinde donare possint, ut post completorium aliquis ibi ingrediatur,  nisi ad nocturnas; nisi tantum si talis causa euenerit, quod necesse sit ut hoc ille archidiaconus, uel primicerius, uel qui tunc temporis exinde preuiderit, ad illum episcopum possit dicere pro qua causa hoc factum fuisset; et si ita est quod necesse sit, tunc licentiam habeant intreundi et exeundi. Et si contigerit ut opus sit post completorium aliqua causa in claustra nuntiare, tunc ad illum custodem de sancto Stephano ueniat, et illi patefaciat, et ipse hoc in claustro nuntiet. Et si  euenerit ut ullus de ipso clero, qui ante completorium in ciuitate uenerit, aut antea ibidem fuerit, quod si ausus uel presumptuosus, aut negligens, suadente diabolo, fuerit, ut in ciuitate aliqua nocte alicubi maneat, nisi in sua claustra, si una uice hoc fecerit, si pro  uitio factum non est, uerbis corripiatur; et si iterauerit ipse clericus, tunc ipso die sit in pane et aqua; et si tertia uice hoc fecerit, tres dies in pane et aqua sit; et si amplius hoc facere presumpserit, corporali discipline subiiciatur, sic ut ceteri timeant; et si aliquid, suadente diabolo, per hoc retardauerint, ut ante completorium in ciuitatem non ueniat, ut licentiam haberet foras claustra esse, et hoc episcopus, aut archidiaconus, uel primicerius, inuestigare potuerint, ille clericus qui hoc uitium fecerit, aut excommunicetur, aut corporali discipline subiaceat.



CAP. u.---De officiis diuinis in noctibus.

Hiemis temporibus, id est a Kalendis Nouembris usque in Pascha, iuxta considerationem rationis,  amplius de media nocte pausetur, et iam digesti ad uigilias surgant; finitis nocturnis, dicant uersum, [a 1Kb] Kyrie eleison et Orationem Dominicam, et faciant interuallum; excepto diebus Dominicis et festiuitatibus sanctorum, iuxta considerationem episcopi, uel qui sub eo [b 1Kb] sunt, id est, quadraginta, uel quinquaginta psalmos [c 1Kb] possit cantare, qui hoc ordinat, aut cum ei uisum fuerit et hora permiserit. Et qui [d 1Kb] psalterium, uel lectionem aliquid indigent [e 1Kb] meditationem inseruiant, et meditent in ipso interuallo qui possunt capere, et qui non possunt, in ecclesia omnes aut cantent, aut legant, et non presumat aliquis in ipso interuallo dormire, nisi infirmitate cogente, et hoc per commeatum faciant; et qui aliter  fecerit excommunicetur; reliqui omnes ordinem uigiliarum teneant usque ad matutinas dictas. [f 1Kb] Hora prima omnes in ecclesia sancti Stephani cantent primam.



CAP. uI.---Ut omnes horas canonicas ad officium diuinum ueniant.

Ad horam diuini officii, mox ut auditum fuerit signum, relictis omnibus quelibet fuerint in manibus, qui sic propinquo de illa domo sunt ibidem  occurrere possint, cum summa festinatione ueniant; et si longe ab ipsa ecclesia aliquis fuerit, ita ut ad opus Dei per horas canonicas occurrere non possit, archidiaconus ita esse perpendit, agat opus Dei cum tremore diuino ubi tunc fuerit; et preuideat archidiaconus, uel primicerius, uel custos ecclesie, ut illa signa horis competentibus sonent.



CAP. uII.---De [g 1Kb] disciplina psallendi.

Ubique credimus diuinam esse presentiam, et oculos Domini speculari bonos et malos; maxime tamen hoc sine aliqua dubitatione credamus, cum ad opus diuinum assistimus; et ideo semper memores simus quod ait propheta: Seruite Domino in timore, et exsultate ei cum tremore . Et iterum: Psallite sapienter . Et: In conspectu angelorum  psallam tibi . Nam si, cum [h 1Kb] hominibus potentibus uolumus aliqua suggerere, non presumimus nisi cum humilitate et reuerentia; quanto magis Domino Deo uniuersorum cum omni humilitate et puritatis deuotione supplicandum est? Illud [i 1Kb] in timore curauimus, secundum quod Romana Ecclesia tenet, et nostra synodus iudicauit, ut clerus noster in ecclesia, quando ad opus diuinum assistit, nisi infirmitate cogente, baculos in ecclesia manibus non teneant.



CAP. uIII.---Ut ad capitulum quotidie ueniant.

Necesse est, ut quotidie omnis clerus canonicus ad capitulum ueniant, et ibidem Dei uerba audiant, et istam institutiunculam nostram, quam propter illorum utilitatem ad eorum animas saluandas, Deo  auxiliante, fecimus, unoquoque die aliquod capitulum exinde relegant; preter tantum die Dominico, et feria quarta, et sexta, tractatus et alias homilias, uel quod edificet audientes, ad capitulum legant. Ideo autem quotidie ad capitulum omnes uenire constituimus, ut et anima uerbum Dei audiat, et quod episcopus, uel archidiaconus, uel quilibet tunc preesse uidetur, ibidem quod iubere habet iubeat, et quod corrigere corrigat, uel quod faciendum sit ordinare studeat. Ipsi autem clerici cum de prima cantata ad mansiones uadunt, statim sibi parare festinent, ut quando signum audierint ad capitulum parati cum celeritate ueniant; et omnis clerus, qui foris claustra esse uidetur, et in ipsa ciuitate consistunt,  omnibus diebus Dominicis ad capitulum ueniant parati cum planetis, uel uestimentis officialibus, sicut habet Ordo Romanus. Et in ipsis diebus Dominicis, uel festiuitatibus sanctorum preclaris, omnis ipse clerus, ut diximus, qui foras claustra est, ad nocturnas et ad matutinas ueniant, et ipsis diebus, stationibus suis parati custodiant, ut unusquisque in officio suo stet, donec missa peragitur; et si aliter fecerint, ab archidiacono, uel primicerio, excommunicentur,  aut etiam si necesse fuerit corporali discipline subiaceant. Et in ipsis diebus Dominicis, ut diximus, et festiuitatibus sanctorum preclaris, omnes in refectorio cum alio clero reficiantur ad mensas que eis ordinate fuerint.



CAP. IX.---De [a 1Kb] opera manuum quotidiana.

Otiositas [b 1Kb] inimica est anime: propterea decernimus ut ad iussionem episcopi, uel archidiaconi, seu primicerii, uel qui ab ipsis ordinantur, clerus de capitulo ad opera, ubi eis iniungitur, exeant, et cum bono animo absque murmuratione obedientiam suam expleant; et quando communem operam non est necesse facere, postea unusquisque quod opus habet faciat.



CAP. X.---De proficiscentibus in itinere.


Quicunque ex clero in itinere cum episcopo, uel alicubi proficiscuntur, ordinem suum, in quantum iter uel ratio permiserit, non negligant. Et non eos debent preterire hore constitute, tam de officiis diuinis, quam aliunde.



CAP. XI.---De zelo bono, quem debent serui Dei habere [c 1Kb] .

Sicut est zelus amaritudinis malus, qui separat a Deo, et ducit ad infernum, ita est zelus bonus, qui separat a uitio, et ducit ad Dominum et uitam eternam. Hunc ergo zelum feruentissimo amore exerceant serui Dei, id est, ut honore se inuicem preueniant, et infirmitates suas, siue corporum, siue morum,  patientissime tolerent; et si qua uitia [d 1Kb] reprimenda sunt, uel castigatio adhibenda, cum his quibus hoc commissum est uidere in bonitate consentiant, et [e 1Kb] adiutores Dei, ut ait Apostolus, existant, qualiter uitia, si orta fuerint, possint destruere, ad meliorem statum unumquemque prouocare, quia scriptum est: Qui diligitis Dominum, odite malum ; nam, qui diligit iniquitatem, odit animam suam; nam ille animam suam bene diligit, qui se custodit, et alios ad exemplum bone conuersationis et uerbis et operibus [f 1Kb] trahit.



CAP. XII.---Ut non presumat alter alterum cedere, aut excommunicare.

[g 1Kb] uetetur in hoc canonico ordine omnis presumptionis  occasio, iubemus atque instituimus ut nulli liceat quemquam parem suum excommunicare aut cedere; quamuis aliquis sua presumptione ipsum ad hoc [h 1Kb] irritet, aut in uerbis, aut in factis, non est suum [i 1Kb] adiudicare, sed ad priorem ueniat; ille secundum ordinem ipsam causam definiat; et qui hoc facere presumpserit, ab episcopo, uel ab eo qui sub ipso est, iudicetur.



CAP. XIII.---Ut in congregatione [i 1Kb] clericorum non liceat alteri alterum defendere.


Omnimodis cauendum est ut pro nulla occasione presumat alter alium defendere, nec quasi parentele obtentu, aut aliqua amicitia, aut familiaritate, id a canonicis presumatur, quia grauis occasio scandalorum in congregatione ex hac causa oriri solet. Quod si quis hec transgressus fuerit, acrius cerceatur, ut ceteri timorem habeant.



CAP. XIu.---De confessionibus.

Hortatur nos Scriptura dicens: Reuela Domino uiam tuam et spera in eum . Et iterum dicit: Confitemini Domino, quoniam bonus, quoniam in seculum misericordia eius . Et iterum propheta ait: Delictum meum cognitum tibi feci, et  iniustitias meas non abscondi . Et iterum: Dixi, pronuntiabo aduersum me iniustitias meas Domino; et tu remisisti impietatem peccati mei ; et item: Confitemini alterutrum peccata uestra, ut deleantur ; et alibi: Qui abscondit scelera sua, non dirigetur; qui autem ea confessus fuerit, saluauit animam suam a morte . Et Dominus in Euangelio dicit: Agite penitentiam, appropinquat enim regnum celorum . Ergo necesse est ut dum modo suadente diabolo multa contra uoluntatem Dei, uel contra Dei preceptum, commisimus, ut per ueram confessionem, et ueram [k 1Kb] emendationem, sicut Scriptura docet, emendare debeamus. Sancti Patres, qui perfecti fuerunt, ita constituerunt,  ut [l 1Kb] de presente, cum aliqua cogitatio mala in corde seruorum Dei, suadente diabolo, euenerit, statim per humilem confessionem [m 1Kb] suo priori confiteri deberent.

[n 1Kb] Nos modo desidiosi et fragiles, quamuis per totum eorum uestigia non sequamur, necesse est ut uel ex aliqua parte, iuxta quod Deus possibilitatem nobis dederit, eorum uestigia imitemur, ut per ueram confessionem regnum Dei habere mereamur. Ita constituimus ut in anno, uel binas uices clerus noster confessiones suas ad suum episcopum pure faciat, eis temporibus, una uice in initio Quadragesime ante Pascha, illa alia uice a medio mense Augusto usque Kalend. Nouembris; inter [o 1Kb] his diebus cum episcopus licentiam habuerit, et cui necesse fuerit, alio  tempore suam confessionem ad episcopum, uel ad alium sacerdotem cui episcopus decreuerit facere, quandocunque uoluerit et opus habet, faciat. Et cui peccata non impediunt de clero omnibus diebus Dominicis et festiuitatibus preclaris debent corpus et sanguinem Domini nostri Iesu Christi accipere, quia Dominus in Euangelio dicit: Qui manducat carnem meam et bibit sanguinem meum, in me manet et ego in  eo ; nam si indigne quis sacrosancta mysteria sumpserit, hic iudicium sibi manducat et bibit . Et si ullus de clero, quod absit, quando suam confessionem suo episcopo facit, ut sic repletus sit spiritu diabolico quod ausus sit de suis peccatis aliqua suum episcopum celare, et uadit quasi per alios sacerdotes suas confessiones donando, et uult suum episcopum abscondere scelera sua, quia timet ut remoueat eum episcopus de gradu, et si adhuc in gradu non est, non accedat ad gradum, uel [a 1Kb] ad corpus Domini promoueat eum, aut illa uitia debeat persequi; si episcopus hoc per quodlibet ingenium inuestigare potuerit, et approbatum ei fuerit, corporalem disciplinam, uel carcerem, patiatur, uel aliud quod episcopo uisum fuerit, iuxta modum culpe, ut  ceteri metum habeant, et in tale scelus non cadant, quia [b 1Kb] nimis improbus est qui ante Dei oculos peccat, et homini confiteri erubescit, ubi Deo miserante de ipso peccato debet accipere consilium sanitatis.



CAP. Xu.---De grauioribus culpis.

Si quis clericus de ordine canonico [c 1Kb] grauiores culpas commiserit, id est homicidium, fornicationem, adulterium, furtum, uel his simile unum ex principalibus uitiis commiserit, corporali castigationi primitus subiaceat; deinde quanto tempore uult episcopus, uel qui sub eo sunt, carcerem uel exsilium patiatur, sciens illam terribilem sententiam apostoli dicentis: Tradere huiusmodi hominem in interitum carnis, ut spiritus saluus sit in die Domini . Et dum in ipso carcere est, nullus ex clero in nullo  ei iungatur consortio, neque in colloquio, nisi cui prior iusserit solus persistens in [d 1Kb] penitentie luctu quandiu priori uisum est.

Egressus de carcere, si episcopo, uel qui sub eo sunt, uisum fuerit, agat adhuc publicam penitentiam; id est, suspendatur ab oratorio simul et a [e 1Kb] missa, et omnibus canonicis horis ueniat ante ostium ecclesie, ubi prior iusserit iacens prostratus omni corpore ante ipsum [f 1Kb] limen ecclesie, usque dum ingrediuntur omnes, et postea erigat se, stet foras ecclesiam ante ipsum ostium, impleat ibi officium suum in quantum potest. Egredientibus de ecclesia similiter prostratus iaceat, usque dum omnes egrediuntur foras; et iacens, uel stans ante ipsum limen, cum nullo homine loquatur.

 De abstinentia uero, quandiu uel qualiter episcopo uisum fuerit, uel qui sub eo sunt, mensura, uel hora, qua ei uiderit competere; neque a quoquam benedicatur, usque dum reconcilietur. [g 1Kb] Qui dum uocatus uenerit ad reconciliandum ante episcopum uel clerum cum omni humilitate prostratus omni corpore in terra petat ab omnibus ueniam, et episcopus secundum ordinem canonicum eum reconciliet.



CAP. XuI.---De his qui sine iussione iunguntur excommunicatis.


Si quis frater [h 1Kb] aliquid presumpserit sine iussione episcopi, uel qui sub eo sunt, clerico excommunicato quolibet modo se iungere, aut loqui cum eo, aut mandatum ei dirigere, aut litteras, subiiciatur excommunicationis uindicte.



CAP. XuII.---De excommunicatione corporum.

Si quis clericus contumax, aut inobediens, aut superbus, aut ebriosus, aut detractor, aut contradictor, aut rebellis, aut contentiosus, aut murmurans, aut indictum ieiunium transgressus fuerit, aut ad crucem stare iussus contempserit, aut increpatus ueniam non petierit, aut in aliquo contrario consistens huic paruule institutiuncule et preceptis episcopi,  uel qui sub eo sunt, contemptor repertus fuerit, hic secundum Domini nostri preceptum admoneatur semel [i 1Kb] et secundo secreto a senioribus suis; si non emendauerit, obiurgetur publice coram omnibus; si uero neque sic se correxerit, si intelligit qualis pena sit, excommunicationi subiaceat; sin autem improbus est, aut minus intelligens, uel incorrigibilis, uindicte corporali subdatur.



CAP. XuIII.---De his qui in quibusdam leuioribus [i 1Kb] delinquunt.

Si quis in clero ad opus Dei, uel ad mensam tarde occurrerit, aut pro aliqua causa senior suus psalmodiam uel missas cantare ordinauerit, et hoc minime impleuerit, et si fregerit quidpiam aut perdiderit, uel aliud quid excesserit, et non ueniens continuo ante  episcopum, aut qui sub ipso sunt, ipse ultro satisfecerit, et prodiderit delictum suum, dum per alium cognitum fuerit, maiori subiaceat emendationi, secundum modum culpe, sicut episcopo, uel qui sub eo sunt, uisum fuerit; nam si ipse sponte confessus fuerit, leuiori subiaceat emendationi, ut diximus, secundum modum culpe [k 1Kb] .



CAP. XIX.---Qualis debeat esse modus excommunicationis.

Secundum modum culpe excommunicationis uel discipline debet extendi mensura, qui culparum modus in episcopi pendet iudicio, uel qui sub eo sunt. Neque enim ii qui in grauibus peccatis incedunt, uel hi qui in leuibus quibusdam delinquunt, equaliter iudicandi sunt; sed secundum morbum adhibenda est medicina, [l 1Kb] quia nec pius medicus sanat uulnera,  nec qui accipere spirituale medicamentum renuerit sanitatem spiritualis medicamenti consequi potest.



CAP. XX.---De quadragesime obseruationibus.

Licet omni tempore uita Christianorum simplex debet esse et sobria, maxime tamen religiosis mentibus conuenit, ut his diebus continentius uiuant, et sedula seruitute Deo adherere contendant. Ideoque  decernimus in illis quadraginta diebus ante Pascha cum omni puritate mentis et corporis noster clerus, Deo [a 1Kb] iubente, in quantum potuerit, se custodiat. De cibi autem et potus perceptione, in quantum Deus auxilium dederit, parcitatem habeant; id est, ut quotidie, exceptis Dominicis diebus, a capite Quadragesime usque ad sanctum Pascha, post dictam uesperam in refectione semper reficiant; et ab illis cibis se abstineant, uel potu, sicut episcopus cum ratione constituerit. Et alicubi, neque in ipsa ciuitate, neque in monasteriis, uel quibuslibet locis uel domibus propriis his quadraginta diebus reficiant, nisi forte, si [b 1Kb] longe fuerit, ut hora competente ad cibum suum accipiendum cum fratribus ad esse non potuerit; tunc propter illam necessitatem licentiam  habeat talem cibum sumere, sicut reliquus clerus; et hoc prouideat ut horas competentes non antecedat.

Lectioni uero fratres in hac Quadragesima [c 1Kb] a prima dicta usque ad tertiam plenam uacent; et foras claustra, nisi tantum per illas ecclesias que infra domum sunt non egrediantur, nisi si necesse fuerit, et episcopus, aut qui sub ipso est, iudicauerit, ut fiat quod fiendum est. [d 1Kb] Et post tertiam tunc temporis capitulum habeant.

A Pascha autem usque ad Pentecosten bis in die reficiant, et carnem manducandi licentiam habeant, nisi penitentes, preter tantum [e 1Kb] sexta feria. A Pentecoste uero usque ad natiuitatem sancti Ioannis Baptiste similiter bis in die reficiant, et a carne abstineant  usque ad ipsam missam. A natiuitate uero sancti Ioannis usque ad transitum sancti Martini, ita sicut antea bis in die reficiant, quarta, et sexta feria a carne abstineant. Ab ipso uero transitu sancti Martini usque ad Natalem Domini a carne omnes abstineant, et usque ad nonam ieiunent omnibus his diebus, et in refectorio reficiant. Post Natalem Domini usque in caput Quadragesime, secunda, et quarta, sextaque feria in refectorio ad nonam reficiant, reliquis his diebus duabus uicibus in eodem refectorio reficiant. A carne uero quarta et sexta feria his temporibus abstineant. Et si dies festus in his duabus feriis talis uenerit, si permiserit prior, carnem manducent.

[f 1Kb] Pro infirmitate uero cleri nostri considerauimus  ut si in quarta uel sexta feria, seu in reliquis aliis temporibus, quales constituimus ut a carne abstineant, necesse est, licentiam habeat episcopus, aut qui sub ipso sunt, pro eorum infirmitatibus, uel necessitatibus, aut festiuitatibus considerationem mittere, sicut ille preuiderit quod bene sit.

Mihi autem Anghilramno archiepiscopo atque cappellano excellentissimi regis Caroli addi placuit,  quia dum nos et clerus noster a Pentecoste usque ad octauas ipsius Pascha secundum, uel aduentum Spiritus sancti deuota mente celebrare uidemur, ut his sacratissimis octo diebus clerus sancti Stephani protomartyris, uel noster, licentiam habeat carnem edendi, exceptis illis qui pro compendio animarum suarum et penitentia indicta se abstinere uoluerint.



CAP. XXI.---De mensis ordinandis.

[g 1Kb] Prima mensa episcopi cum hospitibus et cum peregrinis sit, et ibidem archidiaconus, uel quibus episcopus iusserit, sedeant. Secunda mensa cum presbyteris. Tertia cum diaconibus. Quarta cum subdiaconibus. Quinta cum reliquis gradibus. Sexta cum abbatibus, uel quos iusserit prior. In septima reficiant  clerici canonici, qui extra claustra in ciuitate commanent, in diebus Dominicis, uel festiuitatibus preclaris. Cum autem hora reficiendi uenerit, et signum ad refectorium sonuerit, tunc fratres cum festinatione illuc adueniant, et simul in refectorium intreant, simulque orent, et uersum dicant; et cum episcopus, uel alius sacerdos, benedictionem super mensas tradiderit, omnes Amen respondeant; et ut dispositus ordo est, unusquisque ad suam mensam accedat.

Clerus uero in refectorio omnino silentium teneat interim quod exinde foras egrediuntur, qualiter illam lectionem diuinam possit audire et in corde meditari. Quia sic est necesse ut quando cibum corporalem recipit, et tunc anima cibo spirituali reficiatur.  Et lector, et cellerarius, et portarius, uel septimanarius, uel qui ministrant quando episcopus cum clero in refectorio reficit, antequam fratres in refectorium ueniant, mistum de pane et potu accipiant, ut graue eis non sit ieiunium sustinere interim quod clerus reficit. Nam lector legat, usque dum iusserit prior, ut expleat lectionem.

Illud omnino cauendum est, ut neque sacerdotes, neque diaconi, neque subdiaconi, uel quilibet de clero cibum, nec aliud quod ad manducandum uel bibendum pertinet, sine iussione episcopi de refectorio portet.

Et hoc cauendum est, ut ante legitimam horam, nisi illi qui hoc prouidere debent, neque ad manducandum, neque ad bibendum in refectorium intrare  non debent sine iussione episcopi, aut qui tunc tempore preest, neque cellerarium contra rationem inquietare; sed horis competentibus petant que petenda sunt, et dentur que danda sunt.

In ipso autem refectorio, neque laicus, neque clericus, nisi qui in ipsa congregatione sunt, manducent, aut bibant, sine iussione episcopi, aut qui sub eo sunt. Et in claustro ubi clerus ad capitulum uenit,  uel in refectorio nullus de clericis seruitoribus, qui suo seniori ibi subiecti sunt, ingrediatur, nisi si necesse fuerit, aut episcopus, uel qui sub eo sunt, iusserit.



CAP. XXII.---De mensura cibi.

Quando clerus noster [a 1Kb] bis in die reficit per tempora constituta, sicut superius scriptum est, panem quod sufficiet accipiat. Pulmentum uero ad sextam. Carnem inter duos ministrationem unam, et cibaria una accipiant; et si cibaria non habent, tunc duas ministrationes de carne aut de lardo habeant. Ad cenam autem, aut unam ministrationem de carne inter duos, aut una cibaria habeant.

Illo tempore quando quadragesimalem uitam debent ducere, tunc ad sextam inter duos fratres portionem  de formatico et cibaria accipiant, et si pisces habuerint, aut legumen, uel aliud quid, addatur et tertium. Et ad cenam inter duos cibaria una, aut portionem de formatico accipiant; et si Deus amplius dederit, cum gratiarum actione percipiant. Quando autem in die una refectio fuerit, tunc cibaria una inter duos, et portionem de formatico, et ministrationem unam de legumine, aut aliud pulmentum accipiant; et si contigerit quod illo anno glandis uel fagina non est, et non habent unde liceat mensuram de carne implere postea, preuideat episcopus iuxta quam Deus possibilitatem dederit, aut de quadragesimali, aut aliunde, unde consolationem habeant.



CAP. XXIII.---De mensura potus.

 [b 1Kb] Quando bis in die edendum fuerit, presbyteri ad sextam tres calices accipiant, ad cenam duos; diaconi qui in gradu sunt ad sextam tres, ad cenam duos, subdiaconi ad sextam duos, ad cenam duos; reliqui gradus, ad sextam duos, ad cenam unum. Quando autem in die una refectio fuerit, sicut antea in hora sexta, quando bis manducabant, tantos calices accipiant; et quod ad cenam accipiebant de potu, hoc cellerario remaneat; et omnino caueant ebrietatem.

Si uero contigerit quod uinum minus fuerit, et istam mensuram episcopus implere non potest, iuxta quod preualet impleat; illi autem fratres non murmurent, sed Deo gratias agant, et equanimiter  tolerent. Nam si esse potest ut tantum habeant, tunc pro nullo modo non remaneat. Et illis qui se a uino abstinent preuideat episcopus, uel qui sub eo est, ut tantum habeant de ceruisia, quantum de uino habere debuerant; et si episcopus uoluerit ad suprascriptam mensuram aliquid potus addere, in eius potestate consistat, et de ceruisia eis consolationem faciat. Nam quando aliqua refectio causis exigentibus uenerit, non amplius consentimus ad unam refectionem, quam ut suprascriptam mensuram tres  calices accipiant, et hoc superfluum nobis uidetur, quia uinum apostatare facit etiam sapientes , quia ubi ebrietas est, ibi flagitium atque peccatum est. Et hoc admonemus, ut clerus noster sobriam omnino ducat uitam; et quia persuadere non possumus ut uinum non bibant, uel hoc consentiamus, ut saltem in illis ebrietas non dominetur, quia omnes ebriosos Apostolus a regno Dei extraneos esse denuntiat, nisi per dignam penitentiam emendauerint [c 1Kb] .



CAP. XXIu.---De septimanariis coquine.

Clerici canonici sic sibi inuicem seruiant, ut nullus excusetur a coquine officio, nisi [d 1Kb] egritudo, aut in causis grauis utilitatis preoccupatus fuerit, quia exinde maior merces et caritas acquiritur. Imbesillibus  autem procurentur solatia, ut non cum tristitia hoc faciant, sed habeant omnes solatia secundum modum congregationis, aut positionem loci.

Archidiaconus uero, et Primicerius, uel cellerarius, seu illi [e 1Kb] tres custodes ecclesiarum, unus de sancto Stephano, alius de sancto Petro, tertius de sancta Maria, qui in maioribus utilitatibus occupati sunt, isti excusentur a coquina; ceteri autem sibi sub caritate inuicem seruiant.

Egressurus de septimana Sabbato munditias faciat; uasa ministerii sui, que ad ministrandum accepit, sana et munda cellerario reconsignet, et si aliquid ex illis minuatum fuerit, ad capitulum die Sabbati ueniam petat, et uasa, uel quod minuatum est, in loco restituat, et iuxta quam episcopus, uel  qui sub ipso est, iudicauerit, penitentiam agat.



CAP. XXu.---De archidiacono, uel [f 1Kb] primicerio.

Oportet eos esse prudentes sicut serpentes, et simplices sicut columbas, id est, ut sint sapientes in bonum, et simplices in malum; et docti [g 1Kb] euangelia et sanctorum Patrum instituta canonum, ut possint docere clerum in lege diuina, et huius parue institutionis. Et sic se conforment clero, ut non tantum uerbis capacibus, sed etiam exemplo, simplicioribus diuina precepta demonstrent; qui apostoli debent semper seruare formam in qua dicit: Argue, obsecra, increpa ; id est, miscens temporibus tempora, terroribus blandimenta, id est, indisciplinatos et inquietos debent durius arguere, obedientes autem  et mites, et patientes, ut in melius proficiant, obsecrare, negligentes et contemnentes et superbos ut increpent et corripiant, neque dissimulent peccata delinquentium, sed mox ut ceperint oriri, radicitus ut preualent amputent, memores periculi Heli sacerdotis [h 1Kb] de Silo, et honestiores quidem atque intelligibiles prima et secunda admonitione uerbis corripiant; improbos autem ac duros corde ac superbos uel inobedientes uerbere et corporis castigatione in ipso initio peccati cerceant, scientes  scriptum: Stultus uerbis non corrigitur ; et iterum: Percute filium tuum uirga, et liberabis animam eius a morte .

Et quidquid per se iuste et rationabiliter secundum canonicam institutionem, uel huius parue institutionis non potuerint definire, omnino episcopo patefaciant; et ipse secundum Dei uoluntatem, quod castigandum est castiget, et quod corrigendum est corrigat. Qui archidiaconus, uel [a 1Kb] primicerius, in omnibus omnino actibus uel operibus suis sint Deo et episcopo fideles et obedientes, et non sint superbi, neque rebelles, uel contemptores; sed casti et sobrii, patientes, benigni, atque misericordes, et semper superexaltet misericordia iudicium, ut ipsi idem consequantur. Diligant clerum, oderint uitia,  in ipsa autem correptione prudenter agant, et ne quid nimis, ne dum cupiunt eradere eruginem, frangatur uas; Meminerint calamum quassatum non conterendum. In quibus non dicimus ut permittant nutrire uitia, sed prudenter et cum caritate ea amputare festinent. Caueant, ne dum aliis predicauerint, ipsi reprobi efficiantur, intendentes illud dominicum preceptum: Et qui in oculo fratris tui festucam uidebas, in tuo trabem non uidisti; eiice primum trabem de oculo tuo, et tunc perspicies ut educas festucam de oculo fratris tui .

Qui archidiaconus, uel [b 1Kb] primicerius, si reperti fuerint, quod absit, superbi, aut elati, aut contradictores, uel contemptores canonice et huius parue institutionis, ii secundum dominicum preceptum  admoneantur semel et iterum: si non emendauerint, ab episcopo secundum modum culpe iudicentur. Quod si neque sic correxerint, de ordinibus suis eiiciantur, et alii qui digni sunt et uoluntatem Dei uel episcopi sui secundum diuinum preceptum impleuerint, in locis illorum subrogentur.



CAP. XXuI.---De cellerario.

Cellerarius uero debet esse timens Deum, sobrius, non uinolentus, non contentiosus, non iracundus, sed modestus, moribus cautus et fidelis, [c 1Kb] et quidquid acceperit sub cura sua ad opus clericorum fideliter custodiat [d 1Kb] , et sine iussione episcopi sui, aut qui sub ipso est, nichil faciat; et non sit prodigus nec exstirpator substantie clericorum, quia si fuerit,  sine dubio in die iudicii redditurus erit Deo rationem; nam, si bene ministrauerit, gradum bonum sibi acquiret.



CAP. XXuII.---De portario.

Portarius unus cum suo iuniore annum, aut amplius, si episcopo placuerit, [e 1Kb] portas, claustra, uel ostia custodiat. Qui portarius sit [f 1Kb] sobrius, patiens,  qui sciat accipere responsum et reddere, [g 1Kb] et fideliter custodiat portas, siue ostia claustri, et contra hunc tenorem facere non presumat; quod si fecerit, excommunicetur. Claues uero portarum ad completorium archidiacono reddat; et si archidiaconus alicubi est, qui sub ipso est, ipsas claues recipiat.

Custodes uero ecclesiarum qui ibi dormiunt, uel in mansiones iuxta positas, teneant silentium, sicut ceteri clerici, in quantum possunt; et post completorium non manducent, nec bibant, et non permittant ingredi eos qui foras claustra post completorium remanserint, nec eos qui intra claustra sunt egredi per ostia sibi commissa. Quod si fecerint, ab episcopo, uel qui sub eo sunt, iudicentur.



CAP. XXuIII.---De infirmis clericis canonicis, qui peculiarius ad istum ordinem se iunxerint, et non habent unde in infirmitate necessitatibus suis possint implere.


Si aliquis ex clero infirmatur, qui ad hunc ordinem se peculiarius iunxerint, et non habuerint unde in infirmitate necessitatibus suis possint implere, post episcopum habeat de illis maximam curam [h 1Kb] archidiaconus et primicerius, et caueant ne negligantur infirmi, sed sicut reuera Christo, ita eis seruiatur. Quia ipse dixit: Infirmus fui, et uisitastis me; et, quandiu fecistis uni ex minimis istis, mihi fecistis. Ergo omnia necessaria quidquid ipsis infirmis expedierit et opus fuerit, eis omnino et absque ulla retardatione adimpleri curentur, quia in ipsis respicit quidquid ipsi minus habuerint aut neglecti  fuerint. Et sine dubio in diem tremendum iudicii, quando sederit Rex uiuorum et mortuorum in sede maiestatis sue, de omnibus his rationem erunt reddituri, qualiter eis ministrauerunt. Et si ipse archidiaconus uel primicerius au plenum non habeant unde possint procurare necessitatibus eorum, hoc omnino episcopo innotescant, et ipse secundum Dei timorem et amorem prouideat, ut hoc quod expedit ipsis infirmis ut habeant unde eis necessitatibus illorum procurent.

Quibus infirmis sint mansiones deputate super se rationabiliter disposite condigne et apte, ubi esse possint, dum de infirmitatibus suis conualescunt. Et sit unus ex clero deputatus, timens Deum, qui circa ipsos infirmos maximam curam gerat de omnibus  necessitatibus eorum, et habeat solatium, si opus est, iuxta quod constituerit prior, ut absque murmuratione et negligentia seruiatur infirmis. Et sciat, si bene ministrauerit, gradum bonum sibi [i 1Kb] acquiret.

Sed et ipsi infirmi considerent in honore Dei sibi seruiri, et non superfluitate sua contristent seruientes sibi. Qui tantum infirmi portandi sunt; at ubi meliorati fuerint, redeant ad ordines suos [i 1Kb] .



CAP. XXIX.---De uestimentis clericorum, uel calceamentis, uel ligna.


Illa media pars cleri qui seniores fuerint annis singulis accipiant cappas nouas, et ueteres quas preterito anno acceperunt semper reddant, dum accipiunt nouas. [a 1Kb] Et illa alia medietas cleri illas ueteres cappas quas illi seniores annis singulis reddunt accipiant, et illi seniores illas cappas quas reddere debent non commutent. [b 1Kb] Sarciles accipiant illi presbyteri, qui ibidem in domo assidue deseruiunt, et illi diaconi uII qui in eorum gradu consistunt, aut lanam unde ipsos sarciles binos in anno habeant, et ille alius clerus unusquisque singulos. Camisiles autem accipiant illi presbyteri, et diaconi annis singulis binos; subdiaconi camisile et dimidio,  et illi qui in reliquis gradibus sunt, singulos. Calciamenta uero omnis clerus annis singulis pelles [c 1Kb] baccinas accipiant, [d 1Kb] solas paria quatuor [e 1Kb] .

De ligna considerauimus, ut de quatuor libras dedenarios possint comparare ligna sufficienter et annum; ipsa ligna de illos telones, quod eis in ciuitate, uel in uillabus sunt, sint comparata, hoc est quatuor libre ad hoc mittantur. Et Kal. Maii ipsum teloneum accipiant, et tunc ipsa ligna comparent. Et illas cappas, et illos sarciles, et illa calceamenta de illos teloneos superius nominatos quod exinde superat, et de illo calciatico, quod ille episcopus annis singulis ad illum clerum reddere consueuit, et de eorum eleemosyna quod ad ipsum  clerum specialiter Deus dederit, sint comparata. Et si aliquid exinde fuerit, aliud quod eis necesse est comparent, aut in eorum camera recondant. Et si ibidem ad hoc comparandum sufficienter non habuerint, ille episcopus hoc preuideat et mittat, unde hoc totum adimpletum sit ad eorum necessitatem, sicuti superius scriptum est.

Ipsa autem uestimenta, illas cappas, et sarciles, ad transitum sancti Martini accipiant; illos camisiles uiginti dies post Pascha accipiant; illa calciamenta Kal. Septembris habeant. Et si aliquis ex ipso clero de ecclesia tale beneficium acceptum ab episcopo habet, ut exinde possit procurare necessaria sua, id est cappas et calceamenta.



CAP. XXX.---De festiuitatibus sanctorum.

 Illud intimare complacuit, ut nos et clerus noster festiuitatibus Domini, et sancte Marie, uel duodecim apostolorum, seu et reliquorum sanctorum, quas usus est in ista prouincia annis singulis celebrare, in quantum Deus possibilitatem dederit, illud officium diuinum diu noctuque facere procuremus. Et episcopus [f 1Kb] in natiuitate Domini, [g 1Kb] et Pascha  Domini, in domo ipsis clericis refectionem faciat, si ad presens est, et si absens his diebus est, tunc in eorum refectorio habeant refectionem sufficienter, sicuti superius scriptum est. Et postquam de refectorio exierint, in [h 1Kb] caminata bibant duas uices, aut tres, qualiter consolatio sit, et ebrietas non dominetur.

Et Epiphania Domini, et media Pascha et clausum Pasche, et Ascensione Domini, et Pentecoste, et natalitiis episcopi, istos dies episcopus eis in refectorio ad sextam refectionem faciat. Et de illis festiuitatibus unde abbatias in ista ciuitate, uel foras propinquas, habemus, sicut consuetudinem habuerunt, refectionem ad clerum facere, hoc omnino non remaneat in quantum possibilitas fuerit.

 Et ille [i 1Kb] archidiaconus, uel qui tunc sub manu episcopi preesse uidetur, hoc recipiat, et ille clero exinde in refectorio refectionem faciat, et quod superest ad eorum opus cellerario reseruetur. Et ille archidiaconus de sua actione, quod ipse ad eorum opus preuidet, purificationem sancte Marie, et omnium apostolorum, et sancti Ioannis Baptiste, et sancti Remedii eis refectionem faciat ad sextam in refectorio.



CAP. XXXI.---De eo quod, qui ad hunc canonicum specialem ordinem huius congregationis se sociare uult, de rebus quas possidet ad ecclesiam [i 1Kb] beati Pauli apostoli solemnem donationem per presentem faciat; reseruato tamen tempore uite sue usufructuario ordine.

Licet legamus antiquam Ecclesiam sub tempore  apostolorum ita unanimem concordemque exstitisse, et ita omnia reliquisse, ut singuli predia sua uendentes ad pedes apostolorum pretia ponerent, ut nullus eorum sibi aliquid proprium dicere auderet, sed erant illis omnia communia; unde et habere dicebantur cor unum et animam unam ; quotidie enim circa domus panem frangentes, quod in commune accipiebant tam uiri quam femine, seu paruuli, omnisque uulgus ardore fidei accensi, atque in amore religionis prouocati, cunctis cum gratiarum actione sufficientiam prebebant; sed quia nostris temporibus persuaderi non potest, saltem uel hoc consentiamus, ut ad aliquantulamcunque similitudinem conuersationis eorum nostros animos contrahamus, quia nimis inerter, tepideque  ac remisse deuotionis est, ut quod, sicut diximus, omne uulgus pro Dei nomine consensit, nos qui peculiarius canonicis ordinibus inseruire debemus, quantulamcunque in partem in hanc perfectionem non consentiamus. Et si omnia relinquere non possumus, sic ad usum tantum nostra teneamus, ut dimissa uolumus nolumus fuerint, non ad heredum  nostrorum carnalium atque parentum, sed ad Ecclesiam, cui Deo auctore in commune deseruimus, de cuius rebus stipendia habemus, loco hereditario relinquamus: ut, si cum illis perfectis pro perfecta abrenuntiatione, seculique huius contemptu, corona non tribuitur, uel peccatorum uenia, sicut minimis, misericordia diuina concedatur. Quia sanctus Prosper [a 1Kb] , uel alii sancti Patres, secundum diuinam auctoritatem, sanxerunt ut illi clerici qui de rebus Ecclesie uiuere cupiunt, res proprias quas habent, per instrumenta chartarum, Deo et Ecclesie cui deseruiunt condonent, et sic rebus Ecclesie licentius absque maxima culpa utantur, ut sicut de rebus Ecclesie ipsi clerici gaudent, ita et Ecclesia de rebus ipsorum clericorum cum pauperibus suis sic  aucta atque meliorata gratuletur. Ita tamen ut ipsi clerici dum aduiuent, si ita placuerit, res suas usufructuario ordine per beneficium ecclesie habeant, ut omnia sint communia, [b 1Kb] et propter obitum eorum ad Ecclesiam, uel ad canonicum ordinem, cui ante date fuerant, reuertantur. Similiter indicantes ut illi clerici qui de facultatibus suis sufficientiam habent, de ipsis rebus propriis uiuere debeant, si tamen infirmi fuerint, ut in omnibus ad integrum Ecclesie Dei, cui deseruiunt, dare noluerint, et sic ipsius Ecclesie in amore Christi gratuita seruitute sedulaque modulatione impendant; et sciant se pro hac re, quia rebus Ecclesie sicuti ceteri canonici utuntur, specialem misericordiam a Deo recepturos, cui de propriis rebus inseruiunt, quia, si ea que  accepturi erant pro eorum ordinibus de eleemosyna dispensatori reliquerint, nichil habentibus conferenda sine peccato possident sua, quia et ipsi quodammodo relinquunt sua, quando propriis contenti rebus, nichilque se iure debere arbitrantur recipi. [c 1Kb] Quod si putant ideo accipi debere eorum que conferuntur Ecclesie portionem, nec eam uideantur abiicere, quia non possint sua relinquere, quod eis deforme sit inter suos pauperes reddi, nouerint esse deformius possessuros de eleemosynis pauperum pasci. Hoc enim prouidendum est, ut non grauetur mater Ecclesia, quam constat quotidie subuentioni pauperum, uiduarumque, atque orphanorum, simulque egentium, canonum iussione constrictam,  debere esse semper intentam.

Igitur quicunque se ad hunc ordinem canonicum, quem modo utcunque recuperare cupimus, sicut in paruulo decretulo, quod digessimus, intimauimus, se sociare uoluerit, et de rebus quas habet solemniter donatione per presentem donet ad ecclesiam beati Pauli ad opus Dei, uel clericis ibidem deseruientibus, faciat et precariam, si ita ei placuerit, exinde ab episcopo accipiat, in ea ratione, ut, dum aduiuet, ipsas res usufructuario ordine habeat, et  post [d 1Kb] obiectum eius cum omni integritate omnique superposito ad ecclesiam cui date fuerint, uel ipsius congregationis ipsas res, absque ullius consignatione uel exspectata traditione reuertantur. Et liceat ei de omni mobili ex ipsis rebus, quandiu uiuit, et in ipso ordine consistit, eleemosynas tam in pauperes, quam ad ipsam congregationem, quam etiam ubicunque uoluerit, facere, et necessitates suas explere. Et si aliquod de ipso mobili post obitum eius superfuerit, media pars in eleemosyna eis in pauperes, uel promissas eius, aut ubi uoluerit ambulet, archidiacono, aut primicerio, uel cui ipse uiuens rogauerit dispensante: et illa media pars in ipsius eleemosyna ad clerum, uel ad ipsam congregationem, reuertatur. Et ipsi clerici de ipsis rebus quas in precarias habent,  neque de terris, neque de uineis, aut siluis, pratis, domibus, edificiis, mancipiis, accolabus, uel quibuslibet rebus immobilibus minuendi, aut uendendi, aut communicandi potestatem non habeant, excepto, ut diximus, de illa fructa, uel quod ibidem laborare potuerint, uiuentes faciant quod uoluerint.

Quod si contigerit, suadente diabolo, ut aliquis ex his fratribus qui ipsas res per precarias habuerint in aliquo crimine graue, aut leue, incidat, penitentiam iuxta quod episcopus ei iudicauerit agat; tamen de rebus quas per precariam possidet exspoliatus pro hac re esse non debeat. Si quis autem eodem modo quo supra instituimus ad hanc congregationem, tam unus ex abbatibus nostris, quam quilibet extraneis clericis se sociare desiderauerit,  eo tenore, ut alii fratres fecerunt, faciat. Quod si alter fuerit, qui se eis uoluerit sociare, et omnia ad integrum perfectionis gratia derelinquere, episcopus prouideat eis necessaria, qualiter opus bonum quod, Deo inspirante, cepit, adimplere ualeat.



CAP. XXXII.---De eleemosynis.

De eleemosynis accipiendis ita constituimus, ut si aliquis uni sacerdoti pro missa sua, uel pro confessione, [e 1Kb] aut infirmitate, seu pro quolibet charo suo, aut uiuente, aut mortuo, aliquid in eleemosyna dare uoluerit, hoc sacerdos [f 1Kb] a tribuente accipiat, et exinde quod uoluerit faciat. Si autem ad omnes sacerdotes sub tali conditione, seu pro quolibet modo aliquid in eleemosyna dare uoluerit, hoc omnino tam ad omnes sacerdotes, quam ad omnes canonicos  ueniat, et omnes hanc eleemosynam communem habeant. Similiter et ille eleemosyne, que in commune ad omnem clerum ueniunt, omnes in commune habeant, et psalmodiam, uel missas, pro ipsis eleemosynis, ut episcopus instituerit, faciant.

Ideo autem mensuram sacerdotibus de eleemosynis recipiendis ad opus proprium fecimus, quia nimis graue pondus existimauimus eis esse, si tam ingentia onera [g 1Kb] peccantium solis illis sacerdotibus contingeret  portare; quia facilius Dei misericordiam plures impetrant pro peccatoribus quam unus, quamuis studiosus; et unusquisque de propria conscientia debet metuere, quanto magis de alienis peccatis non debet sibi supra uires sarcinam peccatorum cumulare?

Has eleemoysnas archidiaconus, aut primicerius, recipiant, et in necessitatibus fratrum, ut eis opus fuerit, et episcopus iudicauerit, ipsas expendant; et si aliquid exinde superfuerit, in uestiariis fratrum recondant.



CAP. XXXIII.---Diebus Dominicis, uel festiuitatibus sanctorum, qualiter ad capitulum seu ad missam occurrant.

In diebus Dominicis, uel festiuitatibus sanctorum,  aut quando iusserit pontifex, uel qui sub eo sunt, mane post primam cantatam omnes induantur uestimenta, officiales cum planetis, sicut ordo ecclesiasticus habet, et sint parati, et absque mora ad officium cum festinatione occurrant. Ut autem auditum fuerit primum signum, omnes ad capitulum ueniant et, audita lectione, sub uno accedant ad ecclesiam; et facto secundo signo, cantent tertiam, et residentes in ordinibus suis exspectent pontificem, sicut mos est Romane Ecclesie; et nullus postea exinde de ordine suo exeat, usque dum omnia expleuerit, nisi qui cum pontifice comitantur in obsequio, aut illi qui in aliqua utilitate occupati fuerint, si talis est quod omnino non possit dimitti, et hoc innotescant episcopo, uel qui sub eo sunt. Si quis de clero de  quolibet ordine, tam sacerdotum, quam diaconorum, aut subdiaconorum, uel acolythorum tunc presens non fuerit paratus ut officium suum impleat, et aliqua negligentia, uel retardatio, per ipsum acciderit, nisi ob causam grauis infirmitatis, in crastino a uino uel potu priuetur; si autem per desidiam, aut contemptum iterauerit, ab episcopo, uel qui sub eo sunt, acrius cerceatur, ita ut ceteri timorem habeant. Nam reliquis diebus ad capitulum, ut supra in isto tenore prefiximus, ita ueniant.

Si autem statio publica fuerit per illas ecclesias forenses, et fratres ibidem uigiliam celebrauerint, peracta uigilia cum omni decore mane reuertant in claustra, ut omnino ad capitulum ueniant; si autem negligens retardauerit, et ad capitulum non fuerit,  prima et secunda uice pro hoc castigetur. Si autem non emendauerit, illa die quando ad capitulum non uenerit, a uino abstineat usque in crastinum.



CAP. XXXIu.--- [a 1Kb] De matriculariis, ut ad lectionem diuinam audiendam ueniant in statuta ecclesia in domo.

Dum de corrigenda uita clericorum canonicorum rebus pernecessariis, ut nobis iuxta mediocritatem nostram et capacitatem sensus per Dei adiutorium uisum fuit, descripsimus, uenimus ad matricolarios tam domi, quam et in suburbanis, quia non, secundum institutionem antique Ecclesie, eorum esset conuersatio, sed sub magno quodam periculo,  et negligentia, et, ut ita dixerim, absque predicatione et confessione erant in quadam securitate positi, neque ad domum ad stationem publicam ad audiendum uerbum Dei ueniebant, neque in reliquis stationibus, sed erant omnes sedentes unusquisque in loco suo. Propterea una cum consensu fratrum spiritualium constituimus ut bis in mense per totum annum de quatuordecim in quatuordecim dies in Sabbato omnes matricularii tam qui in domo sunt quam illi qui per ceteras ecclesias infra ciuitatem uel uicis matriculas habent, ad conuentum statutum omnes in ecclesia in domo ueniant, mane primo exspectantes in ordinibus suis, usque dum signum pulsauerit hore tertie; tunc ueniens episcopus, si in aliis utilitatibus occupatus non fuerit, et iubeat  legere lectionem de tractatibus, uel homilias sanctorum Patrum congruas, que edificent audientes, et doceant eos uiam salutis, qualiter ad uitam eternam Deo auxiliante perueniant.

Dicta tertia, si episcopus non uenerit, tunc presbyter custos ecclesie sancti Stephani in uices illius iuxta capacitatem suam et legat et doceat eos uiam salutis, et uideat omnino presbyter, ut hora constituta, si episcopus ibidem non uenerit, non pretereat ut hoc adimpleat, quod hic scriptum est; et ipsi presbytero confessiones suas bis in anno faciant ipsi matricularii, una uice in Quadragesima, alia in missa sancti Remedii usque in transitum sancti Martini. Et si, suadente diabolo aliqua uitia, scandala inter eos orta fuerint, ut necesse sit confessionem  suam dare qui hoc perpetrauerit in proximo conuentu, ubi lectionem audiunt; finita lectione, faciat confessionem suam puriter ipsi presbytero; et si ipse non uult confiteri peccatum suum, et hoc celauerit, et si per alium inuentum fuerit, ille qui delictum abscondit, a presbytero qui eis uerbum Dei annuntiat secundum modum culpe aut excommunicetur, aut corporali uindicte subdatur. Et per singulas matriculas sit primicerius matricularum de ipsis qui super eos curiose agat; et si aliquis ex ipsis celare uoluerit scelera sua, et primicerius ipsorum hoc inuestigare potuerit, nullatenus abscondat presbytero, qui eis lectionem legit; et si fecerit similiter ille qui hoc commiserit ab ipso presbytero  iudicandus est; et si hoc ipse presbyter per se emendare non potuerit, innotescat archidiacono, uel primicerio, ut ipsi hoc corrigant rationabiliter secundum modum culpe; et si opus fuerit in notitiam episcopi ueniat, ut ipse hoc emendet.

Ut diximus, omnes omnino matricularii statutis diebus ad lectionem ueniant, et necessitates suas tam anime, quam corporis, ipsi presbytero patefaciant; et ipse hoc aut per se emendet, aut priores suos innotescat . . . . . . . . . . Et si aliquis de ipsis matriculariis remanserit, qui non uenerit ad lectionem, nisi infirmitate cogente, corripiatur semel et secundo, et si non emendauerit, excommunicetur; et  si amplius hoc ex contemptu fecerit, eiiciatur de matricula, et alius qui uerbum Dei uult audire mittatur in loco ipsius. Et constituimus eis ut in eleemosyna nostra, uel successorum nostrorum, de domo accipiant omni tempore, quando ad illam lectionem audiendam uenerint, singuli singulos panes, et portionem de lardo illa una uice, illa alia uice portionem de formatico, per totum annum sic faciant, ut diximus, qui ibidem de ipsis matriculariis uenerint; et in Quadragesima duas uices accipiant uinum cum pane inter quatuor sextarium unum. In Cena Domini accipiant uinum cum pane supradicta mensura, et portionem de lardo, et formatico. Et considerauimus quod octo modia de pane cocto ad unam quamque uicem ad hoc habeat; et illa uice quando  lardum debent accipere, accipiant baccones sex, et quando formaticum accipiunt in unaquaque uice pensa  una. Hoc colligit de frumento per annum modia CC de illo frumento sit, qui de Warmacinse uenit, et accipiat illud quando exinde uenit. De lardo baccones LX accipiat ipsis Kal. Ianuar., de formatico pensas XII accipiat ipsa missa sancti Martini. De uino modia XXIu accipiat ipsa missa sancti Martini. Et hoc totum accipiat archidiaconus, uel primicerius, et uideant quod hoc sic dispensent, qualiter Deo placeat, et constitutum habemus. Et merces nostra, uel successorum nostrorum, uel qui hoc faciunt exinde decrescat [a 1Kb] , et ad ligna comparandum, unde ipsum panem faciant, donet episcopus de denariis uncias duas et dimidiam Kal. Maias. Et si aliquid superauerit de hoc, quod superius diximus, aliis pauperibus, cui necesse est, archiepiscopus, uel primicerius,  aut cui iusserint, tribuat.





SANCTI CHRODEGANGI METENSIS EPISCOPI DIPLOMA PRO FUNDATIONE GORZIENSIS MONASTERII.


 In nomine Patris, et Filii, Spiritus sancti, amen. Ego Chrodegangus, ac si indignus, si non opere uel nomine, gratia Dei episcopus, una cum commeatu et uoluntate inlustris uiri Pippini, maioris domus, senioris nostri, et cum consensu omnium parium nostrorum abbatum, presbyterorum, diaconorum, subdiaconorum, seu hominum sancti Stephani ecclesie Metensis, uel illorum laicorum bonorum, qui ibidem in seruitio sancti Stephani esse uidentur, cogitaui, casu humane fragilitatis, qualiter peccata nostra, donante Domino, possimus abluere, et ad eterna gaudia peruenire. Idcirco donamus de rebus sancti Stephani ad illam basilicam sancti Petri et sancti Stephani, uel ceterorum sanctorum, quam a nouo edificauimus, in fine Haldiniaca, in pago Scarponinse,  ubi Gorzia consurgit, et ad ipsam cellam, quam ibidem construximus, et ad opus seruorum Dei habitantium ibidem, per hoc testamentum, unde illi monachi uel pauperes ibidem uictum et uestitum uel aliam consolationem possint habere; hoc est quicquid in fine Haldianica, ubi ipsam basilicam sancti Petri edificauimus, quicquid comparauimus aut ad nos per uenditionem, donationem, commutationem aduenit, et quicquid de ipsa fine Haldiniaca, in unaquaque parte, leuas duas comparauimus, aut nobis traditum uel commutatum fuit, uel in antea ibidem comparatum aut, de quolibet ingenio, legibus ad nos peruenit. Hoc ad ipsam cellam iam dictam  per hoc testamentum, pro mercedis nostri augmento, et quicquid in ipso fine Haldiniaco casa sancti Stephani ibidem habuit ad ipsam basilicam, uel ad illam cellam sancti Petri proficiat in augmentis. Donamus etiam in ipso pago Scarponinse, in loco nuncupato Siurone, quicquid Rigoaldus ad partem sancti Stephani per suarum strumentum cartarum delegauit, cum illa basilica que est in honore sancti Pauli constructa, uel quicquid ad hoc aspicit in Godolinouilla et Bodelocurte, uel in fine Haldiniaca et in fine Baudiciaca, uel in fine Aconiaca, uel quicquid in ipsas fines Rigoaldus et germanus suus Gontrannus ad partem sancti Stephani, per illorum strumenta, delegauerunt, et quicquid Bauo in Tantalino uilla, per suum strumentum, ad casam sancti Stephani delegauit. Donamus  etiam, in pago Scarponinse, in uilla Buesarias, quod casa sancti Stephani legibus ibidem habere uidetur, uel in illas fines, sicut iam dictum est, quod boni homines, per illorum strumenta, ad casam sancti Stephani delegauerunt. Donamus etiam in ipso pago Scarponinse uillam sancti Stephani, cuius uocabulum est Puina, cum mansis, curtilis, ortilis, domibus, edificiis, terris, campis, pratis, uineis, siluis, cultis et incultis, aquis, aquarumue decursibus, mancipiis, litis, alcolabus uel epistolariis, peculiis utriusque generis sexus, mobilibus uel immobilibus, uel quicquid ibidem per uenditionem, donationem, commutationem, peruenit ad ipsam casam sancti  Petri uel ad ipsam cellam cum Dei adiutorio proficiat in augmentis. Donamus ad Nouum Sartum medietatem de illa silua ubi illi fratres uel illorum homines ad ipsam casam sancti Petri madramen possint facere. Donamus etiam illas res sancti Remigii, cum ipsa basilica in Sigeio constructa, uel quicquid ad hoc aspicit, uel quod usque nunc Aduentius per beneficium tenuit sancti Stephani. Donamus etiam in ipso Sigeio uineas quatuor cum uinitoribus et illorum mulieres et illorum mansos et illorum sortes. Hec sunt nomina eorum: Harduinus uinitor, uxor sua epistolaria, Erlofridus uinitor, uxor sua Raganlindis, Erlulfus uinitor, uxor epistolaria, Wandelbertus uinitor, uxor sua epistolaria. In ipsa uilla donamus ancillas his nominibus: Amelbergane ancilla,  Rigobertane ancilla, Eminane ancilla et illam decimam de illis uineis dominicatis, tam de uino quam de annona, aut aliunde. Donamus etiam ad Castellum uineas tres cum uinitoribus et illorum uxores et illorum mansos uel illorum sortes; hec sunt nomina eorum: Adelfridus uinitor, uxor sua ancilla nomine Gaucia, Anglifridus uinitor cum uxore sua, item Adelfridus cum uxore sua Wandelbergane ancilla et germana ancilla. Donamus etiam ad Gaudiacum illud oratorium quod est in honore sancti Andree constructum, uel quicquid ad hoc pertinet, uel quod Teudonius per beneficium sancti Stephani ibidem tenuit. Donamus etiam ad Cuberacum illam basilicam que est in honore sancti Martini constructa, quod Candidianus cancellarius per beneficium tenuit, uel  quicquid ad ipsam basilicam aspicit, ad ipsam casam sancti Petri et ad illos fratres uel monachos proficiat in augmentis, et illa decima de Prunido, de annona, de feno, de uaccis, de porcis, de ueruecibus, uel de iumentis, uel aliunde ad ipsam casam iam dictam  proficiat in augmentis. Donamus etiam decimam de Miliriaco, de illo uino quod ibidem annis singulis collectum erit. Donamus etiam supra Musellam uillam Cluserado cum illo uillacerlo qui dicitur Riuiniacus, cum mansis, curtulis, ortulis, domibus, edificiis, terris, campis, pratis, uineis, siluis, cultis et incultis, aquis, aquarumue discursibus, mancipiis, litis, accolabus, epistolariis, peculiis utriusque generis sexus, mobilibus et immobilibus, uel quicquid in ipsa fine casa sancti Stephani habere uidetur, ad ipsam casam sancti Petri uel ad ipsam cellam, sicut superius dictum est, ad ipsos monachos, uel ad ipsos fratres proficiat in augmentis. Donamus etiam illam decimam de illo uino de Bredraculo totam annis singulis. Hec omnia superius intimata ad ipsam Gorziam uel  ad illos monachos, et pauperes ibidem elemosynam sperantes, omni tempore proficiant in augmentum. Si quis uero, ex successoribus uel fratribus meis predicti cleri Metensis, seu quelibet persona, contra huius testamenti mei paginolam uenire temptauerit, aut aliquid exinde facere uoluerit, absque mea uoluntate, minuere conatus fuerit, aut deuotionem meam in omnibus adimplere noluerit, uel sacramenta supra intimata obseruare contempserit; dum maledicere quemquam nolo, nichilominus nouerit se in tremendum diem iudicii ante tribunal Christi mecum ex hoc causaturum; et, ut omni tempore hec paginola testamenti nostri maneat inconuulsa, manu propria eam roboraui, et fratribus nostris uel reliquis bonis hominibus, qui consentientes fuerunt,  affirmandum rogaui. Actum apud Andernacum in palatio publice. Anno ab Incarnatione Domini DCCXLu, indictione XIII, epacta XIIII, concurrente IIII, anno uI Childerici regis, XX die mensis Maii. Sigillum inlustris uiri Pipini maioris-domus.





CONFIRMATIO PRIuILEGII PRAECEDENTIS. [1Kb]

In Dei nomine Chrodegangus, ac si peccator, Metensis urbis episcopus, dum in uoluminibus diuinarum seriem Scripturarum iuxta possibilitatem ex mediocritate mei sensus, attonitis auribus, et sedula consideratione, inspicerem quid Dei Filius diceret,  audiens: Date et dabitur uobis , et alibi: Date eleemosynam, et ecce omnia munda fiant uobis : idcirco cepi mestus conquirere quid pro anime remedio, quid pro abluendis ponderibus peccatorum facerem, uel in quibus imitarer exempla  priscorum Patrum, episcoporum meorum antecessorum in operibus, quibus credimus Deo placuisse; hinc per Dei adiutorium una cum commeatu et uoluntate domini nostri piissimi ac gloriosissimi regis Pippini Francorum, atque consensu fratrum nostrorum canonicorum, spiritualium et Deum timentium laicorum fidelium sancti Stephani, edificaui monasterium in loco qui dicitur Gorzia, in pago Scarponinse, in honorem beatissimorum apostolorum Petri et Pauli, nec non et sancti Stephani seu et ceterorum sanctorum, et fundans atque dotans ipsum monasterium de rebus et terris que propter uenditiones [a 1Kb] commutationes, mihi legibus obuenerant, ea  scilicet conditione, ut in monasterio monachi secundum ordinem et regulam sancti Patris nostri Benedicti abbatis amodo et semper perpetuis temporibus uiuant, et sicut ibi scriptum est, nichil penitus proprium habentes, sed sint illis communia omnia in omnibus, qualiter et pro se, et pro aliis ualeant exorare; igitur compulit nos affectio caritatis atque dilectionis fratrum ipsorum, pro eorum quiete et ordine, qualiter Deo iuuante ualeant implere regulam et ordinem suum, et quod nobis successoribusque nostris maneat ad mercedem, et a recto tramite inconuulso limite terminare quod perennem deinceps, propitiante Deo, obtineat firmitatem, ne quis nobis detrahendo estimet in id noua decernere, dum antiquitus iuxta considerationem pontificum uideant  cetera sibi subiecta monasteria in omnibus esse conseruata atque secura; ideoque pro diuino intuitu, uel pro anime nostre remedio, seu successorum nostrorum pontificum, una cum commeatu et uoluntate piissimi et gloriosissimi Pippini regis et consensu fratrum nostrorum, conuenit [a 1Kb] nobis illis conseruare pro eorum quiete et tranquillitate, [b 1Kb] et neque a nobis, neque ab archidiacono nostro, neque a ceteris ordinatoribus sancti Stephani, a quolibet homine inquietati, nec condemnati, uel de rebus eorum expoliati, contra rationis ordinem esse non debeant, sed inspecta eorum instrumenta, iuxta constitutionem quam eis instituimus, quieto ordine ipsas res teneant atque possideant, et de hoc quod  nos ad ipsum monasterium dedimus atque formauimus [c 1Kb] uel ad Deum timentibus hominibus donatum est atque firmatum, aut aliquid munere transmissum uel in altario offertum, aut sacris uoluminibus seu quibuscunque speciebus quod ad ornatum diuini cultus pertinet, ad presens collata uel deinceps collatura fuerunt, non auferamus, et supplici postulatione exoro, et postulo dominis et successoribus meis episcopis, et ceteris ordinatoribus sancti Stephani, propter nomen sancte Trinitatis, quod superius intimatum est, perpetuis temporibus pro eorum mercede agenda, ipsis fratribus qui in ipso monasterio esse uidentur conseruent, et sit ipsum monasterium subiectum [d 1Kb] sub mandeburde et defensione sancti Stephani ecclesie Metensis, sicut in illo instrumento  continetur, quod de ipso monasterio ad ecclesiam sancti Stephani fecimus, ut libeat eis pro uita et incolumitate regis et stabilitate regni Francorum, et pro pontificibus suis suisque subiectis Domini misericordiam exorare; et iuxta dispensationem diuinam cum abbas de ipso monasterio ad Dominum migrauerit, quem unanimiter omnis illa monachorum congregatio optime regule compertum et uite meritis congruentem elegerint, una cum consensu et uoluntate urbis episcopi, ipsum sibi habeant  abbatem, et si in ipsam congregationem, quod absit, non potuerint talem inuenire qui eos regulariter regat, tum ipse pontifex cum consensu et uoluntate eorum de alio monasterio eligat abbatem, sicut superius diximus, qui eis regulariter et secundum ordinem presit, et memoratus pontifex in ipso monasterio per nullum ingenium nullamque occasionem aut cupiditatem quemlibet abbatem mittat, nisi qui eos secundum ordinem regat, et si ipse pontifex aut quelibet alia potestas aliter fecerit, in diuino districto iudicio ante Dei oculos cum beatissimo Petro principe apostolorum et sancto protomartyre Stephano exinde reddet rationem; et si prefatus pontifex [e 1Kb] lucranda oratione aut uisitatione fratrum quando ei placuerit in ipso monasterio uenerit,  uel aliquam moram pro lucrandis animabus fecerit, cum exinde in Dei nomine uult habere regressum, absque ullo munere terreno requisito reuertatur; qualiter monachi qui solitarii nuncupantur, de perfecta quiete, uel securitate, ualeant Domino protegente, per longa tempora exsultare, et sub sancta regula uiuentes pro profectu ecclesie et salute regis uel patrie ualeant plenius Domini misericordiam et attentius deprecari; et si, quod absit, ipsi monachi de eorum regula aut religione tepidi aut negligentes reperti fuerint, secundum eorum regulam ab abbate suo corrigentur; sin autem ipse abbas non preualet, tunc prefatus pontifex cercere debeat, quia nichil de canonica auctoritate conuellitur, quidquid [f 1Kb] de pontificibus fidei pro quiete  tranquillitatis tribuetur, [g 1Kb] ut ob hoc firmius subsistat uigoribus, et nos et patres nostri domini episcopi in synodo subscriptionem manibus nostris decreuimus roborare, et fratres nostri de congregatione sancti Stephani fideles ipsius consentientes subscripserunt.

    Chrodegangus peccator episcopus hanc firmitatem a me factam relegi et subscripsi.
    Adalfridus peccator episcopus subscripsi.
    Lupus peccator episcopus audiens subscripsi.
    Ego Fulcarius uocatus indignus episcopus subscripsi Rothingo aduocato.
    uulfrannus uocatus episcopus in Christi nomine subscripsi.
     Herineus episcopus subscripsi Segimondo.
    Ego Mangaudus episcopus subscripsi.
    Memorianus Chorchidianus subscripsi.
    Deotmarus ac si peccator episcopus subscripsi.
    Rabigandus abbas subscripsi.
    Iacob peccator episcopus subscripsi.
    Mensebius peccator episcopus subscripsi.
    Audo peccator episcopus subscripsi.
    Chardobachius quamuis peccator episcopus subscripsi.
     Lendenaus episcopus subscripsi.
    Ego Lupus quamuis indignus episcopus subscripsi in Christi nomine.
    Tedecarius peccator episcopus subscripsi
    Fortunus peccator episcopus subscripsi.
    Sedonius ac si peccator episcopus subscripsi.
    Deofridus episcopus subscripsi.
    Sadrius episcopus subscripsi.
    Ego Angilrannus subscripsi.
    Sadebertus ac si indignus episcopus subscripsi.
     Rotelinus subscripsi, Gontelmus, Brandomus, Sigibertus,  Zacarias, Rachinnatus, Ego, Gonterius, Abbo, Adelelinus, Angelelinus, Sadrius.
    Ego Richerus, siue Wasco, ac si indignus diaconus, iussus hanc confirmationem relegi et subscripsi.


Actum in Compendio palatio publice in synodo congregata anno ab Incarnatione Domini 756, ind. 9, epac, 15, conc. 4, anno 6,  regni Pippini gloriosi regis, sub die X Kal. Iunii.




ANNO DOMINI DCC.
S. PAULUS I, ROMANUS PONTIFEX.





NOTITIA HISTORICA IN S. PAULUM PAPAM I.


 [a 9Kb] Paulus, natione Romanus, ex patre Constantino, sedit annos decem, mensem unum. Hic ab ineunte  etate in Lateranensi patriarchio cum proprio seniore germano Stephano predecessore eius pontifice pro  eruditione ecclesiastice discipline traditus est temporibus domni Gregorii Secundi Iunioris pontificis. Et postmodum a domno Zacaria beatissimo papa in diaconii ordine pariter cum antefato suo germano consecratus est. Nam dum isdem eius germanus et antecessor pontifex ad extremum pertingeret uite, illico et [1 1Kb] populus cum eo huius Romane urbis diuisus est, et alii cum Theophylacto archidiacono tenentes, in eius domo congregati residebant. Alii uero eidem beatissimo concordabant Paulo diacono, plurima pars iudicum et populi cum eo tenentes, quam  cum predicto Theophylacto archidiacono. Ipse uero sanctissimus uir nequaquam a Lateranensi patriarchio recessit. Sed cum ceteris fidelibus suo egrotanti germano et predecessori pontifici perseueranter famulabatur. Dum uero de hac uita predictus eius germanus et predecessor pontifex migrasset, eoque cum ingenti honore in basilica beati Petri sepulto, continuo eadem populi congregatio, que cum sepefato beatissimo Paulo tunc diacono tenebat, quoniam ualidior et fortior erat, [a 3Kb] eum in pontificatus culmen elegerunt. Post hec hi qui cum prefato archidiacono  aggregati erant, dispersi sunt. Et, ita Deo annuente, isdem sanctissimus uir in apostolicam beati Petri sacratissimam sedem consecratus pontifex est.

Fuit autem temporibus Constantini et Leonis imperatorum. Erat enim mitis atque ualde misericors, nulli unquam malum pro malo reddens. Et si pro modico quemquam per iniquos satellites [1 1Kb] tribulabat in proximo, tamen, pietate motus, consolationis [2 1Kb] ille inferebat misericordiam. Hic, ut multi testati sunt, nocte per semetipsum [a 1Kb] cellas pauperum infirmorum periacentium, qui ex suis nequaquam assurgere ualebant  lectulis, necnon et aliorum inopum cum suis familiaribus noctis circuibat silentio, amplissime illis ministrans alimoniam, atque subsidii inferens opem. Sed et carceres atque alia claustra per eadem noctium secreta uisitabat. Et si quos ibidem conueniebat retrusos, a mortis emens periculo, liberos ire relaxabat. Sed et plures qui debitis obligati atque afflicti a suis feneratoribus opprimebantur, reddito ipso debito, a iugo redimebat seruitii. uiduis, et pupillis, omnibusque egentibus opem ferens. Fortissimus enim erat orthodoxe fidei defensor. [b 11Kb] Unde sepius suos  missos cum apostolicis obsecratoriis atque [a 1Kb] admonitoriis litteris prefatis Constantino et Leoni Augustis direxit pro restituendis confirmandisque in pristinum uenerationis statum sacratissimis imaginibus Domini Dei, et Saluatoris nostri Iesu Christi, sancteque eius Genitricis, atque beatorum apostolorum, omniumque sanctorum prophetarum, martyrum et confessorum.

Hic enim beatissimus pontifex [1 1Kb] cum omnibus spiritualibus suis studiis magnam sollicitudinis curam erga sanctorum cemeteria indesinenter gerebat. Unde cernens plurima eorumdem sanctorum cemeteriorum loca neglecta, ac desideria antiquitatis maxima demolitione, atque iam uicina ruine posita, protinus eadem sanctorum corpora de ipsis dirutis abstulit cemeteriis. Qua cum hymnis, et canticis spiritalibus  infra hanc ciuitatem Romanam introducens, alia eorum per titulos ac diaconias, seu monasteria, et reliquas ecclesias cum condecenti studuit recondiri honore.

[b 6Kb] Hic sanctissimus presul in sua propria domo monasterium a fundamentis in honore sancti Stephani, scilicet martyris atque pontificis, necnon et beati Siluestri, item pontificis et confessoris Christi, construxit; ubi et oraculum in superioribus eiusdem monasterii meniis edificans, eorum corpora magna cum ueneratione condidit. Infra claustra uero ipsius monasterii ecclesiam mire pulchritudinis a fundamentis nouiter contruxit. Quam musiuo et marmoribus decorans, et omnem illius ornatum in auro, argentoque, et diuersis speciebus largiens; sed et [2 1Kb] cyburium  ibidem ex argento librarum fecit. illicque innumerabilium  sanctorum corpora, que de prefatis demolitis abstulit cemeteriis, maximo uenerationis condidit affectu. In eodem quippe monasterio plurima contulit predia, et possessiones, ac loca urbana, uel rustica superflue, atque abundanter ditans auro et argento, aliisque rerum speciebus, et omnibus utilitatibus, ubi et monachorum congregationem construens, [a 3Kb] Grece modulationis psalmodie cenobium esse decreuit, atque Deo nostro omnipotenti, et omnibus ibidem requiescentibus sanctis, magnis sub interdictionibus sedule ac indesinenter laudes statuit persoluendas.

Hic fecit nouiter ecclesiam infra hanc ciuitatem Romanam in uia Sacra, iuxta templum [1 1Kb] Romuli, in honore sanctorum apostolorum Petri et Pauli, ubi  ipsi beatissimi principes apostolorum, tempore quo pro Christi nomine martyrio coronati sunt, [2 1Kb] dum Redemptori nostro funderent preces, propria genua flectere uisi sunt. In quo loco usque hactenus eorum genua pro testimonio omnis in postremo uenture generationis in quodam fortissimo silice licet esse noscuntur designata. Nam, et infra ecclesiam beati Petri apostoli foris muros huius ciuitatis Romane nouiter oraculum in honore sancte Dei Genitricis construxit, iuxta oratorium sancti Leonis pape secus fores introitus sancte Petronille, atque beati Andree apostoli, musiuo et diuersis metallis eum adornans. Ubi et effigiem sancte Dei Genitricis in statua ex argento deaurato, que pensat libras [3 1Kb] centum constituit: in quo oraculo et sepulturam sibi  construxit. [a 2Kb] Hic dum in ecclesia beati Pauli apostoli estiuo tempore pro ualido caloris feruore demoraretur, corporali preoccupatus egritudine illic uitam finiuit, ubi et sepultus est. Illicque fere trium mensium spatio eius [1 1Kb] inhumatum permansit funus. Postmodum uero congregati omnes Romani ciues et alie nationes, eius corpus per flumen Tiberis nauicula  transfretantes, ad beatum Petrum cum psalmodie honore deportauerunt, et in prefato ab eo constructo oraculo eum sepelierunt. Hic fecit ordinationem unam per mensem Decembris, presbyteros duodecim, diaconos duos, episcopos per diuersa loca numero [2 1Kb] tres. Et cessauit episcopatus annum unum et mensem unum.





SANCTI PAULI I ROMANI PONTIFICIS EPISTOLAE.



EPISTOLAE INTEGRAE CODICIS CAROLINI, Quorum summam tantummodo Labbeus ex Baronio dederat.



EPISTOLA PRIMA. Exemplar epistole ubi Paulus diaconus et electus sancte Romane Ecclesie, [a 1Kb] significans de transitu Stephani pape per Immonem misse, missum domni Pippini regis.


[b 1Kb] Domno excellentissimo filio Pippino regi Francorum et patricio Romanorum, Paulus diaconus, et in Dei nomine electus sancte sedis apostolice, cum graui gemitu et immenso merore cordis.

Innotescimus a Deo protecte excellentie tue, potentissime uictor rex, Dei uocatione de hac luce  ad eternam requiem esse subtractum sancte recordationis dominum et germanum meum Stephanum papam. [c 1Kb] In cuius etiam transitu et ipsi lapides, si dici potest, nobis conflentes lacrymauerunt. In cuius apostolatus ordinem a cuncta populorum caterua mea infelicitas electa est. Et dum hec agerentur, conuenit [d 1Kb] Romam Immo christianissime excellentie tue missus, et cum eo loquentes una cum nostris optimatibus, aptum perspeximus [e 1Kb] eum hic detineri, donec Dei prouidentia, sacra apostolica  benedictione [a 1Kb] illustrati fuissemus. Et tunc plenius satisfactus de nostra [b 1Kb] uel cuncti [c 1Kb] puritate et dilectione, quam erga tuam benignissimam excellentiam, et cunctam gentem Francorum gerimus, eum ad uos repedandum cum nostris missis apostolicis [d 1Kb] absolueremus. Quoniam nos pro certo agnoscas, excellentissime, et a Deo protecte noster, post Deum, auxiliator et defensor rex, quod firmi et robusti usque ad animam et sanguinis nostri effusionem in ea fide et dilectione, et caritatis concordia, atque pacis federe, que prefatus beatissime memorie dominus et germanus meus sanctissimus pontifex uobiscum confirmauit, permanentes, [e 1Kb] et cum nostro populo permanebimus usque in finem. Unde et indesinenter extensis palmis ad celum pro uite incolumitate  excellentie tue atque dulcissimorum filiorum, et excellentissime regine sospitate, Domini Dei nostri exoramus clementiam [f 1Kb] tuam, ut semper tuum auxilium et firmissima protectio extendatur super nos. Incolumem excellentiam tuam gratia superna custodiat.



EPISTOLA II. Item exemplar epistole Pauli sancte recordationis Romani antistitis per Andream et Gundricum misse, in qua continentur gratiarum actiones et postulationes, uolendo adiutorium obtinere contra Longobardos.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa cum maximo honorificentie conatu et dilectionis affectu.

 Quas preclara excellentia uestra misit litteras, afferentibus Andrea et Gunderico solertissimis uiris Christianitatis uestre missis, acceptantes [g 1Kb] suscepimus [h 3Kb] litteras, quibus solita gratulatione, letitia relegentes et mente, et corde, oppido sumus letati, dum per eas optata nobis desideria, affectio et letitia multum de [i 1Kb] uestra prosperitate nobis compertum est, Deo omnipotenti immensas referentes gratias, qui nos iuxta, ut crebro optamus, de uestra immensa sospitate letos reddere annuit. Nihil enim nobis dulcius, nichil suauius, in hac uita, exstitit quam uestre incolumitatis gaudia assidue prosperis relationibus addiscere, dum nimirum prosperitatis uestre letitia sancte Dei Ecclesie [i 1Kb] exsultatio et omnium orthodoxorum exstitit uberrima defensio,  et eis denique a uobis directis syllabis, nos certos in omnibus reddidistis uos paratos adesse in adiutorium et defensionem sancte Dei Ecclesie, in quibus necessitas ingruerit, atque in ea uos fide et dilectione firmiter esse permansuros cum beato Petro apostolorum  principe atque beatissime recordationis domno et germano meo Stephano sanctissimo papa, solliciti estis, omnia adimpleri et inuiolabiliter conseruari affirmantes, que eidem Dei apostolo polliciti, et ob ueniam delictorum uestrorum confessi estis. Quod quidem nos, dum cor excellentie uestre in manu Dei est, et diuina benedictione sancte unctionis gratia, per apostolum eius, et regni celorum clauigerum, beatum Petrum in regem, excellentissime atque precellentissime rex, esse dignoscitur unctus, magna nobis id est confidendi spes, quod in ea ipsa caritate et dilectione atque promissione, quam celestis regni ianitori spondere studuistis, uos firmiter esse permansurum, dum et procul dubio, et per litteras, et uestros sedulo destinatos missos nobis  confidendi [k 1Kb] materia conferetis.

Unde et nos firmiter in uestra caritate, et dilectione, cunctis diebus uite nostre erimus permansuri, et nullus nos poterit, per quamlibet temporum interruptionem, a uestro amore et caritate atque dilectione, [l 1Kb] quem. [m 1Kb] medio nostrum adnexa est, separare. Pro quo obnixis deprecationibus queso, et coram terribili futuro iudicio excellentiam uestram coniurans deprecor, ut iuxta quod ex uestro mellifluo ore prolata, et beato Petro promissa sunt, firma constantia permanere [n 1Kb] iubeatis, respuentes inimicorum sancte Dei Ecclesie et fidei orthodoxe impugnationum impias suasiones et inanes promissiones, et Deo magis, et beato Petro, semper placere procurate, qui uobis presentis regni gubernacula  tribuit; [o 1Kb] quatenus et temporalis regie potestatis uel culmen largiri dignatus est, celestia quoque uobis regna perenniter tribuat possidenda, et in immensas de hostibus apostolorum principis suffragiis largiri dignetur uictorias.

De eo uero quod innotuit excellentia uestra uobis a Desiderio Longobardorum rege esse insinuatum, nullam malitiam uel inuasionem a Longobardis in nostris partibus fuisse [p 1Kb] illatas, omnino credat nobis beniuola excellentia uestra, non ueridice in hoc uobis [q 1Kb] direxistis. Etenim, benignissime fili, et spiritalis noster compater, Christianissime rex, dum [r 1Kb] tante ab eisdem Longobardis deuastationes in nostris finibus ac ciuitatibus facte fuissent, et a nobis ex hoc admonitus fuisset, comminationis sue ad  nos direxit litteras, quas, necessitate coacti, infra nostras apostolicas litteras hoc preterito anno uestre excellentie direximus intuendas. Hostiliter quippe in ciuitate [s 1Kb] Synodaliensi per gentes, ferro et igne, que extra eamdem ciuitatem consistebant  deuastauerunt, et plurimam exinde [a 1Kb] auferentes predam, aliquantos ibidem interfecerunt homines. Similiter et in partes Campanie, id est Castro nostro, quod uocatur ualentis, hostiliter irruentes, talia, sicut pagane gentes, egerunt de quibus usque hactenus nequaquam iustitiam ab eis recipere ualuimus. Et ideo excellentie uestre direximus, ut uestrum annuissetis dirigere missum, quatenus eius presentia inter partes iustitie peruenissent, ut non ex hoc aliqua a nostra uel Longobardorum parte ad easdem perueniendum iustitias dilatio perueniret.

Unde pro uestra amplissima satisfactione approbationem fecimus, in presentia predictorum uestrorum fidelium missorum cum iam dictis Longorbadorum regiis missis, et satisfacti sunt uestri missi de  tantis iniquitatibus, et cognouerunt [b 1Kb] uestram ueritatem et eorum mendacium. Et ob hoc non possumus tantas ab eis [c 1Kb] nobis illatas malitias tacere, sed necesse nobis uestro regali culmini, utpote post Deum huius prouincie liberatori, cuncta innotescere, quo per eos omnis istius prouincie a uobis redempte populus ad suam pertingere ualeat iustitiam.

Interea, precellentissime ac benignissime rex, Christianissime fili, et spiritalis compater, suscepimus et mensam illam quam olim sancte recordationis domino et germano nostro beatissimo Stephano pape, et per eum beato Petro apostolo, obtulistis, quam et cum hymnis et canticis spiritalibus, litanie laudes solemniter Deo referentes, infra aulam ipsius  principis apostolorum introduximus, quamque uestri missi in sacram confessionem, super corpus scilicet eiusdem celorum regni ianitoris, ex uestri persona obtulerunt, quam et chrismate unctionis sanctificantes, et sacram oblationem super eam imponentes, sacrificium laudis Deo omnipotenti [d 1Kb] paterna anime uestre remuneratione et regni uestri stabilitate [e 1Kb] offeruimus, decernentes apostolica censura, sub anathematis interpositione, nulli unquam licere eam ab ecclesia beati Petri alienare. Et ecce memoriale uestrum in eadem apostolica aula fulgens permaneat in eternum, cuius remunerationem uos credite a iusto retributore Domino Deo et beato apostolorum principe Petro in celestibus regnis adepturum.

 De regio itaque et Petro quod innotuistis, omnino agnouimus, sed hoc in uestre uoluntatis arbitrio relaxamus, ut qualiter uobis placuerit, ita ex eis agatis, [f 1Kb] siue illis apud uos eos detinendo, siue etiam ad nos absoluendo, quoniam omnino que uobis placita sunt, et nobis omnino congrua, et prospera esse uidentur. Prefati denique missi uestri omnia que a uobis iniuncta exstiterunt liquidius nobis retulerunt. De quibus ad singula responsum reddimus, eosque de cunctis informatos, ad uos enarrandum  absoluimus, perficientes et causam predicti Andree, ut eius fuit uoluntas, et uestra exstitit preceptio.

Omnipotens autem Dominus, qui diues est in misericordiis, sue extensionis brachio uos continua defensione protegat, et omnes aduersarios ac rebelles uestris regalibus subiiciat uestigiis, tribuens longeuiter ac salubriter una cum excellentissima filia et spiritali nostra commatre benignissima regina, et amantissimis natis Carolo et Carolomanno, excellentissimis regibus, et patriciis Romanorum, atque Gisla nobilissima, regni gubernacula possidenda, et eterna premiorum gaudia cum sanctis et electis perfruenda. Incolumem excellentiam uestram gratia superna custodiat.



EPISTOLA III. Item exemplar epistole eiusdem pape ad domnum Pippinum regem directe pro defensione sancte Dei Ecclesie, et pro monasterio quod ei concessit prope montem Seraptem situm, gratias magnas referendo.


[g 1Kb] Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Dum diuinas Scripturarum historias in nostro memoriali reuoluimus, et diuersorum Dei electorum merita perpendimus, [h 1Kb] et uestre diuine inspirationis studia in nostre mentis intuitu conferentes, nouum, te [i 1Kb] gentes Moysen in his diebus refulsisse, precellentissime fili et spiritalis compater, comperimus. Ille quidem, ut Isreliticum populum ex affligentium erueret oppressionibus, a diuina maiestate precepta  suscepit. Tu quoque, precellentissime atque eximie rex, ad liberandam sanctam uniuersalem catholicam et apostolicam Dei Ecclesiam, diuinitus es inspiratus. Per illum denique Dominus in monte Sina legis mandata eidem Hebraico populo obseruanda tradidit, et lumine eum claritatis sue illustrauit. Per te quoque Redemptor noster, Dei hominumque mediator, Ecclesie sue et uniuerso populo Christiano, eius pretioso redempto sanguine, pacem tribuit, et eius fidei orthodoxe perfectam contulit defensionem. Et sicut idem Moyses legislator abominationes gentium, et culturam demonum exterminauit, ita et tu, Christianissime regum, hereticorum schisma et auctores impii dogmatis respuisti. Pro quo merito diuine lumine gratie et oleo sanctificationis inter  fideles reges qui olim Deo placuerunt unctus connumeratusque comprobaris. Unde libet certe [i 1Kb] Psalmigraphi uocem et laudem excellentie uestre canere: Inuenit te Dominus, benignissime rex, fidelem sibi, et precepta eius seruantem, et ideo oleo sancto unxit te, et ecce manus eius auxiliabitur tui, et brachium ipsius confortabit te.

Nec mirum tam benignissimum regem tanto diuino munere esse preornatum, quoniam: Spiritus ubi uult et in quibus uult, ibi inspirat , qui piis fulgent  operibus, sicut uestra fulgere dignoscitur excellentia. Nam qualiter dilectionis uestre amor erga beatum Petrum apostolorum principem, et circa nostram caritatem feruesceret, licet solite uestris apicibus atque responsalibus discurrentibus, excellentissima Christianitas uestra pronuntiauerit, nunc tamen per eas, quas in presenti per harum latores misistis, syllabas amplissime nobis paternitatis uestre affectum protulistis, significans, bone excellentissime fili, et spiritalis compater, et noster post Deum defensor, et liberator, firma perseuerantia in amore ipsius principis apostolorum et nostra caritate permansurum. Quod quidem nos securi de uestra immutabilis uerbi pollicitatione [a 1Kb] existerimus. Scimus enim cui credimus, et certi sumus omnia uerbis iuxta  ut asseris perfici. Quid itaque ex hoc uestre ualebimus rependere excellentie? aut quam uicissitudinem reddere potuerimus pro tanti beneficiorum suffragiis, que sancte Dei Ecclesie et Christianorum fidei inferre precelsa eximietas uestra dignata est, dum ad referendas gratiarum laudes mens nostra die noctuque prouocatur.

Admirandum mihi potius est, et ualde stupendum, quomodo oris mei loquacitas tantorum presidia beneficiorum proferre queat. uerumtamen calicem salutaris accipiam, et nomen Domini inuocabo ; et crebro eleuatis oculis et palmis extensis ad ethera, diuinam pro uobis indesinenter exposcam clementiam, ut ipse super uos de throno maiestatis sue respiciat, et regni uestri fastigium foueat, atque  immensas uobis de celo tribuat uictorias, et omnes barbaras gentes uestris dignetur uestigiis, et terminos regalis uestre potentie dilatet. Etenim nos, fili excellentissime, et spiritalis compater, testem proferimus ueritatis Deum, in cuius manu cor excellentie uestre [b 1Kb] corrigatur, quod sicut sepius nostre recordationis dominum et germanum nostrum sanctissimum Stephanum papam, et per eum cum sancta Dei Ecclesia confirmatum est, permanentes permanebimus uestris obtemperantes uoluntatibus. Et absit a nobis quod a uestro [c 1Kb] quoquomodo separemur amore. Nulla quippe premiorum datio, nulla promissionis qualitas, nullaque blandimentorum suasio, nos, sicut sepius diximus, a uestra caritate poterit  auellere. Sed peto, et tanquam presentialiter obsecro mellifluam excellentiam uestram, ut amplissimam iam facte spiritalis uestre matris Ecclesie exaltationem perficere, et firmissimus Christianorum fidei defensor existere [d 1Kb] iubeas, benignissime regum, quatenus ex hoc memoria nominis uestri usque in finem mundi in domo Domini celebretur, et suffragiis apostolorum, et presentis uite prospera, et eterne beatitudinis uobis tribuantur gaudia.

Interea, excellentissime fili, et spiritalis compater,  quia, inspiratus a Deo, nobis monasterium illud secus montem [e 1Kb] Seraptem situm concedere dignatus es, magnas atque innumerabiles gratiarum actiones eximie precellentie uestre referimus. Sit uobis ex hoc Dominus retributor, et dignam celestium premiorum remunerationem in eterna beatitudine concedat. Nos quidem monasterium illud ad laudem Dei, et uestri memoriam, atque eternam mercedem, nostro monasterio dignoscimur subdidisse, ut quia beatus Siluester, Christianorum illuminator fidei, cuius sanctum corpus in nostro monasterio a nobis reconditum requiescit, [f 1Kb] ibidem, persecutionem paganorum fugiens, conuersatus est, iustum prospeximus ut sub eius fuisset ditione, ubi ipsum reuerendum requiescit corpus. uerumtamen nos penitus neque de hoc monasterio,  neque de aliis quibuslibet causis, extra uestram uoluntatem nequaquam quidpiam agere uolumus, sed ut uestra fuerit uoluntas, de omnibus agere studemus. Itaque noster animus letus effectus est, et Deo omnipotenti, et uestre precellentie, immensas retulimus grates, in id quod nostram deprecationem a Deo inspiratus exaudire dignatus es, benignissime rex, et preceptum regalis uestri culminis nostro monasterio dirigendum pronuntiastis, firmam eiusdem sancte mansionis procurantes, nunc et retro cunctis temporibus. Unde petimus diuinam clementiam, ut sicut uos nostrum monasterium, quod ad laudem Dei constitutum est, confirmare studetis, ita uestrum regnum confirmare super omnes gentes dignetur. Et pro certo [g 1Kb] sciat excellentissima  Christianitas uestra quod omnes illos martyres, qui pro Christi nominis confessione suum fuderunt sanguinem, et in eodem sancto requiescunt monasterio, firmissimos apud diuinam clementiam habebitis intercessores.

De eo uero quod innotuistis de nostra uos certos effici sospitate, nos, bone et Christianissime rex, in eo sospes fatemur esse, dum uestri corporis sospitas, et salus anime, opitulante Deo, accrescit, quia uestra salus nostra est prosperitas. His prelibatis, omnipotens rerum opifex et arbiter Deus sua uos gratia foueat, et longeuo ac prospero senio regalis culminis sceptra, cum magna uictoria uobis, cum dulcissima uestra coniuge, precelsa filia, et spiritali nostra commatre, domina Bertrada eximia regina, et amantissimis  uestris, nostrisque filiis, eximiis regibus, et patriciis Romanorum, domnis Carolo et Carolomanno, nec non et domna Gisla nobilissima, perfrui concedat, et celestis regni gaudia cum sanctis et electis possidenda per infinita tribuat secula. Incolumem excellentiam uostram gratia superna custodiat.



EPISTOLA Iu. Item exemplar epistole ad domnum Pippinum regem per Witmarum et Gerbertum abbates atque Hugbaldum directe, in qua continentur gratiarum laudes pro exsultatione sancte Dei Ecclesie, et postulans ut semper in id decertare debeat.


[a 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Dum tam maxima nobis dilectionis affectio erga uestram a Deo [b 1Kb] inspiratam excellentiam insistit, ob hoc sicut terra sitiens imbriferam desiderat inundationem, ita quoque uestre prosperitatis cupimus addiscere nuntia, et de uestris profectibus gratulari. In hoc quippe nostri cordis est deuotio exsultandi,  dum nimirum salus uestra nostra existit securitas. Interea duarum epistolarum series, quas uestra direxit excellentia, cum magno suscepimus amore: unam quidem primitus per Petrum primum defensorem missum uestrum, et aliam per presentes fidelissimos uestros missos Widmarum scilicet et Gerbertum abbates, atque Hugbaldum uirum illustrem. Quarum paginam indagantes, mox liquido cuncta in eis exarata didicimus, immensas protinus Deo nostro referentes laudes, qui nos de uestra annuit sospitate gratulari.

In ipsis denique uestris relationibus [c 1Kb] sollicita nobis a Deo illustrate mentis uestre constantia protulit spei fiduciam, in id quod impensius innotuistis,  atque sedulo ex operibus demonstrastis, uos totis uiribus pro exaltatione sancte Dei Ecclesie et fidei orthodoxe defensione esse decertaturos, et in ea uos fidei pollicitatione permansuros, quam beato Petro principi apostolorum, nostroque predecessori domino et germano beatissimo Stephano pape spopondistis. Unde et in nostra fixi caritatis connexione. Ideo iuxta id quod petendo direximus, [d 1Kb] prefatos ad nos uestros uidemini direxisse missos, qui apud Longobardorum imminerent regem pro diuersis sancte Dei Ecclesie causis ac iustitiis ac in nostro assisterent solatio. Pro quo innumerabiles uobis referimus gratiarum actiones, quia uere sicut benignus rex et amator spiritalis matris uestre sancte Dei Ecclesie agere, Christianissime fili et spiritalis  compater, semper studes, et profecto erit tibi Dominus, et in presenti, et futuro, dignus retributor.

Nos itaque, excellentissime et a Deo protecte fili et spiritalis compater, firmi in uestre caritatis dilectione permaneamus, nec est ulla rerum aut temporum qualitas que nos a uestra caritate possit separare, quia tu uere noster, post Deum, constas esse defensor, et auxiliator. [e 1Kb] Prefati denique missi uestri, in nostra presentia cum Longobardorum  missis, nec non et Gentapolensium, ac singularum nostrarum ciuitatum hominibus, assistentes, comprobatio coram eis facta est de habitis inter utrasque partes aliquibus iustitiis, uidelicet de peculiis inter partes restitutis. Nam de finibus ciuitatum nostrarum et patrimoniis beati Petri, ab eisdem Longobardis retentis atque inuasis, nichil usque hactenus; etiam ea que primitus reddiderant denuo inuaserunt. Unde constitit ut nostri, ac singularum nostrarum ciuitatum missi, ad Desiderium Longobardorum regem, cum uestris progredi debeant missis, ut in eorum atque predicti regis presentia, pro eisdem finibus ac patrimoniis comprobatio fiat, nobisque omnia iuxta pactionem [f 1Kb] restituantur. Et nescimus quid ex hoc proueniendum sit; attamen per prefatos [g 1Kb] uestros  missos rei agnoscere potestis meritum.

Quapropter quesumus a Deo protectam excellentiam uestram, ut ita disponere iubeat ut plenarias de omnibus recipere ualeamus iustitias, quatenus idem beatus Petrus princeps apostolorum, pro cuius restituendis luminariis decertatis, firmissimus uobis sit auxiliator, ac optimus remunerator. Nam pro certo agnoscat excellentissima Christianitas uestra, quia si nobis prefati ciuitatum nostrarum ab eiusdem Longobardis inuasi fines, atque patrimonia reddita non fuerint, etiam ea que primitus reddiderunt inuadere insidiabuntur. Quapropter obnixe petimus Christianitatem uestram, [h 1Kb] ut uestra solita dispositione exaltatio sancte Dei Ecclesie, et istius a uobis redempte cum Dei uirtute prouincie salus  proficiat, et ea [i 1Kb] omnia, que uestri missi sibimet a uestra preexcellentia iniuncta habuerunt, nobis liquidius referentes, ad singula eis responsum reddidimus, et de omnibus eos informauimus que uestre excellentie referre debeant, nostrasque petitiones uestris studeant intimare auribus.

His itaque premissis, Dei nostri omnipotentis exoramus clementiam, ut sua uos fouere annuat gratia, et presenti temporali regno in longo senio [i 1Kb] cum prosperitate corporis et salute anime perfrui concedat, una cum dulcissima coniuge uestra excellentissima regina, filia et spiritali nostra commatre, atque preexcellentissimis uestris natis; et celestia quoque uobis per infinita tribuat premiorum gaudia  possidenda. Incolumem excellentiam uestram gratia superna custodiat.



EPISTOLA u. Item exemplar epistole ad domnum Pippinum regem, per Haribertum abbatem et Dodonem comitem directe, in qua continentur uberrime benedictiones, et gratiarum laudes, de firmo atque incommutabili pollicitationis uerbo, et magna perseuerantia in perficiendis causis apostolicis.

[k 1Kb] Domno excellentissimo filio et nostro spiritali  compatri Pippino regi Francorum et patricio Romanorum Paulus papa.

Explere uerbis nequeo, et penitus sermonum copia nequaquam complecti ualeo, excellentissime et reuera pre cunctis regibus Christianissime atque orthodoxe regum, quantum uestris meritis atque piis operationum studiis intima cordis nostri affectio congratulatur; dum profecto uestro certaminis presidio, et laborioso conamine, sancta catholica et apostolica uniuersalis mater uestra spiritalis Dei Ecclesia, atque orthodoxa Christianorum fides, ab emulorum impugnationibus erepte consistunt, et ex hoc indesinenter ab omni populo Christiano Redemptori nostro Domino Deo, ob tantum uestrum adhibitum beneficii adminiculum, referuntur laudes. Unde  merito, Christianissime fili et spiritalis compater, cum egregio illo atque precipuo Dauid rege et eximio prophetarum, in celestibus regnis participem te esse omnium fidelium mentes opinantur, quia sicut honorum infulis, ita quoque et operibus eum cequare Christianitas tua, ut ipsa rei operatio demonstrat, dignoscitur. Ille enim crepta ab Allophylis arca Domini, cum hymnis et canticis spiritalibus, ac psalterii modulatione exsultans, iocundabatur. Tu quoque fundamentum et caput omnium Christianorum, sanctam Romanam redimens Ecclesiam et uniuersum ei subiacentem populum, gaudens atque letus omnipotenti Domino Deo nostro offerre satagis, cuius tam pii operis perfectionem adhibere benignitas tua anhelat, de quo iam repositam sibi in celestibus  arcibus premiorum credat consequi remunerationem.

Properantes siquidem ad uos presentes solertissimi uiri, Haribertus scilicet abbas, et Dodo comes, excellentie uestre fidelissimi missi, detulerunt nobis mellifluas et nimis desiderabiles syllabas a uestra preclara Christianitate directas. In quibus sollicite nos de uestro firmo atque incommutabili pollicitationis uerbo, et magne perseuerantie constantia, quam in apostolicis perficiendis causis gerere uidemini, certos reddere studuistis. Quod quidem nos firmi et omnino freti in uestro benigno proposito existimamus, fine tenus uos permansuros, atque perfectius operaturos, id quoque beato Petro apostolorum principi,  et predecessori domino et germano nostro beatissimo Stephano pape, polliciti estis.

Interea ferebatur et hoc in eisdem uestris apicibus, quia id quod et presentes de parte uestra uelle habuistis nos debere cognosci ex scriptis nequaquam propalare maluistis, sed informatis de singulis causarum meritis prefatis uestris missis, que nostris deberent [a 1Kb] innotescere auribus, et ita iuxta ut a uobis precepta sunt, egerunt, quod quidem nos de singulis que nobis affati sunt liquidius eos informauimus, qualiter nostram uitam a Deo institute regali  uestre potentie enarrare debeant. Sed et presentes nostros missos, id est Ioannem subdiaconum et abbatem, atque Petrum primum defensorem cum eis pariter ad uestra regalia direximus uestigia [b 1Kb] , quos petimus benigne solite a uobis suscipi, et quidquid uobis ex nostra informatione enarrauerint, eis in omnibus [c 1Kb] credere iubeatis, ut perfecta liberatio atque exaltatio sancte Dei Ecclesie, et fidei orthodoxe proficiat, et merito repositam uobis in celo consequamini mercedis coronam.

Deus autem omnipotens, qui in excelsis habitat et humilia respicit, qui palmo uniuersum mundum concludit, in cuius manu omnia regnorum iura consistunt, sua uos protegat gratia, et e celo uobis tribuat uictorias, subiiciens uestro regali culmini omnes  aduersantes nationes, euisque ac prosperis temporibus regni gubernacula faciat possidere cum excellentissima filia et nostra spiritali commatre, benignissima regina, dulcissima uestra coniuge, atque amantissimis natis Carolo et Carolomanno, excellentissimis regibus, et nobilissima atque excellentissima Gisla nostra spiritali filia: et uitam eternam per infinita uobis tribuat possidendam. Incolumem excellentiam uestram gratia superna custodiat.



EPISTOLA uI. Item exemplar epistole eiusdem pape ad domnum Pippinum regem per Wilharium episcopum atque Dodonem et Wichardum directe, in qua continentur gratiarum actiones, eiusdem pape fidei constantia, ut nullus fauor aut terror ab eius amore aut caritate ullo modo possit separare.

 [d 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Ad referendas gratiarum actiones preclare ac benignissime excellentie uestre ob tanta beneficii presidia sancte Dei Ecclesie, et populo Romano a uobis irrogata, nullus, ut opinor, humanus sermo sufficere ualebit. Neque premia huius mundi ad horum remunerationem digna uobis possunt rependi. uerumtamen est unus, solus et uerus in tribus substantiis [e 1Kb] consistens Deus, qui iusta regni [f 1Kb] gaudia et uictorie triumphum impertire ac retribuere excellentie uestre potest. Interea properantibus ad nos, Wilcario scilicet, reuerendissimo fratre et  cepiscopo, atque Dodone, Witchardo [g 1Kb] , fidelissimis uestris missis, obtulerunt nobis mellifluas ad desiderantissimos apices, a uestra destinatos Christianissima excellentia. Quos intuentes, protinus agnita prosperitate uestre letitie solito exsultationis gaudio interna pectoris nostri uiscera redundauerunt, Creatorem nostrum ac Redemptorem Dominum Deum continuis precibus implorantes ut diu nos ac sedulo de uestra ampliori iucunditate, et celitus de hostibus concessis uobis uictoriis annuat gratulari. At uero excellentissime fili, et spiritalis compater, per easdem [h 1Kb]  honorabiles uestras syllabas certissimam nobis solite pollicitationis fiduciam contulistis; uos firma perseuerantia decertaturos fore ad defensionem sancte Dei Ecclesie, et uniuersi populi Romani atque totius prouincie, iuxta id quod polliciti estis beato Petro et eius uicario, predecessori nostro, domno et germano meo sancte recordationis Stephano pape, et in ea uos sponsionis fide permansuros. Et profecto, bone Christianissime atque a Deo institute rex, magna nobis in hac credendi materia conferitur [a 1Kb] . Nec enim aliter fidelium mentes estimare possunt quam id quod crebro a uobis pio intuitu operatum cernimus, et rei experimento didicimus.

Sed bene, potentissime regum, ecce nunc opportunitas, ecce necessitatis dies cogunt, et tempus  ingruentis quantocius Christianitas uestra satagat. Nos quippe post Deum et eius sanctam gloriosam genitricem atque sacratissimos ipsius apostolos, fiduciam nostram alibi non habemus, nisi in uestram preclaram excellentiam. Tu enim post Deum, nobis refugium, Christianissime, tu cum Dei brachio firma existis opitulatio, et uestri a Deo confortati regni securitas, nostra est immensa letitia: quo tam nos [b 1Kb] , quamque uniuersus noster populus istius prouincie  firmi atque immobiles in uestra caritate ac dilectione, et regni uestri a Deo protecti Francorum, amoris constantia permanentes permanebimus, et nullus nos poterit humanus fauor aut terror [c 1Kb] a uestri amoris dulcedine,  caritatisque affectu separare; sed una nobis erit in uestro [d 1Kb] amore uita, ac mors.

Quia uero innotuistis ob hoc uos presentes direxisse missos, ut agnoscere per eos uoluissetis utrum nobis a parte Longobardorum plenarie facte fuissent iustitie, an non; ipsi omnino cause meritum comperti sunt, et callidam uersutiam, atque solite falsiloquam propositionem eorumdem uestrorum, nostrorumque emulorum agnouerunt, eisque ad uos reuertentibus, Deo propitio, uestris propalabunt in auribus. Eis denique de singulis que a uobis iniuncta habuerunt, nobis referentibus, singillatim de omnibus responsum reddentes, in eorum posuimus ore que uestre excellentie suggerere debeant, effectum ex hoc a uestra adipisci optantes excellentia.

 Deus autem omnipotens de throno sue maiestatis super uos, regnumque uestrum, atque amantissimam coniugem precelsam reginam, spiritalem uero commatrem nostram, atque dulcissimos uestros quidem carnales natos, nostros autem spiritales filios, nec non et super uniuersum Francorum populum, respicere dignetur, et sui brachii dexteram super uos extendat, atque uictorias uobis de celo concedat, omnesque aduersarios ante faciem uestram prosternat, et presentem uitam longo senio, et futuram beatitudinem uobis tribuat perenniter possidendam.  Deus te incolumen custodiat, excellentissime fili.



EPISTOLA uII. Item exemplar eiusdem pape ad domnum regem Pippinum per Flauinum capellanum, et Ioannem subdiaconum et abbatem atque Pamphilum defensorem regionarium sancte Ecclesie directe [e 1Kb] : in qua continentur gratiarum actiones, de ipsis missis, qualiter una cum missis imperialibus honorifice suscepti sunt, etc.

[f 1Kb] Domno excellentissimo filio, et nostro spiritali compatri Pippino regi Francorum et patricio Roma norum, Paulus papa.

Cum regalis potentie culmen plus fidei uirture, quam bellatorum armis uideatur presidio et fortitudine circumtegi, quid mirum, uere et orthodoxe regum, si studiorum uestrorum conatus ad protegendum  [g 1Kb] Dei institutionem, ac fidei Christianorum censuram, impensius imminere non desistat, et ob hoc et celestis uobis uictoria datur, et prospera a Redemptore nostro credite precellentie uestre fore largitura. Remeantibus siquidem ad nos missis nostris, quos ad uestram preclaram excellentiam directos habuimus, Ioanne uidelicet subdiacono et abbate, atque Pamphilo defensore regionario spiritalis matris uestre sancte nostre Ecclesie, una cum uestro misso Flauino capellano, attulerunt nobis honorabiles et nimis desiderabiles Christianitatis tue litteras, quas cum nimio iucunditatis gaudio suscipientes ac relegentes, protinus earum assertio, tanquam suauitatis fragrantia nos afficiens, ac salutaris prouidentie fomento medens, letos effecit.

 Porro, Christianissime rex, amantissime fili, et spiritalis compater, innotuit benignitas uestra qualiter nostri ac imperatoris missi a uobis suscepti sunt, et quemadmodum illis de singulis que preclaro culmini uestro affati sunt respondere studuistis, eos pro amore fautoris uestri beati Petri nequaquam suscipi, aut illis responderi acquiescentes absque nostrorum missorum presentia. Sed et ipsi nostri legati ea ipsa nobis retulerunt. Unde licet nos ob tantam cordis uestri sinceram affluentiam, quam erga spiritalem matrem uestram Dei Ecclesiam, et nostram fragilitatem habere uidemini, digna rependere ualemus. Est tamen protector uester Dominus Deus noster, qui uos regnare iussit, et sanctam  suam Ecclesiam ad defendendum uobis commisit, qui dignam premiorum in presenti ac futura uita precellentie uestre rependere potest remunerationem.

Itaque et litteras quas uobis, simulationis ac illusionis causa, ipsi imperiales missi attulerunt, nobisque a uobis directas suscipientes, earum agnouimus seriem et omnino in hoc benignitatis uestre pia consideratio exsultationis letitiam nobis intulit, quia uere constat non pro humano fauore, sed pro Dei timore, ita uos peregisse. Sed et ea que prefati nostri missi cum imperialibus missis de obseruatione fidei  orthodoxe, et pia Patrum traditione, in uestri presentia disputantes altercati sunt, nobis liquidius per eadem uestra scripta innotuistis, simulque et exemplar litterarum, quas prefato imperatori direxistis, responsionis quippe modum [a 1Kb] et solutionem petitionum, de his que ab eo uobis intimata sunt, nobis dirigere a Deo illustrata excellentia uestra annuit; uerum etiam, et quemadmodum eisdem imperialibus missis responsum reddidistis, et unum ex eis Anthi [b 1Kb] nempe spatarium cum uestris missis regiam direxistis urbem, et alium uidelicet Synestum eunuchum apud uos detinuistis: simili modo nobis minutius intimastis. Agnitisque omnibus a uobis pro exaltatione sancte Dei Ecclesie, et fidei orthodoxe defensione, peractis, letati sumus gaudio magno, et  ita nobis placabilia existunt, sicut certe, non hoc humano consilio, sed Dei prouidentie intuitu, uos talia egisse ac respondisse ambiguum non est. uere enim, Domine rex, fili Christianissime, et spiritalis compater, spiritus Dei intimi cordis tui illustrat piam considerationem, et qui spiritus sancti gratia redundat, non aliis nisi que spiritalia sunt, exuberat, quoniam cor potentie uestre in manu Dei consistens, in suo procul dubio illud inclinat beneplacito.

Direxistis siquidem nobis per eadem uestra scripta significantes quod nulla suasionum blandimenta, uel promissionum copia, uos possit auellere ab amore et fidei promissione quam beato Petro principi apostolorum, et eius uicario predecessori et germano nostro sancte recordationis domno Stephano pape polliciti  estis: sed in ea ipsa uos caritate et sponsionis fide tenus fore permansuros. Et quidem nos, precellentissime regum, experimento comperimus, et operibus comprobauimus, uos firma atque robustissima constantia in ea ipsa sponsione in finem permanere; et in uobis confidimus, quod si uniuersi mundi thesaurorum copia in conspectu uestro offeratur [c 1Kb] ac tribuatur, nullo modo in aliam partem uestram firmam, et a Deo impulsam mentem declinare inflectereque [d 1Kb] ualebit, quoniam uos omnipotens Dominus pre cunctis regibus seculi elegit, et in uobis complacuit, ut uestro ce tamine sancta uniuersalis Dei Ecclesia Romana, et caput omnium Ecclesiarum, ac firmamentum fidei Christiane, ab impugnatorum  insidiis liberata exstitisset, et illud quod a constitutione seculi Dominus per uos perfici decreuit, ecce mirabiliter operatum est.

Unde magnam post Deum in uestro regali culmine spei fiduciam habemus, quod perfectius ipsa sancta Dei Ecclesia, atque hec miserrima et afflicta prouinciola a perfidia inimicorum liberetur, quia antiquus humani generis hostis non desinit inimicorum corda pulsare, ut suas iaculentur solite insidias. Sed  bone orthodoxe, tuo solito certaminis presidio, eorum cum Dei uirtute stude confringere malitiam, ut sancta Dei Ecclesia et populus eius peculiaris perfectius ab inimicorum seuitia liberetur, et merito suffragiis apostolorum circumsepti, mercedis uobis in celo repositam coronam consequi mereamini. Direximus itaque excellentie uestre, iuxta ut intimastis, signum nostrum per presentem missum uestrum. Interea et hoc innotescimus Christianitati uestre, quod iam sepius nos petisse dignoscitur Tassilo Bauariorum dux [e 1Kb] , ut nostros missos ad uestram preclaram excellentiam dirigi annuissemus, ut ea inter uos prouenirent que pacis sunt. Unde nos data occasione libentissime nostros missos, id est Philippum dilectum filium nostrum presbyterum atque Ursum  nostrum etiam fidelem [f 1Kb] ad uestri presentiam uisi sumus direxisse, transacto Maio mense; eo uidelicet modo, ut qualiter uestra fuisset uoluntas, ita peragere debuissetis. Et properantibus ipsis nostris missis usque Ticinum, aduersa suspicione arreptus Desiderius Longobardorum rex, minime eos permisit ad uestram a Deo conseruatam excellentiam pertransire; tamen [g 1Kb] et easdem litteras, quas uobis dirigebamus, infra hec nostra scripta Christianitati uestre transmisimus. Itaque et hoc a Deo protecte Christianitati uestre aptum duximus intimandum. Quod relectis imperialibus litteris uobisque defertis [h 1Kb] per prefatos Anthi spatarium [i 1Kb] et Synesium eunuchum, quas nobis ob earum seriem intuendam pro amore beati Petri fautoris uestri, dirigere dignati  estis, repetimus ei adnexum, quod uestri ac nostri homines, qui ipsas imperiales syllabas, que uobis nobisque directe sunt, uel diriguntur, interpretantur non iuxta, ut ibidem exaratum est, sed aliud pro alio false interpretari audent; [i 1Kb] et missi qui inter partes properant, non sicut illis iniungitur, sed acceptilationis premio corrupti, alia pro aliis deferunt. Et in hoc perpendat uestra excellentia, quanta est inimicorum malitia, dum contra animas eorum, non que ueritatis sunt, sed per hanc occasionis uersutiam iniqua proferunt mendacia in id quod nec suis nec uestris, ac nostris credant missis. Dum et uos satisfacti estis de uestris hominibus, simili modo et nos de nostris, quod nullo modo hoc agere penitus  presumant.

Satisfaciat omnipotens Deus, qui cordis ac renum scrutator est, mellifluum cor excellentie uestre, quod nequaquam nostrum quispiam, ut ipsi asserunt, talia agere perpetrauit. Sed in hoc uehementer [k 1Kb] idem imperator irascitur, et occasionis uersutias adhibet, pro eo quod nequaquam siluimus ei predicandum ob constitutionem sanctarum imaginum et fidei orthodoxe integritatem. Nam illud in  ipsis suis apicibus [a 1Kb] asserunt, quod dilectus filius noster Christophorus primicerius et consiliarius, sine nostra auctoritate, nobis quasi ignorantibus, suggestiones illas quas sepius ei direximus, fecisset, et alias pro aliis eius ac uestris missis relegisset. Et in hoc testem et iudicem proferimus Deum, quod ita nequaquam est. Nihil enim ipse noster consiliarius extra nostram uoluntatem aliquando egit, uel agere presumpsit; quoniam nostri predecessoris ac germani domni Stephani pape, simul et noster sincerus atque probatissimus fidelis exstitit, et in omnibus existit. Et satisfacti sumus de eius immaculata fide et firma cordis constantia: et ob hoc credimus illud, quod nobis false profertur, non improperium, sed brauii corona nobis a Deo computatur, et idcirco  utrisque nobis Dominus adiutor est, et non timebimus quid nobis faciat homo. Habebimus enim post Deum et clypeum protectionis, et arma uirtutis, uestram a Deo illustratam preclaram excellentiam. At uero Christianitas uestra suos iubeat inquirere missos, et in omnibus uos satisfaciatis, quoniam mendacium contra nos idem asseruit imperator, eo quod eam direximus suggestionem, eis relegentes pariter cum ipsis que direximus confirmauimus, tamen et eius exemplar a nobis uobis directum apud uos habere uidemini.

His premissis, flexis poplitibus una cum uniuersa plebe Dei [b 1Kb] polorum celorum opificem Dominum Deum uerum exoramus, ut nobis presentis uite longeuitatem cum magna de hostibus uictoria concedat,  et eterna gaudia tam excellentie uestre quamque Christianissime regine, filie et spiritali nostre commatri, amantissime uestre coniugi, atque dulcissimis natis excellentissimis Carolo et Carolomanno regibus Francorum, et patriciis Romanorum largiri dignetur. Ineolumem excellentiam uestram gratia superna custodiat.



EPISTOLA uIII. Item exemplar epistole eiusdem pape ad domnum Pippinum regem per Petrum presbyterum directe: in qua continetur [c 1Kb] abbascia tum Remedii episcopi, [d 1Kb] et Audecarii comitis, qualiter iustitias beati Petri Apostolorum principis apud Desiderium quondam regem ex parte [e 1Kb] receperit, et reliquas iustitias faciendum pollicitus est.

[f 1Kb] Domno excellentissimo filio, et nostro spiritali  compatri Pippino regi Francorum et patricio Romanorum, Paulus papa.

Qui excellentia uestra merito bonorum operum, superno examine, fuerit comprobata, ipsi iam in manifesto rerum exhibitarum effectu demonstratum est; dum nimirum, adepta desuper diuine sapientie participatione, regalis fastigii sceptra celesti benedictione  constet [g 1Kb] effectius promeruisse. Unde cum sibi hanc ab omnipotente Deo gratiam missam eximietas uestra non ambigit, profecto ei placere qui eam contulit totis intendit nisibus, et pro eius quam suo eruit, diuino nutu, certamine, scilicet sancte uniuersalis Ecclesie, et exaltationis uigore, decertare non desistit cordis sui oculis a Deo protegenda eximietas uestra, adhibens illa que sibi pro huiuscemodi laboris fructu a beato apostolorum principe Petro, celorumque regni clauigero, etherea promissa sunt premia. Ubi iam non humana inter homines gloria, sed inter angelos diuina nunquam amittenda felicitate gaudetur. Exsultaque et letare, felicissime rex, quia tuo, annuente Deo, certamine sancta spiritalis mater uestra, uniuersalis Dei Ecclesia,  ab emulorum insidiis erepta atque exaltata triumphat. Fidesque orthodoxa tuo zelo et fortitudinis brachio illibata ab hereticorum iaculis consistit.

Pro quo beatus et iustus effectus es in omnibus operibus tuis, fili dulcissime et spiritalis compater uictoriosissime, eximieque rex. Innotescimus [h 1Kb] siquidem precelse Christianitati uestre quod nuper dum ad nos [i 1Kb] coniunxissent fidelissimi uestri, scilicet a Deo amabilis Remedius uester, atque [i 1Kb] Autharius gloriosissimus dux, constitit inter eos et Desiderium Longobardorum regem, ut per totum instantem Aprilem mensis istius [k 1Kb] decime tertie indictionis, omnes iustitias fautoris uestri, beati Petri apostolorum principis, omnia uidelicet patrimonia, iura etiam et loca, atque fines, et territoria diuersarum  ciuitatum nostrarum reipublice Romanorum, nobis plenissime restituisset. [l 1Kb] Unde ex parte quidem easdem iustitias nobis idem Longobardorum rex fecisse dignoscitur, et reliquas omnes iustitias se profitetur, atque omnino spondet nobis esse facturum. Quapropter nos impensius [m 1Kb] prefatus Desiderius Longobardorum rex obsecratus est, ut uestre a Deo protecte excellentie nostris apostolicis relationibus intimare debuissemus. Et ecce sicut nostro, post Deum liberatori, hoc ipsum eximie atque sublimissime a Deo protecte Christianitati uestre per has apostolicas nostras innotuimus syllabas. Dirigentes magnopere ad uestram a Deo inspiratam precelsam sublimitatem presentem dilectum filium nostrum Petrum presbyterum, quem petimus, benigno  solite aspectu a uobis suscipi, et cum effectu atque prospero nuntio, de perfecta plenariaque iustitia diuersarum causarum fautoris uestri beati Petri apostolorum principis, ad nos remeandum absoluere dignemini; si uero in ea que [n 1Kb] prefatus Desiderius rex, uel eius Longobardorum gens, profitentes pollicentur, permanserint sponsione, nobisque omnia,  secundum ut constitit, et [a 1Kb] pactorum federa continent, restituta ab eis nobis fuerint, tunc a Deo conseruande excellentie uestre meritum intimantes innotescemus ei [b 1Kb] .

Unde obsecrantes petimus, et obnixe deprecamur, imo et coniuramus te excellentissime atque Christianissime rex, amantissime fili et spiritalis compater, per omnipotentem Deum et beatum Petrum, qui te in regem unxit, ut perfectius ea que pertinent ad exaltationem et [c 1Kb] ad ampliatam liberationem sancte Dei Ecclesie, et istius a uobis redempte prouincie, sicut beato Petro et nostro predecessori pontifici sancte recordationis domno et germano nostro beatissimo Stephano pape polliciti estis, cuncta perficere et adimplere iubeatis; quatenus promissam et  expositam uobis mercedis coronam de manu omnipotentis Dei nostri misericordis, ut sua uos circumtegat gratia, una cum dulcissima coniuge excellentissima regina, filia, et spiritali nostra commatre, atque amantissimis natis, [d 1Kb] id est precelsis regibus, et presentis regni culmen et triumphum uictorie possidere, et eterna gaudia in celestibus regnis cum sanctis perfrui concedat. Incolumem excellentiam uestram gratia superna custodiat.



EPISTOLA IX. Item exemplar epistole eiusdem pape ad domnum Pippinum gloriosum regem, per Georgium episcopum directe, in qua continentur gratiarum actiones pro liberatione sancte Dei Ecclesie, et in embolo postulat, ut filium eius, qui tunc natus fuit, ex sacro baptismatis fonte excipere mereretur.


[e 1Kb] Domno excellentissimo filio nostro spiritali compatri Pippino regi Francorum, et patricio Romanorum, Paulus papa.

Solet epistolaris [f 1Kb] latio mentem [g 1Kb] semper ui sua reficere, et materia quodammodo caritatis existere. Quia ergo spiritalium dilectio sincera filiorum paternos sustinet desideranter affectus, summa nos cum alacritate implere conuenit quod pure conscientie deposcit affectus; et licet ad reddenda paterne caritatis officia, prolixitate itineris imminente, raritas portitorum impediat. Quoties autem necessitas inciderit occasionis, excellentissimam Christianitatem uestram non desistimus scriptis discurrentibus uisitare, et honore solito [h 1Kb] amplectentes [i 1Kb] utilitate quatenus  hoc [i 1Kb] quod oculis carnalibus [k 1Kb] presentiam uidere non possumus, eos aliquatenus scriptis ualeamus alternantibus intueri. Itaque ita ubique [l 1Kb] Deo illustrante, excellentie uestre merita diffusa diuulgauit opinio, ut ex rebus ab ea gestis, omnibus laudabiliter demonstretur. Unde in quantum ualet nostri  oris assertio, protense laudationis attestatione, uestre eximietati gratiarum reddentes actiones, aptum prospeximus presentem sanctissimum atque reuerendissimum fratrem Georgium et cepiscopum nostrum illuc usque ad uestra preclara Deo [m 1Kb] inuitabilia transmittendum uestigia, cui singillatim omnium spiritalis matris uestre sancte Dei Ecclesie, et istius a uobis redempte prouincie utilitatum necessitates, a Deo protegende sublimitati uestre excellentie referendas commisimus.

Sed petimus a Deo, seruate fili et spiritalis compater, benignissime rex, nosterque post Deum liberator, et obnixe deprecamur, ut iubeas eumdem nostrum missum benigno solitoque gratulationis aspectu commendatum suscipere, nostrisque postulationibus,  que ad exaltationem sancte Dei Ecclesie, et maxime ad tue anime mercedem, et eternam memoriam respicitur, a Deo impulsas benignitatis tue aures, et congruum atque uelociorem de cunctis adhibere digneris affectum; quoniam, sublimissime regum, amantissime fili et spiritalis compater, ad hoc te omnipotens Deus sancte sue Ecclesie uoluit, per manus beati Petri liberatorem adesse, ut tuo solito presidio plenissima salus et redemptio sancte sue Dei Ecclesie, et istius prouincie proficiat. Orantes Dominum Deum nostrum quia actus uestros ita sua pietate disponat, quatenus excellentie uestre presentis uite spatia cum prosperitate disponat [n 1Kb] uictoria [o 1Kb] regni gubernacula perfruens longeuiter exsequatur, et ad promissionis eterne premia cum dulcissima  coniuge, excellentissima regina, nostra spiritali commatre, et eximiis natis, id est regibus, cum securitate pertingat, et in celestibus regnis cum sanctis et electis suis, utrosque uestrum idem omnipotens Deus faciat perenniter gratulari. Incolumem excellentiam uestram gratia superna custodiat.


EMBOLUM.

Interea, sublimissime regum, nostre perlatum est notioni quod Dei nutu, nouum regem ex uestris uisceribus ad exaltationem sancte sue Ecclesie omnipotens [p 1Kb] Deus contulit. De cuius natiuitate gaudio maximo sumus releuati. Unde te obnixe petimus ut a sacratissimo baptismatis lauacro eumdem  [q 1Kb] maximum uestrum filium suscipere mereamur. Quatenus duplex Spiritus sancti gratia [r 1Kb] in medio nostrum, et gemine festiuitatis nobis oriatur letitia.



EPISTOLA X. Item exemplar epistole eiusdem pape ad domnum Pippinum regem per Langobardorum  directe, in qua continentur gratiarum actiones et uberrime benedictiones pro uita et incolumitate ipsius, uel domini Caroli, et Carlomanni, nobilissimis litteris eius, uolens adiutorium obtinere, cum multis adiurationibus contra Longobardos, et in embolum [a 1Kb] continetur preceptum, quod Marino presbytero direxit, de titulo Chrysogoni, et de libris quos ei transmisit.


[b 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Properans ad nos litterarum transuector, Langobard. scilicet, illustris uir, fidelis eximietatis uestre missus, detulit nobis nectaream atque florigeram a  Deo protecte excellentie uestre syllabarum relationem. Cuius adnexam paginam enucleatius perscrutantes, que textus eius loquebatur, ad singula comperimus. In ipsis quippe sublimitatis uestre affatibus desiderabilem nobis, et super omnia huiusmodi delectamenta amplexabilem [c 1Kb] sospitatis uestre letitiam agnoscentes, uberiore nostri animi ouante gaudio, maxime sumus relaxati, in id quod optata nostri promeruimus comperire cordis. Et postmodum nostris a uestris Deo imitabilibus uestigiis reuertentibus missis, et ea ipsa uestre prosperitatis gaudia deferentes [d 1Kb] a nobis in responsis gemina exaltationis iucunditas nostro inserta est cordi. Nam et dum in auribus omnis sacerdotum cleri, etiam optimatum, et reliqui populi, ampliata uestra insonuisset  prosperitatis letitia, et ex hoc nimio repleti gaudio gratulantes, exultarunt una nobiscum in Domino, agnita nimirum proprii post Deum defensoris sospitate.

Porro, excellentissime et a Deo seruate fili, et spiritalis compater, uehementi dilectione uos erga amorem apostolorum principis beati Petri atque circa nostram [e 1Kb] caritatem uos flagrare experimento didicimus, presertim dum ipsa excellentie uestre epistola caritatis calamo cernitur esse conscripta. Etenim ex corde lingua tinxerat quod in charte refundebat paginam. Quamobrem magnas gratiarum actiones, a Deo protecte, excellentie uestre referimus, quoniam dum nimirum diuina te clementia per interuentum sui principis apostolorum, defensorem,  atque opitulatorem, benignissime rex, sancte sue constituit Ecclesie, cura uestre eximietati [f 1Kb] insistat perfectam redemptionem istius prouincie atque exaltationem huius sancte Ecclesie procurare. Unde Domini Dei nostri, una cum uniuerso populo nobis commisso, imploramus clementiam, ut sua uos protegat gratia; et uictoriam uobis de celo ministrans, cunctas barbaras nationes uestris subiiciat uestigiis,  et longeuiter regni gubernacula faciat promereri, una cum dulcissima coniuge uestra excellentissima regina, spiritale nostra commatre, et uestris nostrisque amantissimis natis, domno Carolo et Carlomanno potentissimis regibus, et domna Gisla excellentissima, et uite eterne cum electis Dei concedat gaudia.

Peto itaque et deprecor te, excellentissime fili, spiritalis compater, atque per omnipotentem Deum et corpus beati Petri, cuius et optimus fidelis existis, coniuro et maximis supplicationibus deposco, quatenus iubeas sedule in tuo sancto et a Deo inspirato mellifluo corde [g 1Kb] confertum retinere. Illud quod uos sancte recordationis domnus et germanus noster beatissimus Stephanus papa Dei nutu admonuit atque  deprecatus est peragendum, et in ea caritate atque amicitia permanere, cunctaque qualiter uos terribili adhortatione [h 1Kb] petiit ad id implere, et effectui mancipare iubeatis, ut perfectam mercedem, et repositam plenissime redemptionis nostre coronam a iusto iudice omnium conditore, Domino Deo nostro, qui uos in regem unxit, consequi mereamini, [i 1Kb] et gaudia eterne beatitudinis cum sanctis et electis Dei, dum plebem dominicam perfectius liberans, atque sanctam Dei Ecclesiam defendens, diuine maiestati [i 1Kb] illesum a seuientium malitia preseruaueris. Pro quo et magnam post Deum, benignissime rex, in tue pollicitationis sponsione, quam beato Petro contulisti, spei gerimus fiduciam, una cum omni populo istius prouincie a uobis redempto.

 Salutant itaque communem excellentie uestre Christianitatem cuncti sacerdotes, et clerus istius sancte catholice et apostolice Romane Ecclesie. Salutant uos et cunctus procerum senatus, atque diuersi populi congregatio, optantes una nobiscum, de uestra amplissima prosperitate et uberrima letitia diu gaudere, et in Domino Deo salutari nostro exsultare. Incolumem excellentiam uestram gratia superna custodiat.


EMBOLUM.

Per aliam quippe epistolam suam a Deo protecta eximietas uestra sicut certe suo bene cupienti patri direxit, quatenus titulum protectoris uestri beati Christi martyris Chrysogoni cum omnibus sibi pertinentibus  dilectissimo atque fidelissimo uobis Marino presbytero concedere deberemus. De quo [k 1Kb] preceptum nobis dirigi petistis, quod nempe ob uestram dilectionem, et in eo quod fidelis uester nosterque idem sanctissimus atque dilectissimus Marinus presbyter existit, prefati tituli preceptum, cum omnibus locis et possessionibus sibi pertinentibus, urbanis uel rusticis uobis exaratum, atque manu nostra roboratum,  per harum latorem direximus eximietati uestre deportandum. Direximus etiam precellentie uestre et libros, quantos reperire potuimus, id est Antiphonale et Responsale, insimul artem Grammaticam Aristotelis, Dionysii Areopagiti libros, Geometricam, Orthographiam, Grammaticam, omnes Greco eloquio scriptores, nec non et horologium nocturnum.



EPISTOLA XI. Item exemplar epistole eiusdem pape ad domnum Pippinum regem per [a 1Kb] Wulfardum et socios eius directe; in qua continentur uberrime laudes, et de missis apostolicis, uel Grecorum [b 1Kb] in Francia morantibus, seu de Georgio [c 1Kb] et Petro.

[d 1Kb] Domno excellentissimo filio, et nostro spiritali compatri Pippino Francorum regi et patricio Romanorum  Paulus papa.

[e 1Kb] uotiua cordis nostri desideria, et intimi pectoris affectum, ut uestre excellentie beneficiorum suffragia [f 1Kb] sancte Dei Ecclesie uota proferentes, optabilem nimisque amabilem salutem precelse Christianitati uestre, atque excellentissime, et nostre benignissime filie, et commatri, optime regine, simulque amantissimis ac preclaris uestris nostrisque in Christo amabilibus filiis Carlo et Carlomanno excellentissimis regibus Francorum et patriciis Romanorum, nec non et omnibus reuerentissimis fratribus nostris ac dilectissimis nobis episcopis, presbyteris, etiam religiosis abbatibus, simulque et cunctis optimatibus, iudicibus, ducibus uidelicet et comitibus, nec non et uniuerso a Christo protecti Francorum regni populo,  uobis subiacentibus, destinamus perennem salutem. Persistentes etiam una nobiscum et in osculo caritatis uos amplectentes, uniuersi sanctissimi fratres nostri episcopi, presbyteri etiam, et cunctus sancte et spiritalis matris uestre Romane Ecclesie clericorum ordo, et procerum, optimatum [g 1Kb] , et uniuersi Romani magni uel minoris congregatio, sedulis interuentionibus pro uita et incolumitatis uestre letitia, celitusque uobis concedendis uictoriis, diuinam nobiscum deprecantes clementiam. Et uere debitum uobis est, excellentissime fili, nosterque post Deum defensor ac liberator, solite honorificentie affectum persoluere, et impensius salutationis uerba promere, et ea que ad regni uestri immensam [h 1Kb] exsultationis  laudem, et anime uestre salutem respiciunt, amplissime [i 1Kb] prolatari.

Igitur regressis nostris missis, quos ad uestre regalis clementie uestigia destinatos habuimus, Petro scilicet notario regionario sancte nostre Ecclesie et Ioanne mansionario confessionis basilice fautoris uestri beati Petri, coniungentibus etiam et uestris missis [i 1Kb] Wulhardo nempe eiusque sociis, protulerunt  nobis honorandas nimisque desiderandas syllabas precellentie uestre. Quas cum in conuentu fratrum consacerdotumque meorum, et cleri atque cuncti laicorum ordinis cetu legissemus, nostri ac uestri missi, ea sibique a uobis iniuncta, de uestra immutabilis mentis constantia, et puri atis integritate, quam pro spe sancte Dei Ecclesie, et fidei orthodoxe habere uidemini, retulissent, illico nimio gaudio repleti, eleuatis ad ethera oculis, extensisque palmis immensas omnipotenti Deo nostro et uestre excellentie [k 1Kb] tulimus grates, angelicam illam pro uestris meritis diuine eius potentie canentes laudem [l 1Kb] : Gloria in excelsis Deo, et in terra pax hominibus bone uoluntatis. Neque enim bone rex aliter mentes fidelium credere poterant, [m 1Kb] quam quod in  earum ex operibus cernentes comperimus a uobis peractum, qui pro intuitu humanas suasiones et inanes promissiones respuentes, nichil amori et certamini, [n 1Kb] quod erga beatum Petrum geritis, preponere maluistis. Sed omnia terrena lucra uelut lutum quod pedibus conculcatur reputantes, ei uos placere eiusque mandatis totis nisibus obtemperare uestre imminet cure. Et idcirco, ecce bone rex, precelse fili, et spiritalis compater, thesaurizasti tibi thesauros infinitos in sidereis arcibus, ubi erugo non preualet, nec tinea ea que iustis tribuenda sunt consumi possunt, dum ita mirabiliter precelse excellentie uestre opera rutilant, quis de uobis quoquomodo ambigere possit, dum ea que beato Petro polliciti, et ob ueniam uestrorum concedere studuistis delictorum,  illibato eius iure perenniter permanendam conseruare satagitis, et uestris a uobis et a Deo conseruandis magnis exhortationibus committitis. Et ideo nobis nimis, uel cuncto populo nostro confidendum est, in huiusmodi pro proposito immutabilis constantia mentis, uos uestrasque soboles, et uniuersum regnum Francorum firmiter esse permansuros, quoniam iuxta, ut nobis excellentia uestra innotuit, scimus, cui credimus, et certi sumus.

De nostra itaque puritate et dilectione, quam erga uos, et cunctum a Deo protectum regnum Francorum habere dignoscimur, credimus iam uos plenissime esse satisfactos. Pro quo ampliori certificatione Deum celi testem proferentes, in ea nos caritatis dilectione, quam cum sancte recordationis domno  et germano nostro beatissimo Stephano papa, et per eum cum omnibus successoribus pontificibus uos uestreque soboles, et cuncta uestra proles, atque uniuersim regnum Francorum usque in finem seculi conseruare spopondistis, et nos etiam atque nostros successores pontifices confitemur esse permansuros pro exaltatione sancte Dei Ecclesie et fidei orthodoxe  defensione. [a 1Kb] Nulla nos rerum qualitas ab eadem caritatis confirmatione potens poterit separare.

Direxit itaque nobis excellentie uestre Christianitas, significans de missis nostris, uestrisque, atque Grecorum, qui a regia urbe reuersi sunt, eos apud uos esse detentos, interim quod aggregatis uestris sacerdotibus atque optimatibus, coniicere seu perpetrare ualeatis, quid de his que uobis directa sunt respondendum sit. Et quidem hac de re aliter confidendum non est a uobis responderi, nisi que ad exaltationem sacrosancte spiritalis matris uestre Romane Ecclesie. [b 1Kb] Caput omnium Ecclesiarum Dei atque orthodoxe fidei pertinere noscuntur; et quia quod semel beato Petro, et pro eterne uite retributione  obtulistis, [c 1Kb] nulla uos deberet ratione ab eius iure et potestate separare. Scimus enim quod nulla apud uos suasionis fabulatio preualet, dum diuina uerba et apostolica documenta firmiter in uestro corde retinetis annexa. Et ecce sicut nobis per uestras litteras et nostras, uestrosque missos maximam confidendi materiam intulistis, prestolamur letabunda hac de re nuntia a uobis suscipi; et solite de uestro benigno mentis proposito gratulari. Et hoc precelsa Christianitas uestra per easdem suas a nobis petiit syllabas Georgium episcopum et Petrum presbyterum in uestro [d 1Kb] permanere seruitio, nos debere concedere. Et quidem precellentissima uestra benignitas agnoscat nos iamdudum de hoc uestre obtemperasse uoluntati. Per Andream quippe religiosissimum  missum uestrum, sicuti poposcistis, in exaratis destinatis apostolicis syllabis, eos uobis dignoscimur concessisse. Intimantes [e 1Kb] ut siue retinendos, siue etiam absoluendos esse uestra fuisset uoluntas, ita de eis peragere deberetis. Unde etiam et nunc in uestro uoluntatis arbitrio relaxamus, aut qualiter uobis de eis placuerit [f 1Kb] tam retinendos quam absoluendos faciatis, dum semel a nobis uobis concessi sunt. Sed utinam ipsi placabiles in uestro possint esse seruitio? Pro quo dirigite nobis quid de episcopatu predicti Georgii, et de Ecclesia que prenominato Petro commissa est, peragere debeamus, ne amplius illis admonitis in nimiam neglectus incuriam deueniant.

 Interea duos uestros missos, id est Wulfardum, et eius socium secundum uestram preceptionem pro utilitatibus sancte nostre Ecclesie, spiritalis matris uestre, in his partibus retinuimus. Illud preterea excellentia uestra innotuit, Desiderio uos Langobardorum regi direxisse, ut Saxulum puerum nostrum, qui a nobis fugam arripuerat, reddere deberet. Sed agnoscat Christianitas uestra, quod etiam uos creditum  habere puto [g 1Kb] coniunxisse hoc preterito aut tum in tempore [h 1Kb] eumdem Desiderium Langobardorum regem ad apostolorum limina, causa orationis, eumdemque nostrum puerum secum deferens, nobis contradidit. Cum eodem quippe rege, pro iustitiis inter partes perficiendis, loquente, constitit, [i 1Kb] ut uestris eiusque missis per diuersas ciuitates progredientibus, ipse preparate fuissent iustitie. Et ecce Deo propitio, de partibus Beneuentanis atque Tuscanensibus et fecimus et ad inuicem nostras recepimus. Nam de ducatu Spoletino, nostris uel Langobardorum missis illic adhuc existentibus, ex parte iustitias fecimus ac recepimus. Sed et reliquas, que remanserunt, modis omnibus plenissime inter partes facere student. [i 1Kb] In embolim uero direxit nobis a  Deo protecta excellentia uestra, prefatum uos Desiderium admonuisse reges Neapolitanos, ac Caietanos [k 1Kb] constringere ob restituenda patrimonia protectori uestro beato Petro, illic Neapoli sita, [l 1Kb] et largiri electis solite ad suscipiendam episcopalem consecrationem, ad hanc apostolicam properandi sedem. Quapropter maximas de hoc et de omnibus excellentie uestre referimus grates.

His premissis, omnipotens Dominus Deus nos sua uos continua protectione circumtegat, et ab omnibus aduersitatibus eripiat et uestris uestigiis omnes barbaras subiiciat nationes: concedens uobis et presens regnum feliciter per multorum annorum curricula una cum amantissima coniuge et precelsis filiis perfrui, et uitam eternam cum sanctis tribuat possidendam.  Deus te incolumem custodiat, excellentissime fili.



EPISTOLA XII. Item exemplar epistole eiusdem pape ad domnum Pippinum regem per Georgium episcopum et Stephanum presbyterum, seu Radbertum, missos directe: in qua continentur gratiarum actiones pro defensione sancte Dei Ecclesie, et prefatus papa poscens ut Dominus rex Pippinus Desiderio, regi sub obsides restitueret, et pacis federa cum eo confirmaret.

[m 1Kb] Domno excellentissimo filio et nostro spiritali compatri, Pippino regi Francorum et patricio Romanorum Paulus papa.

Dum tam copiosam omnipotens Deus sue benignitatis humano generi crebro irrogat misericordiam,  ualde administrandum est quid retribui eius potentie diuine, aut quas carminum laudes longanimitatis ipsius humana fragilitas referre ualeat. Quod quidem nos tanto eius releuati beneficio, licet meritis nequaquam suffragantibus, [n 1Kb] nos eius potentie melodicas persoluemus grates: tamen iuxta psalmographi monita, [o 1Kb] calicem salutaris accipiam, et nomen Domini incessanter inuocabo, inquirens. [p 1Kb] Magnus es, Domine,  et magna opera tua. Magnificat namque anima mea Dominum, caro et lingua benedicit. Quoniam respiciens respexit super humilitatem nostram, et ad tam precipuum pontificale culmen, non nostris prosequentibus meritis, prouexit. Quamobrem dum, eo dignante, mediator Dei et hominum speculator animarum institutus sum, [a 1Kb] commissa sic apostolaris cura prouocat atque hortatur omnino, et indesinenter compellit, salutem populi Dei pio studio procurare, et pacem in cunctis gentibus cum magna cordis constantia predicare: quoniam profecto beatitudinis gratiam promerentur qui intrepide illam predicare maluerint. Scriptum quippe est: [b 1Kb] Beati pacifici, quoniam filii Dei uocabuntur. Et rursum: [c 1Kb] quoniam speciosi pedes euangelizantium pacem, euangelizantium bona.  Etenim, excellentissime fili, et spiritalis compater, quoniam Deus omnipotens ex utero matris sue [tue] te predestinatum habens ideo, te benedicens, et in regem ungens, defensorem se [te] et liberatorem sancte sue Ecclesie constituit. Pro quo ea que ad utilitatem ipsius sancte Dei Ecclesie respiciunt, per hos nostros apostolicos apices benigne excellentie tue deprecandum maturauimus. Agnoscat siquidem excellentissima bonitas tua, quia [d 1Kb] coniungens ad limina apostolorum excellentissimus filius noster Desiderius rex, pacifice atque cum magna humilitate, cum quo salutaria utrarumque partium locuti sumus, et pollicitus est nobis restituere ciuitatem [e 1Kb] Immolas, ea uidelicet ratione, ut nostros ad tuam excellentiam dirigere debeamus missos, et suos obsides, quos ibidem  ad uos habere uidetur, recipere debeat, et pacem cum eo confirmare studeatis.

Unde petimus te, excellentissime fili et spiritalis compater, ut iubeas ipsos obsides predicto filio nostro Desiderio regi restituere et pacis federa cum eo confirmare, et in magna amicitia cum eo conuersari, ut, [f 1Kb] annuente Deo, tuis letabundis temporibus populus Dei utrarumque partium in magna securitate, et pacis quiete degere ualeat, quatenus longeuum te omnipotens Deus in solio regni conseruare dignetur. [g 1Kb] Ideo enim direximus presentes nostros fidelissimos missos, id est reuerendissimum et sanctissimum fratrem et cepiscopum nostrum Georgium, atque dilectum filium nostrum Stephanum  presbyterum, una cum Rodberto uestro misso, ad uestram a Deo seruatam excellentissimam prudentiam, ut ea ipsa eximietati uestre enarrare debeant. His premissis, petimus diuinam misericordiam ut [h 1Kb] euis ac letabundis temporibus in solio regni piis [i 1Kb] inherens operibus conseruare dignetur, et uitam eternam concedat. Incolumem excellentiam uestram gratia superna custodiat.



EPISTOLA XIII. Item exemplar epistole eiusdem pape ad domnum regem Pippinum pro defensione sancte Dei Ecclesie, in qua continentur gratiarum actiones et uberrime benedictiones, pro integritatis orthodoxe fidei obseruatione.


Domno excellentissimo filio et nostro spiritali compatri Pippino, regi Francorum et patricio Romanorum, Paulus papa.

Dum tanto uestre sublimissime excellentie beneficio, et impenso opitulationis adminiculo, sancta spiritalis mater et peculiaris uestra uniuersalis Dei Ecclesia dignoscitur releuata, que humana lingua sufficere ualeat, ad huius benigne uestre operationis merita gratiarum referre actiones? Et licet in  hoc humane considerationis capacitas rependere nequeat, uerumtamen ille, qui potens est, omnipotens, et inuisibilis Dominus Deus noster, cuius ordinatione uestra regalis potentia confirmata consistit, interuentionibus sacri principis apostolorum beati Petri, dignam uobis remunerationem in presenti uita et in futura beatitudine retribuet, presertim dum et fortissimus sancte orthodoxe fidei et uenerabilium patrum pie traditionis defensor esse uideris, excellentissime fili, et spiritalis compater, et ob hec ipsa, quam uenerantur colis, et defendere studes, orthodoxam fidem semper habebis astricem, et profecto celestis tibi contra aduersantium cuneos administrabitur uictoria.

Interea quoniam magno affectu circa uestram a  Deo protectam eximiam excellentiam feruescimus, debitum uisitationis et salutationis nauiter procurauimus sublimitati uestre persoluere, eximie fili, et spiritalis compater. Hoc interea uestram meminisse uolumus excellentiam, nuper nobis direxisse, quatenus in pacis dilectione cum Desiderio Langobardorum rege conuersare studeamus. Quod quidem si ipse excellentissimus in uera dilectione et fide, quam uestre excellentie et sancte Dei Romane Ecclesie spopondit, permanserit, utique et nos in caritate firma et stabili pace cum eo permansuri erimus, obseruantes illud dominice preceptionis documentum: [i 1Kb] Beati pacifici, quoniam filii Dei uocabuntur.

Hoc itaque innotescimus christianissime equitati uestre, eo quod conuenit inter nos et eumdem Langobardorum  regem, ut pariter nos in Rauennatium urbe presentare studeamus ad perficiendas quasdam utilitates spiritalis matris sancte nostre Ecclesie, et pertractandum pro Grecorum malitia, qui quotidie imminent in ipsam Rauennatem ingredi ciuitatem. Dumque pariter presentati, quidquid locuti fuerimus, uel rei exegerit meritum, excellentissime et a Deo protecte eximietati uestre innotescimus. Orantes de reliquo diuinam clementiam ad perfectam exaltationem sancte Dei Ecclesie, et orthodoxe fidei defensionem,  [a 1Kb] de euis et prosperis temporibus excellentissimam Christianitatem uestram, in solio regalis potentie, cum dulcissima coniuge excellentissima regina, spiritali nostra commatre, atque amantissimis natis conseruare et protegere dignetur, tribuens uobis eterna celestis patrie gaudia possidenda. Incolumem excellentiam uestram gratia superna custodiat.



EPISTOLA XIu. Item exemplar epistole eiusdem pape ad domnum regem Pippinum, in qua continentur benedictiones, et prefatus papa poscens ut dominus rex Pippinus suos missos partibus Rome dirigeret [b 1Kb] et sibi de salute uel sospitate sua innotesceret, et qualiter in itinere egisset, et quomodo Dominus inimicos eius in manus ipsius tradidisset, et sub pedibus eius humiliasset.

 [c 1Kb] Domno excellentissimo et nostro spiritali compatri Pippino, regi Francorum et patricio Romanorum, Paulus papa.

Quoties fidelium Dei spiritualia referuntur studia, protinus audientium mentes ignite in Dei amore, et mandatis diuinis efficiuntur, atque ad superne considerationis [d 1Kb] merita amplissime ad laudem Dei proferre, et perennibus temporibus permanenda Scripture testimoniis tradere, [e 1Kb] dum uestro concursu et auxilio Ecclesie Dei exaltatio, et fidei orthodoxe [f 1Kb] profligatur defensio; pro quo benedictus et laudabilis in omnibus regibus coram Deo et hominibus esse dignosceris, Christianissime rex, et nomen benignitatis tue exaratum fulget in conspectu diuinitatis. Etenim dum huius euoluto temporis  spatio, quo nos nec uestre sospitatis relationem meruimus suscipere, nec penitus agnoscere, quid [g 1Kb] circa uos ageretur, uel qualiter in itinere, quo profecti estis, peregistis, nimis anxietatis feruore desiderii nostri affectio in hoc ipsum ad discendum sedulo prouocatur, presertim dum et a nostris uestrisque inimicis aduersa nobis de ipsis partibus annuntiantur. Unde desiderium magnum nobis inheret uestre sospitatis gaudia addiscere, et uestris salutaribus profectibus gratulari, et contra inimicorum contritionem agnoscere. Pro quo quesumus ut certos nos, sicut desideramus, per uestros nuntios de uestra prosperitate et letitia reddere iubeatis, quoniam uestra salus nostra est prosperitas, et uestra exaltatio nostrum procul dubio est gaudium, et immensa  securitas: [h 1Kb] dignamque ex hoc Dei deprecamur potentiam, ut ipse protector noster et cum eius angelis dignetur preexcellentissimam Christianitatem uestram tueri, et gubernare, ut in celestibus regnis et cum sanctis et electis, qui ab initio mundi placuerunt Deo, multipliciter consequaris mercedem.  [i 1Kb] Optantes quidem ut nos certiores uestra faciat a Deo protecta excellentia, quid erga uos, aut Christianam gentem uestram agere uidemini, et quomodo Deus noster uestros ac nostros humiliauit inimicos, et, ut fati sumus, certos nos, sicut desideramus, de uestra prosperitate et letitia reddere iubeatis. Incolumen excellentiam uestram gratia superna custodiat.



EPISTOLA Xu. Item exemplar epistole eiusdem pape ad domnum Pippinum regem, in qua continentur gratiarum actiones, et de sanitate ipsius, seu [i 1Kb] Caroli, et de Marino presbytero, atque de Rauenna, qualiter contra eamdem mala machinantur consilia.

[k 1Kb] Domno excellentissimo filio nostro spiritali compatri Pippino, regi Francorum, et patricio Romanorum,  Paulus papa.

Eximie et a Deo protecte excellentie uestre, harum deferente portitore, destinatos apices omni plenos dulcedine ac amore, quos cum magno uenerationis affectu acceptantes, liquidius cuncta in eis inserta agnouimus. Inter hec quippe, [l 1Kb] excellentissime fili, uestra nobis precelsa innotuit benignitas qualiter, diuina Dei nostri fauente misericordia, sani atque sospites, et illesi existentes sitis, simul cum excellentissimis natis uestris, spiritalibus filiis nostris Carolo et Carolomanno magnis regibus, atque domna Bertrada regina dulcissima [m 1Kb] spiritali commatre nostra, nec non et Gisla nobilissima nostra filia. Quibus agnitis, magnas ac innumerabiles polorum arbitrio ac regi regum Domino Deo nostro [n 1Kb] retulimus  laudes, quoniam iuxta illud, quod anhelantius optantes desideramus, uestram addiscere meruimus sospitatem. Pro quo Dominum Deum nostrum sedulis deprecationibus imploramus, qui nos per multorum curricula annorum de uestra integra sospitate faciat exsultare, eo quod uestra salus nostra est exsultatio, et uestra prosperitas nostrum procul dubio existit gaudium.

Et hoc in uestris regalibus apicibus continebatur ascriptum, quatenus uobis innotescentes significaremus, si circa sanctam Dei Ecclesiam, atque nostram mediocritatem, uel [o 1Kb] populi nobis commissi salus aut integritas profligaretur. Nam et de hoc magnas et innumerabiles gratias Deo omnipotenti et uestre excellentie referimus, quia sicut reuera Christianissime  et uere Dei cultor Ecclesiam Dei, et populum uestra excellentia uisitare non piget, sed hoc non nostris meritis, sed diuina proueniente misericordia agitur, dum omnia prospera [p 1Kb] circa sanctam Dei Ecclesiam, atque nostram mediocritatem, uel nobis commissum populum, existunt. Pro quo Deum celi,  penitus omnium bonorum largitorem rogabimus, [a 1Kb] uobis pro hoc precipuo ac pio opere sit retributor, ob tantam benignitatem et sollicitudinem, quam circa sanctam Dei catholicam et apostolicam Ecclesiam, uel eius [b 1Kb] familiarem populum habere dignoscimini.

Sed et hoc in ipsis uestris relationum apicibus continebatur, per uestros uobis fuisse nuntiatum legatos, quod a quibusdam malignis, et mendacium proferentibus, in istis partibus diuulgatum esset, quia si aliqua nobis necessitas eueniret, nullum nobis auxilium prebere [c 1Kb] uolueritis. De quo nefario dicto nequaquam nobis fuit, aut est hesitatio, quia, diuina faciente misericordia, magnam in uobis, post Deum, spem et fiduciam habemus: agnoscentes quod Deo  propitio nullum de quacunque parte [d 1Kb] erit impedimentum, uobis defensionem atque auxilium sancte Dei Ecclesie, uel eius peculiaris populi impertiendi, iuxta id quod beato Petro apostolo per beate memorie predecessorem domnum et germanum nostrum, ob remedium anime uestre, et ueniam delictorum uestrorum, pollicentes spopondistis. Quod in perpetuis temporibus, Domino annuente, firmum ac robustum credimus permanere.

At uero unde nobis Christianissima uestra direxit excellentia, quod si [e 1Kb] quis e uestris aduersariis aut contemptoribus ad nos uenerit, nullo modo cum eis nos aut in eorum societate misceri, absit a nobis ut hanc rem faciamus, dum profecto uestri inimici sancte Dei Ecclesie et nostri existunt. Quapropter  testatur ueritas quia ubi uestros amicos agnouerimus, tanquam amicos et fideles sancte Dei Ecclesie oblectare et amplecti cupimus; et ubi uestros inimicos inuenerimus, ueraciter tanquam inimicos sancte Dei Ecclesie et nostros proprios, ita eos respuimus atque persequimur, quia uestri amici, sancte Dei Ecclesie et nostri existunt, et qui inimicitias contra uos machinantur, profecto inimici sancte Dei Ecclesie et nostri esse comprobantur.

De missis uero uestris ac nostris, [f 1Kb] quia ad regiam urbem simul properauerunt, de quibus petiit nos uestra preclara excellentia sibimet a nobis significari, si quid ex eis addiscere potuimus, dum profecto nobis incognitum non est quod pro tam seua huius hiemalis temporis asperitate nullus de illis  partibus adueniens nobis annuntiauit qualiter circa eos agatur. Et ideo ad presens ignoramus quid uobis de eis ueraciter significemus.

At uero de Marino presbytero scripsit nobis Christianissima excellentia uestra quod demum in pristino esset constitutus honore, secundum qualiter uobis postulantes direximus, nos quidem testem Deum proferimus quod pro nulla alia re pro eo uobis direximus, nisi propter lacrymas et quotidianas lamentationes, quas eius genitrix effundere non cessat, que  et orbata lumine existit, et ideo uobis direximus, ut apud uos eum absoluere debuissetis, quia nichil de eo uobis fuit aut est, sed nec nobis, nisi tantummodo de eius iniqua malitia, quam contra sanctam Dei Ecclesiam maligna atque peruersa motus audacia agere presumit. Sed de hoc sicut per anteriores nostras litteras excellentie uestre direximus, in uestro sit arbitrio, uel potestatem, quid de eodem disponere uolueritis. Nulla nobis de eo cura est, nisi, ut prediximus, qualiter uestra fuerit uoluntas ita de eo disponere debeatis. At uero nobis direxit excellentia uestra, ut uobis intimare debeamus si nobis idem Marinus suas direxit litteras, de quo, teste ueritate, dicimus: nunquam nobis suas direxit litteras, [g 1Kb] ex eo quando illuc apud uestram excellentiam  properatus est. Nam nullo modo [h 1Kb] uobis uetare habuimus, si factum fuisset.

Interea nempe ea que a fidelibus sancte Dei Ecclesie et nostris, id est de partibus Rauenne ad nos peruenerunt, aptum prospeximus uestre excellentie intimanda eo quod emuli sancte Dei Ecclesie, et nostri, atque uestre excellentie, die noctuque non desinant, [i 1Kb] pertractare qualiter nos sibi Deo contrario preualere ac superare possint. Tamen et ea ipsa scripta que exinde suscepimus infra has nostras litteras excellentie uestre direximus, quatenus rei meritum addiscentes, agnoscatis quod illi a suo maligno proposito, et solita nequitia nequaquam desistunt. Pro quo Christianissime bone fili, et spiritalis compater, enixius elaborare atque decertare iubeas, quatenus  bonum opus quod cepisti per te compleatur, et ut sancta Dei Ecclesia, et eius peculiaris populus perfectam habeat liberationem, et securi ab inimicorum insidiis permaneant.

De reliquo uero petimus diuinam Dei nostri misericordiam, ut uos per multorum annorum curricula, in solio regni uestri conseruare dignetur, una cum excellentissimis uestris natis, nostrisque spiritalibus filiis Carolo et Carolomanno regibus Francorum, et patriciis Romanorum, nec non domna Bertrada excellentissima regina, spiritali nostra commatre, uestra coniuge, simulque et Gisila nobilissima puella, nostra spiritali filia, ad exaltationem et defensionem sancte Dei Ecclesie, simulque et eius peculiaris populi,  optantes diu uestre prosperitatis gaudia addiscere, atque immensam pro uobis diuinam implorare clementiam. Incolumem excellentiam uestram gratia superna custodiat.



EPISTOLA XuI. Item exemplar epistole eiusdem pape ad domnum regem directe pro defensione sancte Dei Ecclesie, et de collocutione cum Desiderio rege in urbe Rauenna.

[i 1Kb] Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

 Dum tanto uestre sublimissime excellentie beneficio, et impenso opitulationis adminiculo, sancta spiritalis mater et peculiaris uestra uniuersalis Dei Ecclesia dignoscitur releuata, que humana lingua sufficere ualeat ad huius bona uestre operationis merita gratiarum referre actiones? Et licet in hoc humane considerationis capacitas rependere nequeat, uerumtamen ille qui potens est, omnipotens et inuisibilis Dominus Deus noster, cuius ordinatione uestra regalis potentia confirmata consistit, interuentionibus sacris principis apostolorum beati Petri, dignam uobis remunerationem in presenti uita [a 1Kb] beatitudine retribuet, presertim dum et fortissimus sue orthodoxe fidei, et uenerabilium patrum pie traditionis defensor esse uideris, excellentissime  fili, et spiritalis compater, et ob hoc ipsam, quam ueneranter colis et defendere studes, orthodoxam fidem, semper habebis adiutricem, et profecto celestis tibi contra aduersantium cuneos administrabitur uictoria.

Interea quia magno amoris affectu circa uestram a Deo protectam eximiam excellentiam feruescimus, debitum uisitationis et salutationis gnauiter procurauimus sublimitati uestre persoluere, eximie fili et spiritalis compater. Hoc interea uestram [b 1Kb] meminisse uolumus excellentiam, nuper nobis direxisse, quatenus in pacis dilectione cum Desiderio Langobardorum rege conuersari studeamus. Quod quidem si ipse excellentissimus uir in uera fide et dilectione, quam uestre excellentie et sancte Dei Romane Ecclesie  spopondit, permanserit, utique et nos in caritate firma et stabili pace cum eo permansuri erimus, obseruantes illud dominice preceptionis documentum: [c 1Kb] Beati pacifici, quoniam filii Dei uocabuntur. Hoc itaque innotescimus Christianissime eximietati uestre, eo quod conuenit inter nos et eumdem Langobardorum regem, ut pariter nos in Rauennatium urbe presentare studeamus ad perficiendas quasdam utilitates spiritalis matris uestre sancte nostre Ecclesie, et pertractandum pro Grecorum malitia, qui quotidie imminent in ipsam Rauennam ingredi ciuitatem. Dumque pariter presentati, quidquid collocuti fuerimus, uel rei exegerit meritum, excellentissime et a Deo protecte eximietati uestre innotescemus. Orantes de reliquo diuinam clementiam ut ad perfectam  exaltationem sancte Dei Ecclesie, et orthodoxe fidei defensionem, euis et prosperis temporibus excellentissimam Christianitatem uestram in solio regalis potentie, cum dulcissima coniuge, excellentissima regina, spiritali nostra commatre, atque amantissimis natis, conseruare et protegere dignetur, tribuens uobis et eterna celestis patrie gaudia possidenda. Incolumem excellentiam uestram gratia superna custodiat.



EPISTOLA XuII. Item exemplar epistole eiusdem pape ad domnum Pippinum regem [d 1Kb] directe de monacho quodam Acosma ab Alexandrino patriarcha directo.


[e 1Kb] Domno excellentissimo filio, et nostro spiritali compatri Pippino, regi Francorum et patricio Romanorum, Paulus papa.

Quia Spiritus sancti gratia preueniente, cor benigne eximietatis uestre amor Dei inflammauit, profecto constat, a Deo seruate precellentissime rex, piis te profectibus adherere, et dum tantam in uobis cumulatam gratiam conspicimus, omnino nobis et omnibus Christianis fiducie materia de uobis admissa est, quod ea que ad cultum Dei et uere fidei orthodoxe obseruantiam respiciunt toto mentis conatu uos esse operaturos conspicimus.

 Inter hec uero, sublimissime fili, et spiritalis compater, si quid ad nos peruenerit, libentissime sicut orthodoxo regi et defensori fidei Christiane significamus. Innotescimus quippe, iam absolutis uestris missis, coniunxisse ad nos nauigium a partibus Africe, in quo quidam monachus [f 1Kb] Acosma ab Alexandrino patriarcha cum litteris directus aduenit, quarum instar prefulgide excellentie uestre misimus intuendam, ut ea que nobis pro integritate fidei ab Orientalibus presulibus et ceteris nationibus diriguntur agnoscatis, et letetur cor uestrum in huiuscemodi eorum affectu, que in mandatis Dei habere uidentur, quia dum pie considerationis studio mens uestra intenta existit, nimirum oppido gaudere  uos credimus, si ea uobis, que pro integritate fidei pertinent innotescimus, sed ipsa sancta orthodoxa, quam uenerando colitis, fides, uos et in presenti uita longeuiter cum uictoria foueat, et eterna cum sanctis tribuat gaudia possidenda. Incolumem excellentiam uestram gratia superna custodiat.



EPISTOLA XuIII. Item exemplar epistole generalis populi, senatusque Romani, ad domnum Pippinum regem directa, in qua continentur gratiarum actiones, et de litteris quas domnus Pippinus rex eidem populo direxit pro fide seruanda erga sanctam Dei Romanamque Ecclesiam et domnum Paulum apostolicum.

Domno excellentissimo atque precellentissimo, et a Deo instituto, magno, uictori, Pippino, regi Francorum, et patricio Romanorum omnis senatus  atque uniuersa populi generalitas a Deo seruate Romane urbis.

Si interius mente operum uestrorum studia humanus uoluerit sensus pensare, nichil, ut opinamur, ad horum uicissitudinem dignum potest existimari, aut in hac temporali uita rependi, sed tantummodo illa sunt consideranda uobis retribui a iusto iudice Domino Deo nostro, que oculus non uidit, nec auris audiuit, nec in cor hominis ascendit que preparauit diligentibus se. Hec nempe uobis digna est retributio, dum nimirum uestro certamine sancta Dei Ecclesia,  atque christianorum orthodoxa fides dignoscitur esse defensa, omniumque nostrum constant procurata salutis remedia. Et quia, precellentissime domine rex, dignatus est Deus noster redemptionem sue sancte Ecclesie, nostrorumque omnium operari, merito nos conuenit operum eius mirabilia decantare, consona cum propheta canentes uoce: [a 1Kb] Quoniam magnificata sunt opera tua, Deus. Omnia in sapientia fecisti, repleta est terra mirabilibus tuis. [b 1Kb] Quis enim loquatur potentias Domini, auditas faciat omnes laudes eius? Letantur enim celi, et exsultat terra in eo, quod talem Dominus noster sue sancte Ecclesie contulit defensorem, per quem cum fiducia nomen Domini in sancta aula eius glorificatur.

Directas itaque precellentissime ac Christianissime  benignitatis uestre litteras magno honoris affectu acceptantes suscepimus, et ita in earum susceptione letati sumus, tanquam si uestram excellentiam presentialiter conspiceremus, gemina festiuitatis gaudia nobis inserentes, dum uestram letitiam amplissime comperimus, quoniam nichil nobis dulcius, domine rex, in hac uita existit, quam de uestris prosperitatibus gratulari, dum uestra salus nostra post Deum est securitas. At uero in ipsis uestris mellifluis apicibus nos salutari [c 1Kb] prouidentia uestra et admonere precellentia uestra studuit firmos nos ac fideles debere permanere erga beatum Petrum principem apostolorum, et sanctam Dei Ecclesiam, et circa beatissimum et coangelicum spiritalem patrem uestrum, a Deo decretum dominum nostrum Paulum  summum pontificem, et uniuersalem papam. Pro quo omnino letati sumus in tam uestra prudentissima admonitione. O quanta diuina aspiratione interna uiscerum nostrorum precordia in nobis uestris fidelibus redundant! uere enim, Domine rex, profecto Spiritus Dei in uestro mellifluo inhabitat corde, et ideo tam salutari consilio uestros bene cupientes admonere studuistis. Nos quidem, precellentissime regum, firmi ac fideles serui sancte Dei Ecclesie, et prefati ter beatissimi et coangelici spiritalis patris uestri, domini nostri Pauli summi pontificis et uniuersalis pape, consistimus, quia ipse noster est pater, et optimus pastor, et pro nostra salute decertare quotidie non cessat, sicut et eius germanus sancte recordationis, beatissimus domnus Stephanus papa,  fouens nos, et salubriter gubernans, sicut et reuera rationales sibi a Deo commissas oues, dum nimirum et mitissimus et uere in omnibus misericors existit, imitator effectus beati Petri, cuius uices gerit, et dum eius uicarius consistit. Nos quidem, excellentissime ac Christianissime domine rex, firmam fiduciam in huiuscemodi uestra habemus pollicitatione; sed obnixe deprecamur, et tanquam presentialiter uestris regalibus prouoluti uestigiis, petimus, etiam et per nos beatus Petrus uestram aggreditur excellentiam, ut iubeas, benignissime regum, nosterque  post Deum defensor, ita solite decertare ac disponere, ut perfecta sancte Dei Ecclesie exaltatio, et fidei nostre orthodoxe omniumque nostrum [d 1Kb] profligetur defensio. Petentes et hoc coram Deo uiuo, qui uos in regem per suum apostolum beatum Petrum ungui precepit, ut dilatationem huius prouincie, a uobis de manu gentium erepte perficere iubeatis, et in eo quod cepistis bono permaneatis opere, quatenus in magna securitatis quiete degere ualeamus, et ex hoc eternam uobis in celo exoratam retributionis mercedem recipiatis; quoniam maximam post Deum, et beatum Petrum, in uestri, fortissimi regni brachio possidemus spem. Credimus in omnipotentis Dei nostri misericordiam quod amplissime nobis ea ipsa nostra spes operum uestrorum inferat fructum.

 Exaudi, domine rex, supplicationem nostram omnium bene cupientium uobis, et libentissime aures tuas accommoda in hoc ipsum quod postulamus. Sic te exaudiat Dominus in omnibus tuis petitionibus. Tu enim post Deum noster es defensor et auxiliator, et si omnes capitis nostri capilli lingue effecti fuerint, non ualebunt ob tanta uestra beneficia dignas referre gratiarum actiones. uerumtamen in quantum mens nostra ualet, laudis uestre preconia in omnibus gentibus diuulgamus; unde, eleuatis oculis, extensisque palmis, ad ethera, Dominum Deum nostrum immensis exoramus precibus, sua uos foueri gratia, mittens angelum potentie sue propugnatorem ante faciem uestram, qui, omnes aduersarios uestros expugnans, uestris subiiciat uestigiis,  regnique uestri dilatet terminos, et uictoriam uobis e celo concedat, ad perpetuam atque perennem sancte Dei Ecclesie, et nostram immensam securitatem, euisque ac felicissimis temporibus regale culmen uobis, ac excellentissime domine regine, atque preclaris uestris natis, excellentissimis regibus, concedat possidendum, et eterna premiorum cum sanctis et electis multipliciter tribuat gaudia. Incolumem excellentiam uestram gratia superna custodiat.



EPISTOLA XIX. Item exemplar epistole eiusdem pape ad domnum Pippinum regem directe, in qua continentur gratiarum actiones pro exaltatione sancte Dei Ecclesie, et ut missum suum Romam dirigeret.

 [e 1Kb] Domno excellentissimo filio, et nostro spiritali compatri Pippino, regi Francorum et patricio Romanorum, Paulus papa.

Dum illa que [f 1Kb] nostris stipendiis aguntur nulla possunt obliuione deleri, quanto magis illa que ad laudem Redemptoris Domini Dei nostri, eiusque sacratissime Ecclesie, et beati Petri apostolorum principis, geruntur, nec temporum prolixitate, nec diuersitate qualitatum, obliuioni mandantur, sed semper ad gloriam superne potentie, et fidelium eius pio exemplo permanent [g 1Kb] declarata? Scias excellentissime fili, et spiritalis compater, bone  orthodoxe rex, precelsa uestra et pia operatio, et in celo coram angelis Dei illustrata fulget, et in uniuerso orbe terrarum laudabiliter, in cunctis gentibus permanet uulgata; quoniam uestro post Deum auxilio et optimo certamine sancta spiritalis mater uestra Dei Ecclesia constat ab inimicorum insidiis erepta, et orthodoxa Christianorum fides ab impugnatoribus defensa. Pro quo exsulta in Domino, et letare, benignissime rex, quia nomen excellentie tue in libro uite exaratum rutilat in conspectu Dei. Interea, dum tanta nostro cordi desiderii capacitas imminet, de uestra prosperitate letos certosque effici, aptum prospeximus, missis sancte Dei Ecclesie nostris relationibus, excellentie uestre [a 1Kb] persoluere, dum nichil nobis dulcius, nilque suauius in  hac uita existit, quam de uestra prosperitate in Domino iucundari, in eo quod uestra salus, sancte Dei Ecclesie et fidei exaltatio, et uera defensio, [b 1Kb] ut semper scripsimus, existit. Unde et a te, quia corporali uisione procul ab inuicem consistimus, per nostras tamen relationes amore mutuo spiritaliter adnecti desideramus.

Itaque nimis deprecamur excellentiam uestram, sicut per anteriores nostras litteras postulandum direximus, ut iubeatis uestrum fidelissimum missum hic ad nos Romam dirigere, qui nobiscum pro insidiis inimicorum demorari debeat, per quem et meritum rei, ut cause euentus exegerit, excellentie uestre debeamus significare. [c 1Kb] Unde nunc direximus  ad uestram a Deo seruatam excellentiam presentem Petrum, primum defensorem sancte nostre Ecclesie, fidelissimum missum, cui de omnibus apostolicis causis iniunximus benignitati uestre exarandum. Quem petimus hilari a uobis suscipi animo, eumque pro amore fautoris uestri beati Petri apostolorum principis in omnibus acceptare, atque nostris precibus aurem benignitatis uestre accommodare dignemini, et ad nos cum effectu atque letabundis nuntiis absoluere iubeatis. Supplici deprecatione, te bone orthodoxe rex, quesumus postulantes, ut sis nobis post Deum firmus protector atque defensor, constanter in eo quod cepisti bono ac pio redemptionis sancte Dei Ecclesie permanens opere. Optime enim [d 1Kb] precellenti uestre Christianitati compertum  existit quanta qualisque sit impia hereticorum Grecorum malitia, inhianter [e 1Kb] meditantes, atque insidiantes, qualiter Deo illis contrario sanctam catholicam et apostolicam Ecclesiam humiliare atque conculcare, et fidem orthodoxam, atque sanctorum patrum traditionem, destruere possint.

Sed tu, bone potentissime rex, uiriliter, sicut uere orthodoxus, eisdem impiis resistere hereticis, atque solite sanctam Dei Ecclesiam, et Christianorum orthodoxam fidem, tuo a Deo protecto auxilio atque  congruo disposito defendere digneris, quoniam magna, post Deum, in uestra excellentia, et fortissimi regni uestri brachio existit fiducia, et credimus quod, Deo cooperante, eadem nostra spes firma permanens ad optatum perducatur desiderium, ut merito ex hoc a iusto Domino Deo nostro, uobis in presenti et futura uita tribuatur remuneratio, beato principe apostolorum interueniente, pro cuius amore in eius decertatis causis, letique solite [f 1Kb] de uestro proposito effecti, cum propheta consona canere ualeamus uoce: Saluum fac, Domine, Christianissimum Pippinum regem, quem oleo sancto per manus apostoli tui ungui precepisti, et exaudi eum in quacunque die inuocauerit. Cum his uero deprecationibus et hoc eius pietatem quesumus, ut longo senio  regni potentiam excellentie uestre, [g 1Kb] commatri a Deo protecte regine, atque amantissimis natis uestris domnis Carolo et Carolomanno precelsis regibus Francorum, et patriciis Romanorum, atque nobilissime domine Gisle, salubriter concedat possidendam, tribuens uobis et eternam in celestibus regnis beatitudinem perfruendam. Incolumem excellentiam uestram gratia superna custodiat.



EPISTOLA XX. Item exemplar epistole eiusdem pape ad domnum Pippinum regem directe, de sanitate uel incolumitate eius percunctandum, simulque et de missis suis, qui ad regiam fuerunt directi urbem.

[h 1Kb] Domino excellentissimo filio et nostro spiritali compatri Pippino, regi Francorum et patricio Romanorum,  Paulus papa.

Premissis nostris apicibus et affatibus per Droctegandum [i 1Kb] et uilkardum, Deo amabiles, fidelissimo regi uestros [i 1Kb] missos sumus impensius deprecati eximiam excellentiam uestram, ut nos certiores atque letiores reddere annueretis de uestra amplissima sospitate, et de eo, quo profecti estis, itinere, qualiter erga uos Dominus esset operatus. Et dum tanto euoluto tempore nullam a uobis responsionis seriem de huiuscemodi re agnouimus, uehementer noster attritus est animus. At uero per diuersos ex ipsis regionibus liminibus apostolorum aduenientes peregrinos didicimus sospitem te ad propria, precellentissime fili, et spiritalis compater, esse, annuente Deo, reuersum. Unde magno gaudio noster animus releuatus est.

 Quapropter, destinatis presentibus nostris apostolicis syllabis, uisitationis causa, obnixe petimus ut sublimis uestra excellentia quantocius nos de amplissima incolumitatis uestre sospitate letos reddere, significans, christianissime fili, et spiritalis compater, qualiter erga uos, et excellentissimam filiam, et spiritalem nostram commatrem, et eximios [k 1Kb] filios, agatur, ut noster animus maxima iucunditatis exsultet letitia, quoniam nimio desiderio feruescimus uestram sedulo addiscere sospitatem,  et de uestro gaudio exsultare. Quoniam uestra salus exaltatio est sancte matris uestre Ecclesie, et prosperitas uestra nostra esse probatur letitia. Itaque, precellentissime fili, et spiritalis compater, bone et optime rex, ecce hactenus nullam rei ueritatem de nostris missis, qui a regia profecti sunt urbe, addiscere ualuimus. Dum uero rei agnoscere potuerimus ueritatem, confestim eximie excellentie dirigemus in responsis.

His premissis, Deum celi petimus, ut uobis et presentis uite longeuitatem et regni gubernacula cum excellentissima regina filia, et spiritali nostra commatre, christianissima regina, uestraque dulcissima coniuge, atque amantissimis uestris natis, nostrisque filiis, iisdem eximiis regibus, et patriciis  Romanorum, perfruendum concedat, et celestis regni participes faciat, nosque permittat de uestra amplissima sospitate semper gratulari. Incolumem excellentiam uestram gratia superna custodiat.



EPISTOLA XXI. Item exemplar epistole eiusdem pape ad domnum Pippinum regem directe, de Marino presbytero, et eius iniquo consilio, et de consecratione ipsius.

[a 1Kb] Domno excellentissimo filio et nostro spiritali compatri Pippino, regi Francorum et patricio Romanorum, Paulus papa.

Omnino compertum habet uestra Christianissima excellentia qualiter Marinus presbyter noster [b 1Kb] ibidem ad uos moratur, iniqua operatione contra sanctam Dei Ecclesiam, fidemque orthodoxam, Deo  sibi contrario, cum Georgio quodam imperiali a secretis, consilia sedi nostre contraria et uestre simili modo [c 1Kb] ingerere cupiens. Quod quidem et idem imperator uestre a Deo protecte excellentie per suas innotuit litteras. Unde [d 1Kb] quia defensorem fidei orthodoxe atque propugnatorem gregis sui uel populi Christiani liberatorem Christianissimam bonitatem uestram beatus apostolus, et princeps apostolorum Petrus eligere et confirmare dignatus est, idcirco adoptamus atque deprecamur eximiam bonitatem uestram, optime rex, et spiritalis compater, ut iubeas sanctissimo fratri nostro [e 1Kb] Wulcario episcopo precipere quatenus ipse eumdem Marinum presbyterum, nostra uice, episcopum consecrare debeat, et in una ciuitatum uestrarum illis in partibus  constituta, in qua preuiderit uestra sapientissima eximietas, eum ordinare disponite, quatenus perpetrati sceleris sui recordans, se inique egisse peniteat, ne in eo, quod absit, antiquus humani generis hostis mentem illius uagantem inueniens quasi in sublime extollat, seuissimeque quoquomodo ualeat funditus disperdere. Sed magis, ut confidimus in uestram benignissimam excellentiam, atque a Deo preclaram cordis uestri dilatationem, huic nostre  postulationi uestra preclara excellentia aurem accommodare dignetur, quatenus et ille securus de huiuscemodi re persistat, et nos pro uestra immensa letitia atque sospitatis gaudio indesinenter Dominum Deum celi exorare iubeamus. Bene ualete.



EPISTOLA XXII. Item exemplar epistole eiusdem pape ad domnum Carolum et Carolomannum reges directe, in qua continentur gratiarum actiones, et de litteris ab eis directis, et ut cum [f 1Kb] domino genitore eorum semper pro defensione sancte Dei Ecclesie decertare debeant.

[g 1Kb] Domnis excellentissimis filiis Carolo et Carolomanno regibus Francorum et patriciis Romanorum, Paulus papa.

Quanto decoris nitore regalis glorie fastigium ornetis,  ex hoc utique omnibus patenter datur intelligi, dum nimirum, sicut preclaro genere orti, piis operibus ac dignis uidemini illustrari moribus. Unde unam quidem huius diuini muneris gratiam possidetis ex genere, et alia fruimini ex opere. Et nec mirum, si tantis infulis glorie nobilitas uestra pollet, dum profecto scriptum est: [h 1Kb] Generatio rectorum benedicetur. Glorificamus enim atque conlaudamus Dei nostri clementiam qui tantam uobis Spiritus sancti gratiam contulit, iam nempe predestinatos uos habuit, antequam de materno prodiretis utero, quoniam [i 1Kb] quos presciuit, et predestinauit; quos predestinauit, hos et uocauit, illos et magnificauit. uere enim magnificauit Dominus misericordiam suam super uos, et in reges per suum apostolum beatum  Petrum uos unguens defensores sancte sue Ecclesie atque fidei orthodoxe constituit, ut participes, in hoc bono opere, uestri Christianissimi efficiamini genitoris, pro quo digna uobis erit in celestibus regnis cum eo concessa remuneratio, et cum omni eritis sanctorum computati collegio.

Interea reuersus ad nos Petrus primus defensorum missus noster detulit nobis, quas direxistis, litteras; quibus relectis, magna cor nostrum repletum est letitia. Per has quippe innotuistis, excellentissimi atque precellentissimi filii, uos semper in amore beati Petri, et spiritualis matris uestre, sancte Dei Ecclesie, atque nostro, esse permansuros, et uiriliter decertaturos pro ipsius sancte  Dei Ecclesie atque fidei orthodoxe defensione. Et quidem nobis, boni precellentissimi reges, de uestra firma huiuscemodi constantia omnino confidendum est, magnam post Deum in uobis habentes spem. Sed omnipotens Dominus, qui diues est in misericordiis, ad perfectam uos perducat etatem, tribuens uobis longeua ac felicia tempora, corroboretque in uobis fortitudinem brachii sui, atque uictores uos super omnes barbaras efficiat nationes, dilatans regni uestri terminos, atque de uestro preclaro  semine super regale solium potentie uestre usque in finem seculi sedere permittat, pro eterna sancte sue Ecclesie uniuersali exaltatione et fidei orthodoxe defensione.

Sed peto, excellentissimi filii, ut imitatores uestri Christianissimi genitoris efficiamini, eiusque Deo placita sequentes uestigia, ut sicut ipse operibus omnibus gentibus demonstrauit, ita quoque et uos bonum quod cepistis opus perficere studeatis, et uiriliter cum eo decertare, quatenus amplissima sancte Dei Ecclesie procuretur exaltatio, dum uestro auxilio beatus Petrus receperit iustitias suas, dignamque ex hoc coram Deo et angelis eius, eodem principe apostolorum beato Petro interueniente, celestium premiorum recipiatis remunerationem, et  uestri nominis memoria [a 1Kb] laudabilis maneat in seculum seculi diuulgata. Deus autem omnipotens, qui cuncta ex nichilo sue potentie uerbo firmauit, suis uos diuinis adherere faciens mandatis, uestra in beneplacito suo dirigat studia, tribuatque uobis prudentie industriam, qualiter regni culmen gubernare ualeatis, atque aduersantium gentium nationes uestris subiiciat pedibus, et sicut in presenti uita regalem uobis concessit dignitatem, ita quoque et celestia uobis conferat premiorum gaudia.



EPISTOLA XXIII. Item exemplar epistole eiusdem pape ad domnum Carolum et Carolomannum reges directe, in qua continentur gratiarum actiones et uberrime benedictiones.

Domnis excellentissimis filiis Carolo et Carolomanno  regibus Francorum et patriciis Romanorum, Paulus papa.

Missam relationem excellentie uestre, deferentibus  harum gerulis, Droctegando scilicet et religiosis abbatibus, suscipientes uotiuo sumus incolumitatis uestre nuntio releuati, optantes ut uitam actusque uestros sua misericordia Dominus et protegat et disponat, atque ad perfectam perducat etatem. Per easdem siquidem syllabas innotuistis maximam uos tenere uerecundiam in id quod interim munerum commoda per harum latores nobis dirigere non ualuistis. Sed quid est, dulcissimi atque amantissimi filii, uictoriosissimi reges, quod nos muneribus uestris letificare inhiatis? Nulla enim alia munera desideramus, quam uestre incolumitatis prosperitatem sedule addiscere, et de uestris profectibus gratulari. Hec est locupletatio nostra [b 1Kb] uestram, quam inhianter amplectamur, exsultationibus  iucunditatem. Hec est exaltatio sancte Dei Ecclesie, et defensio fidei orthodoxe, uestre protectionis integritas. uos quippe Dominus elegit pre omnibus regibus, et liberatores sancte sue catholice et apostolice constituit Ecclesie, et in reges per manus beati Petri ungui dignatus est.

Sed omnipotens Dominus, per quem reges regnant, ad perfectam uos perducat etatem, et solium regni uobis, uestroque preclaro semini, euis prosperisque temporibus ad exaltationem sancte sue Ecclesie, et amplissimam Christianorum orthodoxe fidei defensionem concedat possidendum, tribuens uobis e celo uictorias, omnesque barbaras nationes uestris Deo imitabilibus subiiciens uestigiis, et eterne uite gaudia largiri dignetur; quatenus sicut in  presenti uita regnatis, et uenturo in seculo cum Christo regnare mereamini; dicatque omnis populus: [c 1Kb] Amen, fiat, fiat. Bene ualete.



EPISTOLARUM PAULI LABBEANA SYLLOGE.



EPISTOLA PRIMA. PAULI ELECTI PAPAE I [a 1Kb] AD PIPPINUM REGEM. De ipsius electione ad pontificatum, ante consecrationem scripta. Spondet se in ea fide et concordia, quam Stephanus decessor eius Pippino regi pactus est, cum suis permansurum.


Domino excellentissimo filio Pippino Francorum et patricio Romanorum, Paulus diaconus, et in Dei nomine electus sancte sedis apostolice.

Cum graui gemitu, et immenso merore cordis, innotescimus a Deo protecte excellentie tue, pontentissime uictor rex, Dei uocatione de hac luce ad eternam requiem esse subtractum sancte recordationis dominum et germanum meum Stephanum papam, in cuius etiam transitu et ipsi lapides, si dici  potest, nobiscum flentes lacrymauerunt. In cuius apostolatus ordinem a cuncta populorum caterua mea infelicitas electa est. Et dum hec agerentur, conuenit Romam Immo Christianissime excellentie  tue missus; et cum eo loquentes una cum nostris optimatibus, aptum perspeximus eum hic detineri, donec Dei prouidentia sacra apostolica benedictione illustrati fuissemus, et tunc plenius satisfactus de nostra uel cuncti populi puritate et dilectione, quam erga tuam benignissimam excellentiam et cunctam gentem Francorum gerimus, eum ad uos repedandum cum nostris missis apostolicis absolueremus. Quoniam nos pro certo cognoscas, excellentissime et a Deo protecte noster post Deum auxiliator et  defensor rex, quod firmi et robusti usque ad animam et sanguinis nostri effusionem, in ea fide et dilectione et caritatis concordia, atque pacis federe, que prefatus beatissime memorie dominus et germanus meus sanctissimus pontifex uobiscum confirmauit, permanentes, cum nostro populo permanebimus usque in finem. Unde et indesinenter extensis palmis ad celum pro uite incolumitate excellentie tue, atque dulcissimorum filiorum, et excellentissime regine sospitate, Domini Dei nostri exoramus clementiam, ut semper tuum auxilium et firmissima protectio extendatur super nos. Incolumem excellentiam tuam gratia superna custodiat.



EPISTOLA II. AD PIPPINUM REGEM. Accusat inter cetera Desiderium regem quod promissas Ecclesie Romane ciuitates non restituat, oratque ut illum ad has reddendas impellat, et ne aliis litteris suis, quas de laxandis eius obsidibus illius impulsu scripsit, fidem habeat.


Domino excellentissimo filio, et nostro spirituali compatri Pippino regi Francorum et patricio Romanorum, Paulus papa.

Quoties perspicua eximietatis uestre merita mystica consideratione cernens cordis oculis confero, oppido me admirari conuenit intemeratam superfluamque excellentie tue mentis constantiam, et feruentissimum affectum, quem circa Dei amorem et eius principis apostolorum incessanter gestas, quoniam Deo magis quam hominibus fauere niteris. Unde perspicuum est uos pre omnibus regibus et  potentibus piis pellere operationibus, quia assumpto celesti triumpho ultro te, excellentissime fili et spiritalis compater, ad liberandam Dei Ecclesiam adhibuisti. Et ideo ut ipsum pie operationis uestre certamen effectu mancipetur, crebro nos congruit, sicut liberatori ipsius sancte Dei Ecclesie, et eius peculiaris populi, apostolicos dirigere apices. Primum omnium nobis super omnia nectarea et dulcia existit desiderabilia prosperitatis uestre gaudia addiscere; deinde uero que sancte Ecclesie Dei et nobis consistunt necessaria quantocius intimare, ut uera, excellentissime fili, et noster spiritalis compater, agnoscas non pridem per apostolicas litteras eximietati tue innotuisse, que in his partibus a  Desiderio Longobardorum rege impie peracta sunt, atque crudeliter perpetrata. Igitur dum tam perniciosam eius operationem cerneremus, aptum prospeximus presentem fidelissimum uestrum missum Rodbertum hic apud nos detinere, quatenus quid cepta iam fati Desiderii regis uel Longobardorum populi malitia pareret presentaliter agnoscens atque conspiciens, uestram certiorem reddidisset eximiam precellentiam. Etenim sicut pridem, ecce et nunc innotescimus a Deo seruate excellentie uestre quod prefatus Longobardorum rex Pentapolensium per ciuitates transiens, quas beato Petro pro magna anime uestre mercede contulistis, ferro et igne omnia sata et uniuersa que ad sumptus hominum pertinent consumpsit; sicque Spoletinum et Beneuentanum,  qui se sub uestra a Deo seruata potestate contulerunt, ad magnum spretum regni uestri desolauit, atque ferro et igne eorumdem ducatuum loca et ciuitates deuastauit; et comprehensum Albinum ducem Spoletinum, et cum eo satrapas, qui in fide beati Petri et uestra sacramentum prebuerunt, infixis in eis pessimis uulneribus, in uinculis detinet. Appropinquante autem eo Beneuento, illico dux Beneuentanus fugam arripuit in Otorantinam ciuitatem; et dum immineret ut ex ipsa sua ciuitate exire eumdem ducem suaderet, nequaquam in eo suam adimplens uoluntatem, constituit ducem alium in eodem Beneuentano ducatu, nomine Arigis. Et confestim dirigens Neapolim idem Desiderius rex, accersiuit Georgium imperialem missum, qui ad uos  in Franciam directus fuerat, cum quo nefaria clam locutus est, iniens cum eo consilium, atque suas imperatori dirigens litteras, adhortans eum, ut suos imperiales dirigat exercitus in hanc Italiam prouinciam; et ipse Desiderius cum uniuerso Longobardorum populo professus est, Deo sibi contrario, auxilium prefatis imperialibus exercitibus impertire, quatenus ex una parte ipsius exercitus, et ex alia idem Desiderius cum uniuerso Longobardorum populo, utrique dimicantes Rauennatium ciuitatem comprehendere queant, suamque imperator, quod Dominus non permittat, adimplere ualeat in quocunque uoluerit uoluntatem. Nam et cum eodem Georgio imperiali misso constituit ut dromonum Sicilie stolus in Otorantina ciuitate dirigatur, ut  tam Greci quam Longobardi ipsam obsidentes comprehendere ualeant ciuitatem, eamque concedat imperatori cum hominibus et facultatibus que in ea consistunt, et tantummodo ducem illum atque eius nutritorem Ioannem predicto regi restituat. Post uero dissolutionem eorumdem ducatuum, coniunxit hic ad nos Rome idem Longobardorum rex; et cum eo loquentes, nimis eum adhortati sumus, et per sacratissimum corpus beati Petri, atque etiam per tuam a Deo protectam excellentiam, fortiter illum coniurauimus, ut ciuitates illas, id est Imolam, Bononiam, Auximum, et Anconam, quas nobis presentialiter, simul per uestros missos, id est Folradum Deo amabilem abbatem, atque Rodbertum, excellentissime  Christianitati tue, et per te etiam beato Petro apostolorum principi pollicitus est redditurum, restituere deberet. Quod minime acquiescere inclinatus est: sed simulans, ut certe stropharius, uarias occasiones adhibuit; inquiens ut si suos quos illic Francia habere uidetur, obsides reciperet, tunc in pacis concordia nobiscum conuersaretur. Unde petimus te, excellentissime fili et spiritualis compater, et obnixe deprecamur a Deo inspiratam eximietatem tuam, ut iubeas perfectam liberationem sancte Dei Ecclesie, et eius peculiaris populi exercere; et ita id quod magna anime tue mercede beato Petro pollicitus es, firmiter permanere: ipsumque Desiderium Longobardorum regem fortiter constringere digneris, ut prolatam a Deo promissionem beato Petro protectori  uestro restituere debeat atque in omnibus adimplere. Tuique studii sit, bone potentissime rex, sicut cepistis, perfectius hanc sanctam Dei Ecclesiam et eius peculiarem populum de hostium incursione eruere: ut, annuente Deo, certamen benigne operationis tue uberrime fecundetur; quatenus in die aduentus Domini Dei et Saluatoris nostri Iesu Christi, luceas sicut radiantissimus sol inter uniuersos reges et potentes, atque ipsam sanctam Dei Ecclesiam, et eius populum tuo adminiculo ereptum, diuine maiestati, absque ulla lesionis seuitia, offerre, et tunc centuplum remunerationis ab eodem Domino Deo nostro iudice percipere, et uitam eternam possidere merearis. Coniuro te, fili excellentissime, per omnipotentem Deum et eius principem  apostolorum beatum Petrum, ut benigno intuitu et libentissimo animo nostras preces audire iubeas: ut et Deus tibi omnipotens, in his que eius potentiam deprecatus fueris, sue diuinitatis aures inclinet, et uictorem te super omnes barbaras nationes faciat. Omnes enim omnino gentes que super faciem uniuerse terre consistunt compertum habent tuum certamen, quod ad defensionem sancte Dei Ecclesie adhibuisti, et magnum te ac precipuum regem laudabiliter asserunt. Sed et nos bonam tuam famam longe lateque protelare atque dilatare non desistimus, in eo quod certe post Deum sicut murum inexpugnabilem tuam firmissimam fidem in nostro pectore conferimus, magnam in te post Dei presidium  possidente spei fiduciam: quod et plerumque ob tue immaculate promissionis fideique meritum consecuturi sumus. Etenim magnopere presente nostros missos, id est reuerentissimum, sanctissimum fratrem et cepiscopum nostrum Georgium, atque dilectum filium nostrum Stephanum presbyterum, ad uestram a Deo custoditam excellentiam misimus; dumque uestris Deo amicabilibus uestigiis fuerunt una cum Rodberto fidelissimo uestro misso presentati, cuncta uiua uoce Christianissime excellentie tue que acta sunt, et rei exigit meritum, nobisque necessaria existentia intimabunt. Maximo namque desiderio noster anhelabat animus; apostolicas excellentie uestre dirigere litteras salutationis ac uisitationis, ob causam rerum euentus significandum,  et minime ualuimus, imminentibus circumquaque Longobardorum regis insidiis. Attamen ecce iam duas apostolicarum litterarum assertiones excellentie uestre clam per maximam industriam misimus, et ignoramus si ad uos ipse peruenerint littere. Unde ambigimus ne a Longobardis comprehendantur. Pro quo et nunc per prenominatos nostros missos alias uobis litteras misimus, quasi obtemperantes prefati Desiderii regis uoluntati, ad suos hospites absoluendum, et pacem confirmandum. Sed bone excellentissime fili, et spiritalis compater, ideo istas litteras tali modo exarauimus, ut ipsi nostri missi ad uos in Franciam ualerent transire: quoniam si hoc non egissemus nulla penitus ratione per Longobardorum fines transire ualuissent. Sed susceptis  ipsis litteris, earum seriem nullo modo perficiatis, neque prefatos hospites permittatis parti Longobardorum restituere. Potius autem coniuramus te, excellentissime fili et spiritalis compater, per Deum uiuum, et corpus beati Petri, ut fortiter ipsum Desiderium uel eius Longobardorum gentem constringere iubeas, quatenus prefatas quas pollicitus est ciuitates tue melliflue excellentie, et per te beato Petro fautori tuo restituat: quoniam nullam, ut prefatum est, de his que primitus pollicitus est, cum eo firmam ualuimus stabilire conuenientiam. Oramus autem omnipotentem Deum, ut pio intuitu de throno maiestatis sue super uos uestrumque regnum respiciat, et sua dextera excellentiam uestram circumtegat, atque in omnibus muniat, et presentis  uite cursum salubriter exsequi, et regni potentiam gubernare permittat per plures annorum metas, una cum excellentissima et a Deo seruata filia, et spiritali nostra commatre, atque amantissimis uestris meisque filiis, et gaudeatis de eorum florigero germine: et mittat omnipotens Deus, ut semen uestrum splendidissimum usque in finem mundi idem regni fruatur culmen, etiam uenturo in seculo infinita gaudia cum sanctis et electis suis uobis concedat: quatenus sicut in presenti uita, et in futura beatitudine adepti promissam uobis mercedis coronam, cum Christo regnare mereamini. Incolumem excellentiam uestram gratia superna custodiat.


EMBOLUM.

 Pro uere benedictionis causa direximus uobis appallateam unam spatham, ligatam in gemmis cum balteo suo: annulum unum, habentem hyacinthum: storacinum pallium unum, habentem paones. Quam paruam benedictionem petimus ut excepta iniuria suscipere iubeatis. Dominis Carolo et Carolomanno, pro magna apostolica benedictione, annulos singulos, habentes hyacinthos.



EPISTOLA III. AD PIPPINUM REGEM. Laudat Pippinum et gratias agit quod aduentantibus ipsis legatis, Remigio fratre et Authario duce, Desiderius rex ciuitates et patrimonia Ecclesie ex parte restituerit, partem alteram in certum tempus redditurum se condixerit.

 Domino excellentissimo filio et nostro spiritali compatri Pippino regi Francorum et patricio Romanorum, Paulus papa.

Quia excellentia uestra merito bonorum operum superno examini fuerit comprobata, ipsis iam in manifesto rerum exhibitarum effectibus demonstratum est.



EPISTOLA Iu. AD PIPPINUM REGEM. Conqueritur iterum de Desiderio rege, quod promissam legatis integram restitutionem non prestet, et de comminatoriis litteris quas scripserat. Orat Pippinum, ut tres legatos Ecclesie causa mittat.

Domino excellentissimo filio, et nostro spiritali compatri, Pippino Francorum regi et patricio Romanorum Paulus papa.

 A Deo institute precellentie uestre his nostris apostolicis syllabis, bone potentissime rex, fili excellentissime, et spiritalis compater, sicut nostro post Deum liberatori, ea que ad agnitionem nostram de diuersis adueniunt partibus, summopere innotescere studemus. Agnoscat siquidem eximietas uestra, intimasse nobis quosdam sincerissimos fideles spiritalis matris uestre sancte nostre Ecclesie, quod sex patricii, deferentes secum trecenta nauigia, simulque et Siciliensem stolum, in hanc Romanam urbem absoluti a regia urbe ad nos properant. Quid ii uelint agere, aut pro qua diriguntur causa, rei ueritatem ignoramus: hoc tantum nobis nuntiatum est quod ad nos progredi, et ad uestram summe laudabilem precellentiam in Franciam ingredi sunt  dispositi: eademque nobis destinatas litteras infra hec nostra scripta uestre excellentie direximus intuendas. Itaque et hoc conseruande eximietati uestre innotescimus, quod quemadmodum in presentia missorum uestrorum constitit cum Desiderio Longobardorum rege, ut nostras Romanorum iustitias ex omnibus Longobardorum ciuitatibus plenius primitus acciperemus, et ita postmodum ad uicem ex omnibus nostris ciuitatibus integras Longobardis laceremus iustitias; freti in huiuscemodi eius pollicitatione, quam in presentia predictorum missorum uestrorum exhibuit, nostros missos direximus ad easdem recipiendas faciendasque iustitias. Ipse uero uarias adhibens occasionum uersutias, nequaquam nobis primitus, ut constitit, plenarias de  omnibus suis ciuitatibus facere uoluit quas exquirimus iustitias, et ita demum suas in integro ex omnibus nostris ciuitatibus recipere: sed sigillatim tantummodo de una ciuitate facere, et de alia recipere maluit; uolens per hoc dilationem inferre, ne pars nostra Romanorum propriam consequatur iustitiam. Et ecce nostri missi nichil impetrantes ad nos sine effectu reuersi sunt. Et plures depredationes ex tunc, atque multa et inaudita mala in nostris immittit finibus. Unde ecce suas confestim direxit litteras, per quas confidens in sua ferocitate, Deum pre oculis non habens, nec beatum principem apostolorum Petrum metuens, comminationes nobis direxit, et inania detractionum uerba protulit. Quas et de  presenti, infra hanc nostram exarationis seriem, uestro prefulgido et a Deo instituto culmini direximus, ut earum precelsa eximietas uestra agnoscens textum, consideret quanta sit eius malitia, et elationis cordis superbia, in id quod contra beatum Petrum, et uestram regalem potentiam se erigens, malitias nobis comminatur inferre. Sed nos spem nostram, post Deum, sicut inexpugnabilem murum, firmissimam in uestram a Deo corroboratam excellentiam habemus. Pro quo flexo poplite petimus, et per nos etiam beatus Petrus apostolorum princeps uestram aggreditur eximiam precellentiam, quatenus inspiratus ob omnipotente Deo, qui uos sancte sue Ecclesie defensorem ac liberatorem constituit, salutem nostram amplissime procurare, et contra omnium  nostrorum inimicorum ferocitatem et arrogantiam solitus auxiliator et protector noster existere iubeas, Christianissime et spiritalis compater, quatenus lucratissimum premium a Redemptore nostro Domino Deo, intercedente beato Petro apostolorum principe, consequi mereamini; et sicut terrenum, ita et celeste regnum cum sanctis et electis Dei per infinita secula consequi mereamini. De omnibus uero subtili enarratione presenti Coniberto uestro fidelissimo uasso iniunximus cuncta liquidius uestre regali potentie suggerere. Sed et hoc obnixe postulamus benignam excellentiam uestram, ut missos uestros aptos, quales uobis placuerint, ad nos dirigere debeatis, qui in nostro inueniantur esse auxilio: unus tamen ex eis usque Ticinum properare debeat, ut  dum cum Desiderio rege locutus fuerit, quidquid ei in responsis reddiderit, uestre excellentie renuntiet: reliqui uero duo cum uestro dispositu et ordinatione apud nos coniungere festinent, ut in nostro, ut dictum est, consistant auxilio. Incolumem excellentiam uestram gratia superna custodiat.



EPISTOLA u. AD PIPPINUM REGEM. De sacra mensa Stephano pape a Pippino rege donata; quo ritu Rome ab eius missis ad beati Petri confessionem oblata, et a Paulo papa suscepta atque consecrata sit.

Domino excellentissimo filio et nostro spiritali compatri Pippino regi Francorum et patricio Romanorum  Paulus papa.

Cum maximo honorificentie conatu, et dilectionis affectu, quas preclara excellentia uestra misit litteras, ferentibus Andrea et Gunderico solertissimis uiris, Christianitatis uestre missis, acceptantes suscepimus. Et post alia: Interea precellentissime ac benignissime rex Christianissime fili et spiritalis compater, suscepimus et mensam illam, quam olim sancte recordationis domino et germano nostro beatissimo Stephano pape, et per eum beato Petro apostolo obtulistis. Quam et cum hymnis et canticis spiritalibus, litanie laudes solemniter Deo referentes, infra aulam ipsius principis apostolorum introduximus: quamque uestri missi in sacram confessionem,  super corpus scilicet eiusdem celorum ianitoris ex uestri persona obtulerunt. Quam et chrismate unctionis sanctificantes, et sacram oblationem super eam imponentes, sacrificium laudis Deo omnipotenti pro eterna anime uestre remuneratione et regni stabilitate obtulimus; decernentes apostolica censura sub anathematis interpositione, nulli unquam licere eam ab Ecclesia beati Petri alienare. Et ecce memoriale uestrum in eadem apostolica aula fulgens permanet in eternum: cuius remunerationem uos credite a iusto retributore Domino Deo, et beato apostolorum principe Petro, in celestibus regnis adepturum. De Georgio itaque et Petro quod innotuistis omnino agnouimus. Sed hoc in uestre uoluntatis arbitrio relaxamus, ut qualiter uobis placuerit, ita ex eis  agatis, siue illos apud uos detinendo, siue etiam ad nos absoluendo: quoniam omnino que uobis placita sunt, et nobis omnino congrua et prospera esse uidentur. Prefati denique missi uestri omnia que a uobis iniuncta exstiterunt liquidius nobis retulerunt; de quibus ad singula responsum reddidimus, eosque de cunctis informatos ad uos enarrandum absoluimus. Omnipotens autem Dominus, qui diues est in misericordia, sue extensionis brachio uos continua defensione protegat, et omnes aduersarios ac rebelles uestris regalibus subiiciat uestigiis, tribuens longeuiter ac salubriter, una cum excellentissima filia et spiritali nostra commatre, benignissima regina, et amantissimis natis Carolo et Carolomanno, excellentissimis regibus et patriciis Romanorum, atque Gisila  nobilissima, regni gubernacula possidenda, et eterna gaudia cum sanctis et electis perfruenda. Incolumem excellentiam uestram gratia superna custodiat.



EPISTOLA uI. AD PIPPINUM REGEM Gratias agit de misso ad se sabano, in quo Pippini filia sacris undis abluta suscepta fuerat, et quo pacto exceperit significat.

Domino excellentissimo filio, et nostro spiritali compatri, Pippino regi Francorum et patricio Romanorum, Paulus papa.

Lator presentium litterarum solertissimus uulfardus, eximietatis uestre fidelissimus, plenas iucunditate  nobis attulit litteras, quas et cum ingenti letitia mancipantes, atque lectioni reserantes, magna exsultatione ouantes releuati sumus; agnito scilicet per eas prefulgido excellentie uestre dilectionis affectu erga apostolicam sanctam Romanam Ecclesiam, atque fautorem uestrum, celorum regni ianitorem, principem apostolorum beatum Petrum a uobis exhibito. Qua de re iuges omnipotenti Deo efficacius persoluimus grates, profecto dum tam precipuum fortissimumque uirorum his in diebus sancte sue contulit Ecclesie tutorem. Interea, Christianissime Dei prouidentia uictor rex, gemina festiuitatis peregimus gaudio, in eo quod optata cordis adepti desideria, in uinculo spiritalis federis pariter sumus annexi. Prefatus nempe sodalitatis  uestre illustris missus pretiosissimum nobis superne gratie munus attulit, [a 1Kb] sabanum uidelicet, in quo nostra dulcissima atque amantissima spiritalis filia sacratissimo lauacro abluta suscepta est. Quem et cum magna iucunditate, aggregata populi cohorte, infra aulam sacrati corporis auxiliatricis uestre beate Petronille, que pro laude eterna memorie nominis uestri nunc dedicata dignoscitur, celebrantes missarum solemnia, cum magno gaudio suscepimus; et per allatum eumdem sabanum eam tanquam presentialiter nos suscepisse gaudemus. Unde quia amor fidei uestrum benignum igniuit cor, nobis  per uinculum spiritalis federis adherendum, iuxta quod domno et germano meo beate recordationis sanctissimo Stephano pape spopondistis, magnas gratiarum actiones a Deo protecte excellentie uestre persoluimus; implorantes crebro diuinam misericordiam, ut euis uos ac prosperis in solio regni conseruans tueatur temporibus, et magno gaudio de ipsius spiritalis nostre filie perfecta etate uos iucundari permittat ad exaltationem sancte sue Ecclesie. Et quia copiosa nobis, ipsa Spiritus sancti scilicet compaternitatis gratia, que opitulante Deo inter nos rata consistit, auctoritas fiduciam contulit, peto et deprecor, benignissime spiritalis compater, optime rex, ut ceptum redemptionis Dei Ecclesie, et plenarie iustitie beati Petri perficere  iubeas bonum opus. Direxit quippe nobis insignis bonitas uestra per suos affatus, sibi innotescere aduersantium causarum euentus. Unde certam a Deo protectam eximietatem uestram reddimus, nichil usque hactenus recepisse de his que per nostros legatos excellentie uestre petendo mandauimus. Solite namque perfidi et maligni illi, in magna arrogantia cordis permanentes, nequaquam inclinantur iustitiam beati Petri restituere. Tamen omnia, qualiter acta sunt, referentibus uestris missis agnoscere potestis; et subsequentem nostrum missum ad uos direximus, dignas uobis gratias de omnibus referentes, et cuncta per eum eximietati uestre dirigimus in responsis de his que inantea prouenerint. Sergio uero archiepiscopo, iuxta id quod uestre innotuit  excellentie, indesinenter imminemus, ut sue restituatur Ecclesie. Petimus autem excellentem bonitatem uestram, ut reuerentissimum et sanctum fratrem et cepiscopum nostrum uulcarium, sicut prefatus beate recordationis dominus et germanus meus sanctissimus Stephanus papa eum benigne eximietati uestre commendauit, in omnibus commendatum habere iubeatis. His prelibatis, trinus et unus Deus noster sua uos extensionis dextera protegat, cum dulcissima coniuge, excellentissima regina, spiritali nostra commatre, atque amantissimis uestris meisque filiis, in solio regni sospites permanentes, et in presenti uita, et in eterna beatitudine uberrime concedat ualere. Incolumem excellentiam uestram gratia superna custodiat.



EPISTOLA uII. AD PIPPINUM REGEM Petit auxilium aduersus Grecos, qui Rauennam oppugnaturi nuntiabantur; oratque ut Desiderium quoque regem et alios ad ferendam opem excitet.


Domno excellentissimo filio, et nostro spiritali compatri, Pippino regi Francorum, et patricio Romanorum, Paulus papa.

Precelse et a Deo seruate Christianitati uestre his nostris innotescimus apicibus, quod iam absolutis uestris missis, qui nuper ad nos coniunxerunt,  uulcario uidelicet sanctissimo fratre et cepiscopo nostro, et Felice religioso, et Ratberto uiro illustri, coniunxit ad nuntium missum a fidelibus sancte Dei Ecclesie, spiritalis matris uestre, qui uera semper nobis assolent indicare, significans nobis quod nefandi Greci, inimici sancte Ecclesie Dei, et orthodoxe fidei expugnatores, Deo sibi contrario, super nos et Rauennatium partes irruere cupiunt, atque monitionem facere. Unde quia alibi, post Deum et beatum Petrum, nostra spes non est, nisi apud uestram nobilissimam excellentiam; ideo obnixis deprecationibus petimus te, excellentissime fili et spiritalis compater, ut iubeas propter Deum et reuerentiam beati Petri salutem istius prouincie a uobis redempte procurare, et confestim uestrum dignemini  dirigere Desiderio Longobardorum regi missum, ut si necessitas fuerit significata, auxilium nobis pro incursione eorumdem inimicorum impertire debeat. Precipiens-Beneuentanis, atque Spoletinis, seu Tuscanis nobis e uicino consistentibus, ut ipsi nostro occurrant solatio. Deprecantes et hoc a Deo institutam excellentiam uestram ut ad nos hoc adueniente Martio mense uestrum dirigere iubeatis missum, qui hic Rome nobiscum demorari debeat, ut ipse, si necessitas exegerit, apud Desiderium imminere debeat regem pro eodem nobis transmittendo solatio: quia, ut plenissime satisfacta est uestra excellentia, non ob aliud ipsi nefandissimi nos persequuntur Greci, nisi propter sanctam et orthodoxam fidem, et uenerandam Patrum piam traditionem,  et quam cupiunt destruere atque conculcare. Pro quo iubeat solite uestra benigna disponere excellentia, ut eorumdem inimicorum ad nichilum redigatur uesania, et perfectius hec prouincia, uestro certamine redempta, et a uobis beato Petro pro remedio anime uestre concessa, ab emulorum insidiis tuta uestra consueta permaneat protectione, uobisque copiosa in celis ascribatur merces, et nominis uestri laus, et uniuerse gentis exaltatio, sicut et iam factum est, nunc multo amplius in uniuerso orbe terrarum diuulgetur; atque intercedente beato Petro uictorie triumphum e celo uobis Dominus super omnes tribuat gentes; dum uestro auxilio confusis expugnatoribus sancte orthodoxe fidei, pax et letitia et obseruatio  Christianorum fidei in omnibus predicata fuerit Ecclesiis, meritoque ex hoc celestia uobis a Deo conferantur gaudia. Incolumem excellentiam uestram gratia superna custodiat.



EPISTOLA uIII. AD CAROLUM ET CARLOMANNUM, PIPPINI REGIS FILIOS. Laudat illos, et hortatur ut in tuenda Ecclesie defensione parentum suorum uestigiis insistant.

Domnis nobilissimis atque excellentissimis filiis Carolo et Carlomanno regibus Francorum et patriciis Romanorum Paulus papa.

Olim omnipotens Deus, cernens populi sui Isrelitici lamentationem, et impiam ab Aegyptiis illatam oppressionem, misertus est eis, mittens famulum  suum Moysem, per quem signa et prodigia exercens, eumdem suum eripuit populum, et per eum legem illis instruens, ad optatam eos perduxit requiem. Cui etiam Iosue, ut prelietur bella Domini, annectitur; atque alios sui diuini nominis cultores eis concessit auxiliatores. Sed in omnibus illis non ita complacuit eius diuina maiestas, sicut in Dauid rege, de quo ait: Seruum meum secundum cor meum, in oleo sancto unxi eum ; cui et regnum et semini eius in eternum gloriose tribuit possidendum. Sic enim, precellentissimi atque nobilissimi filii, a Deo instituti reges, idem Dominus Deus noster in uestra Christianissima complacuit excellentia, atque in utero matris uos sanctificans, ad tam magnum regale peruexit culmen, mittens apostolum  suum beatum Petrum, per eius nempe uicarium, et oleo sancto uos uestrumque precellentissimum genitorem ungens, celestibus repleuit benedictionibus, et sanctam suam catholicam et apostolicam Ecclesiam, atque orthodoxam Christianorum fidem uobis commisit exaltandam, atque uiriliter defendendam. Quod profecto excellentissimi filii, Spiritus sancti gratia repleti, et celesti protectione adiuti, agere totis nisibus statuistis, et uestro auxilio atque certamine ipsa sancta Dei Ecclesia, spiritalis mater uestra, ab inimicorum insidiis liberata, exsultat in Domino Iesu Christo, et in conspectu diuinitatis uestra effulgent pia opera, et cum Dauid atque Salomone regibus, et ceteris Dei cultoribus, uestra in celestibus regnis ascripta sunt nomina. Interea dum tanto uestro  beneficio dignoscimur esse releuati, amor nos hortatur, Christianissimi ac dulcissimi filii, de uestra prosperitate sedule addiscere, in Domino gratulari. Et ideo uisitationis atque salutationis paterno affectu his nostris apostolicis apicibus persoluimus uinculum, magnopere presentem Petrum, primum defensorum sancte nostre Ecclesie, nostrumque fidelem missum ad uestram dirigentes excellentiam, quatenus desiderabilem nostra uice referat salutem. Quem petimus benigne a uobis suscipi, et de uestra per eum sospitate nos certos letosque reddi; obnixe petentes, dulcissime filii, excellentiam uestram, ut pia uestigia sequentes, imitatores efficiamini Christianorum parentum uestrorum, aui nempe et proaui, atque excellentissimi et a Deo instituti magni regis genitoris  uestri et precellentissime genitricis uerstre a Deo conseruande regine; qui uere pre omnibus regibus fideles Deo et beato Petro esse comprobantur, quorum merita in celestibus regnis fulgent. Unde et petimus misericordissimam Dei nostri longanimitatem ut sua uos gratia protegens euis et prosperis temporibus regalia sceptra concedat perfruenda, dilatans terminos regni uestri, et uictorias uobis de celo tribuat, omnesque aduersarios uestris prosternat uestigiis, et sicut terrenum, ita et celeste regnum uobis per infinita secula tribuat possidendum. Bene ualete.



EPISTOLA IX. AD PIPPINUM REGEM. Monachos a Remedio Pippini fratre Romam missos ad discendam psalmodie modulationem, Simeonis prioris schole cantorum discipline traditos esse, ut postulabat.


Domno excellentissimo filio, et nostro spiritali compatri, Pippino Francorum regi et patricio Romanorum, Paulus papa.

Cum caritatis amor quem erga uestram a Deo illustratam insignem gerimus excellentiam nostro enucleatius uigeat cordi, cure idcirco nostre existit, excellentissime regum, uestre gnauiter et preclare totis obtemperare nisibus uoluntati: presertim dum  et amplissimo uestre excellentie presidio releuati, et post Deum ab insidiatorum uideamur seuitia erepti. Et ideo quoties nobis relationum uestrarum apices perferuntur, gratuito acceptantes animo, confestim quod eorum textus eloquitur effectui satagimus mancipandum. Unde susceptis in presentia Deo protecte excellentie uestre syllabis, nempe relectis, protinus cuncta que ferebantur in illis libenter adimpleuimus. In eis siquidem comperimus exaratum quod presentes Deo amabilis Remedii germani uestri monachos Simeoni schole cantorum priori contradere deberemus, ad instruendum eos in psalmodie modulatione, quam ab eo apprehendere, tempore quo illic in uestris regionibus exstitit, nequiuerant: pro quo ualde ipsum uestrum asseritis germanum  tristem effectum, in eo quod non eius perfecte instruxisset monachos. Et quidem, benignissime rex, satisfacimus Christianitati tue, quod nisi Georgius, qui eidem schole prefuit, de hac migrasset luce, nequaquam eumdem Simeonem a uestri germani seruitio abstrahere niteremur. Sed defuncto prefato Georgio, et in eius idem Simeon, utpote sequens illius, accedens locum, ideo pro doctrina schole eum ad nos accersiuimus. Nam absit a nobis ut quidpiam quod uobis uestrisque fidelibus onerosum existit peragamus quoquo modo. Potius autem, ut prefatum est, in uestre caritatis dilectione firmi permanentes, libentissime, in quantum uirtus suppetit, uoluntati uestre obtemperandum decertamus.  Propter quod et prefatos uestri germani monachos sepedicto contradidimus Simeoni, eosque optime collocantes, solerti industria eamdem psalmodie modulationem instrui precepimus, et crebo in eadem, donec perfecte eruditi efficiantur, pro amplissima uestre excellentie atque nobilissimi germani uestri dilectione, ecclesiastice doctrine cantilena disposuimus efficaci cura permanere: optantes de reliquo excellentiam uestram euis ac prosperis temporibus in Domino ualere et regni perfrui sceptro, atque triumphales de hostibus, intercedente beato Petro, consequi uictorias. Incolumem excellentiam uestram gratia superna custodiat.



EPISTOLA X. AD FRANCOS UNIuERSOS. Gratias agit pro fideli opera Ecclesie Romane prestita. Laudat gentem Francorum, eiusque reges, et benedictiones uberrimas impertit.


Paulus seruus seruorum Dei omnibus dilectis nobis episcopis, et uenerabilibus presbyteris, et abbatibus, atque religiosis monachis, gloriosis etiam ducibus et comitibus, seu uniuerse Christo dilecte generalitati exercitus a Deo protecti regni Francorum constitutis.

Considerantibus nobis, et uelut ignitam coram nostris aspectibus splendifluam Christo amabilis fortitudinis uestre fidem, et laboriosum certamen adhibentibus,  quod liberationi sancte catholice et apostolice Romane Ecclesie, que uos uerbo predicationis peculiaritatis modo sinceros genuit filios, exhibere totis nisibus studetis, magna nobis admirandi inheret qualitas, et hec laudis preconia uestro nomini, et benedicte generationi proferre in uniuerso non desistimus orbe terrarum. O dulcissimi atque amantissimi nobis, quam uicissitudinis repensationem uestro exercitui conferemus? aut que thesaurorum copie digne sint ad tot beneficiorum presidia que sancte Ecclesie contulistis? At licet in hoc mentis consideratio et possibilitas coarctetur uobis digna rependere, uerumtamen est iudex iustus in celis Dominus Deus noster, qui digna uestrorum retribuet operum merita. uere enim eleuatum est  nomen genti uestre super multas generationum nationes, et regnum Francorum uibrans emicat in conspectu Domini; quod talibus benignissimis catholice et apostolice sancte Dei Ecclesie liberatoribus preornatur regibus. Nouus quippe Moyses, nouusque Dauid in omnibus operibus suis effectus est Christianissimus a Deo protectus filius et spiritalis compater, dominus Pippinus, Dei nutu uictoriosissimus rex, per quem exaltata Dei Ecclesia triumphat, et fides catholica ab hereticorum telo illibata consistit. Et uos quidem, karissimi, gens sancta, regale sacerdotium, populus acquisitionis, cui benedixit Dominus Deus Isrel, gaudete et exultate, quia nomina uestra regumque uestrorum exarata sunt in celis, et merces uestra magna est coram Deo et angelis  eius. Firmum quippe beatissimum Petrum apostolorum principem, cui a Redemptore nostro ligandi soluendique peccata in celo ac in terra concessa est potestas, adepti estis protectorem. Sed omnipotens Dominus, eiusdem sui apostoli intercessionibus, benedicat, protegat, atque confortet, et corroboret Deo amabilem communitatem uestram, actusque uestros in beneplacito suo disponat, tribuens uobis a celo uictoriam, fines uestros dilatet, subiiciens excellentissimis regibus uestris omnes barbaras nationes, ad perfectam liberationem et exaltationem sancte uniuersalis Dei Ecclesie, et fidei orthodoxe integritatem: detque uobis ea sapere que illi sunt placita, et multo amplius corda uestra in amore beati Petri et  eius apostolice sedis illustret: fidelique studio eius preceptis apostolicis obtemperantes, et presentis uite cursum cum uictoria et bona fama exsequi, et eterna gaudia cum celi ciuibus perfrui mereamini.



EPISTOLA XI, SIuE DIPLOMA PRO IMMUNITATE MONASTERII SANCTI HILARI GALIATENSIS SUB RAuENNATE ECCLESIA POSITI.

Igitur de diuino nutu ante horum . . . annorum sancte recordationis dominus et germanus noster beatissimus Stephanus, huius apostolice sedis presul ad redimendam Italie prouinciam, simulque exarchatum Rauennatium de manibus gentium, Francie properasset regionem; contigit, eo reuertente, suum peragrariniter per monasterium beati Hilari, situm  in territorio Populiense: cessante emulorum seuitia, gratissime atque cum maxima honoris humilitate susceptus est ab Anscauso quondam Popiliensi episcopo et abbate ipsius uenerabilis monasterii: et . . . . eumdem beatissimum pontificem . . . . . preditus quondam Anscausus episcopus affluenter ipsius itineris subsidia illi tribuit.

Et dum idem beatissimus predecessor noster huius apostolice sedis antistes suo laborioso certamine prouinciam illam, uidelicet exarchatum Rauennatium, a iugo seruitutis ditionis gentium Dei prouidentia redemit; tunc uicissitudinem propensi beneficii eidem Anscauso episcopo irrogans, predictum monasterium diebus uite sue fruendum illi concessit. Unde et nos huiusmodi concessi presidii largitatem  sub apostolice preceptionis pagina confirmauimus, atque iurisdictioni sancte nostre Ecclesie submisimus eum.

Nunc uero diuina uocatione ipso Anscauso de hac migrante luce, agnoscentes rei ueritatem, predictum uenerabile monasterium iuris sancte Rauennatis Ecclesie a diuturnis existere temporibus, ideoque perpendentes contra omnem rationem esse ut ipse uenerabilis locus a sancta Rauennate Ecclesia abstrahatur . . . . . . ea que pridem pro subtractione eius promulgata sunt incongrue atque irrationabiliter omnia irrita et inualida esse statuentes, statuimus.

Unde per huius nostre apostolice preceptionis paginam, denuo ipsum uenerabile monasterium beati  Hilari cum omnibus ei pertinentibus sub iurisdictione Rauennatis Ecclesie, atque reuerende fraternitatis tue successorumque tuorum, perpetuis atque perennibus temporibus statuimus permanendum: et ut tue . . . successoribusque tuis placuerit, perenniter ipse uenerabilis locus disponatur. Statuentes apostolica censura sub anathematis interdictione, et diuini iudicis obtestatione, nulli cuilibet persone parue uel magne quoquo modo licere idem uenerabile monasterium a iurisdictione sancte Rauennatis Ecclesie, atque tue fraterne reuerentie successorumque tuorum auferre: sed etsi quodlibet monimen de eodem monasterio contrarium Ecclesie uestre Rauennati repertum fuerit, uacuum et inane esse decernimus. Datum Nonis Februariis,  imperante domno piissimo Augusto a Deo coronato magno imperatore, anno XL, et pacis eius anno [Leg. post consulatum] XX [XIX], sed et Leone imperatore eius filio anno uII, indictione 12.



EPISTOLA XII. AD IOANNEM ABBATEM. De ecclesia ac monasteriis a se erectis in paternis edibus sub titulo sanctorum Stephani pape et martyris, et Siluestri pape et confessoris.

Paulus episcopus seruus seruorum Dei Icontie [Leontio] religioso presbytero et abbati uenerabilis monasterii sanctorum Stephani martyris atque Siluestri confessoris Christi, et aliorum innumerabilium martyrum et confessorum Dei in eodem sancto monasterio a nobis annuente Deo fundato quiescentium,  et cum eo ipsi uenerabili monasterio in perpetuum.

Inter diuersa studiorum examina et uarias humane inconstantie operationes, que nimirum in hac temporali uita pertractantur, illa presertim toto mentis nisu perficienda sunt que ad laudem Domini Dei nostri et sanctorum eius celeberrimum respiciunt honorem. Et profecto omnia sequuntur prospera, si primitus que Deo sunt gloriosa, et sanctis eius prefulgida, procuramus. Ob hoc nempe, dum diuina Redemptoris nostri ineffabilis potentie gratia in meam respicere dignata est exiguitatem magna cura insistere, et anhelante fere dilectionis affectu diuturna eius benignitate ac misericordia procuramus laudes, et meorum ipsi offerre maiestati desideria uotorum. Atque ex hoc diuine illustrationis compunctus inspiratione,  uehementer, licet immeritus, procurare studui ea que ad cultum Dei et dignam sanctorum pertineant uenerationem, et maxima roborationis censura confirmare.

Quoniam ualde me, fateor, optimis beneficiorum eorumdem sanctorum suffragiis apud diuinam adiutum misericordiam, pro eo quod nullis uirtutum profectibus mereor institutum, scilicet graui peccatorum mole pregrauatum, adeo magnum et terribile apostolice sedis officium prosequi, nisi eorum presidio diuina me preuenerit dignatio. uerumtamen in hoc omnipotentie sue cunctorum prescius conditor et redemptor Dominus noster iehsu Christus demonstrat indicia, quod ea que apud eos ipsos despecta  sunt, nobis ad spem profectus, potentie sue gratia illustrante, perducit, quod in me nimirum cernitur euenisse. Idcirco ingenti gratulationis letitia refectus, laudem Domini loquitur os meum, cor et lingua benedicit sanctum nomen eius, magne pietatis clementie congruenter confero uota.

Igitur cum per euoluta annorum spatia, diuersa sanctorum Christi martyrum atque confessorum eius foras muros huius Romane urbis sita antiquitus cemeteria neglecta satis manerent diruta, contigit postmodum ab impia Longobardorum gentium impugnatione funditus esse demolita. Qui etiam et aliquanta ipsorum effodientes martyrum sepulcra, et impia deuastantes, quorumdam sanctorum depredati, auferentes secum deportauerunt corpora. Et ex  eo tempore omnino desidiose atque negligenter eis debitus uenerationis exhibebatur honor. Nam et  etiam et diuersa animalia in aliquantis eisdem sanctorum cemeteriis aditum habentia: illic etenim eorum existebant septa animalium, in quibus fetoris egerebant squalorem.

Unde conspecta eorumdem sanctorum locorum desidiosa incuria, et ex hoc ualde ingemiscens, atque plurima doloris attritus mestitia, aptum prospexit; Deo annuente, eosdem sanctos martyres et confessores Christi, et uirgines ex iisdem dirutis auferre locis. Quos et cum hymnis et canticis spiritalibus in hanc Romanam introduximus urbem, et in ecclesiam, quam nouiter a fundamentis in eorum honorem construxi  eorum sanctissima collocans condidit corpora. Ubi congregationem constitui monachorum speciali censura in honorem et in nomine beatorum Stephani pape et martyris, atque Siluestri pape et confessoris Christi. In quo ueneranda eorum quiescunt corpora, monasterium uirorum monachorum esse censui, scilicet ad modulationis exercendam psalmodiam, in perpetuum esse decreui, constituens sedulas ibidem Domino Deo redemptori nostro referri laudes, et eternam eorumdem sanctorum illic quiescentium uenerationis memoriam ad gloriam diuine potentie celebrari, atque pro dilatione atque stabilitate reipublice, nec non et salute omnium fidelium Christianorum, et ob meorum  ueniam delictorum quotidianas fundi preces, et debitum et condecentem eisdem omnibus Dei sanctis exhiberi honorem.

Quoniam dum ipsi martyres Christi, contemptis humane glorie blandimentis, atque diuersa tormentorum supplicia perpessi, pro Christi sunt nomine capite truncati, et amici Dei effecti: omnino congruit ut sicut eorum anime in celestibus regnis cum angelis triumphant, ita et in terris quoque eorum sacratissima corpora lucidissimis habitaculis collocata optime ab omnibus uenerentur Christianis, dum nimirum impensius pro suis cultoribus diuinam non resistunt implorare omnipotentiam. Ipsorum quippe me sanctorum confero presidiis, confidens eorum  me suffragiis a peccatorum qua premor exui mole.

Et ecce, propitiante Domino, idem a nobis in eorum honorem fundatum monasterium diuersis prediis atque rebus et possessionibus urbanis uel rusticis, et cunctis necessariis utensilibus optime ditantes, omnia que ad concinnationem luminarium, et sedulam sacrificiorum oblationem, uel ea que ad usus illic consistentium monachorum sufficiunt, concessimus, id est massas, fundos, casales, colonias, uineas etiam atque hortos, et oliueta, seu domos et hospitia, salinas, et aquimolas, uel piscarias, et reliqua possessionum predia in diuersis locis et ciuitatibus sita, simulque et seruorum famulantium secum peculia. Addentes etiam, et sub iure et ditione ipsius nostri monasterii confirmantes aliqua monasteria et  uenerabilia loca cum uniuersis possessionibus et omnibus eis generaliter et in integro pertinentibus.

Hec nempe omnia loca, possessiones uel predia urbana uel rustica, cum uniuersis generaliter et in integro eis pertinentibus, ubi et quocunque loco et ciuitate consistunt, et a nobis iam prefato nostro monasterio concessa sunt, uel in posterum fuerint largienda, per precepta pontificalia et ceteras monitiones ibidem sint uel fuerint confirmata, presidente sacerdotali concilio, statuentes sancimus apostolica censura, et sub diuini iudicii obtestatione a nostris successoribus pontificibus seruanda decernimus; ut in eodem uenerabili monasterio perenniter permaneant, atque in eius usu pro quotidiana sacrificii oblatione, in luminarium concinnatione, atque sustentatione  illic existentium monachorum sempiterno iure proficiant.

Unde et sub terribili et tremenda futura cauemus die aduentus magni Domini nostri Iesu Christi, in qua iudicaturus est uiuos et mortuos et seculum per ignem, etiam et maximis sub anathematis interdictionibus Domini nostri Iesu Christi, et B. Petri principis apostolorum auctoritate decernimus, nulli quoque modo nostrorum successorum pontificum licere, uel alicui magne parueque persone, cuiuscunque sit honoris predita dignitate, qualibet exquisitiore ingenii arte dissoluere hec que a nobis pro intuitu ad laudem Redemptoris nostri et honorem sanctorum eius constituta sunt. Nec penitus ex iisdem locis uel possessionibus atque rebus et facultatibus,  familiis etiam et peculiis, uel quidquid ad idem uenerabile monasterium pertinere dignoscitur, auferre; neque quoquo modo alienare; potius autem omnia, ut prelatum est, in eodem sancto loco perenniter in integro permaneant. Sed nec abbas, qui pro tempore curam ipsius monasterii gesserit, quoquo modo presumat quemlibet locum qui in usu existit monasterii cuiquam locare aut uenundare, nec quidquam ex rebus ei pertinentibus usurpare ac fraudare.

Statuentes interea et hoc decernimus, ut cuncta congregatio monachorum in eodem sancto consistentium monasterio in die Domino Deo nostro referant laudes, et debitum illic quiescentibus martyribus atque confessoribus Christi persoluant honorem: sed  etiam ei, qui uires subuenit [subiecit], amplissimas omnium Redemptori nostro studeant referre laudes; quoniam scriptum est: Et adiiciam super omnem laudem tuam . Nam et hoc promulgantes sancimus, et per omnipotentis Dei nostri uirtutem, sub terribili anathematis obligatione, omnes obtestantes decernimus, nullum unquam presumere quamlibet contrarietatem aut malitiam in eodem nostro monasterio, uel pertinentibus ei causis inferre; sed magis pro Dei timore et maximo sanctorum eius honore cuncti iuuamina et auxilii opem ipsi uel pertinentibus ei causis atque utilitatibus ingerant, ut participes et ipsi huius boni efficiantur operis, et mercedis premia huiuscemodi beneficio ab omnipotenti Deo consequantur.

 Hec uero omnia a nobis ad laudem Redemptoris nostri promulgata, et ab uniuerso sacerdotali concilio confirmata, et maximis obligationibus corroborata Deo uiuo et uero decernimus perenniter conseruanda. Si quis autem ex nostris successoribus pontificibus, aut ex quocunque homine  potente uel inferiore, magna scilicet paruaque persona, cuiuscunque sit honoris preditus et dignitatis, presumpserit quocunque argumento uel exquisita occasione hec que a nobis ad cultum Dei statuta sunt destruere aut dissoluere, uel quoquo modo temerare, aut etiam frangere, et  quemlibet locum aut possessionem, uel quidquid predicto uenerabili monasterio pertinere dignoscitur, auferre aut alienare ex eodem sancto loco conatus fuerit, sciat se  Domini nostri Iesu Christi, atque beati Petri principis apostolorum auctoritate, insolubili anathematis uinculo nodatum esse, et a regno Dei alienatum, contrarios sibi sentiens omnes eosdem sanctos martyres, et confessores, et uirgines Christi, et cum ipsis ante tribunal Dei omnipotentis in tremenda examinis die iudicii debeat cum eisdem sanctis facere rationes.

Ipsum enim iudicem peto qui est retributor omnium, pro cuius laude hec nos constituisse dignoscimur, ut iram sue potentie, omnibus huius nostri apostolici constituti transgressoribus inferat, et insanabili ultionis uulnere percutiat cunctos qui predictum nostrum monasterium ledere, uel contrariam  mentem in causis pertinentibus ei exhibere tentauerint, uel quidquam ex omnibus ei pertinentibus abstollere [abstrahere] presumpserint: ut sit uita eorum laboriosa et pessima, nimisque lugubris, atque languentes deficiant, et suorum minime consequantur, nisi resipuerint, ueniam delictorum, sententiam sumentes Ananie et Sapphire, qui mendacii noxa insepti [F., infecti] ante pedes apostolorum exspirauerunt. Contingatque eis sicut Dathan et Abiron, quos, aperiens terra os suum, uiuos deglutiuit. Et cum diabolo eiusque atrocissimis et deterrimis pompis, atque cum Iuda traditore Domini nostri Saluatoris Iesu Christi, et omnibus impiis deputati in tartareo igne, et inexstinguibili incendio, et in uoragine chaos demersi crementur in eternum.

 Porro qui inuenti fuerint monasterium nostrum defendere, quod ad laudem Dei et honorem sanctorum eius constituimus, et omnia que in hoc apostolico continentur constituimus, annexa custodientes, integra mentis sinceritate obseruauerint, a dextris Dei inueniantur in loco lucis constituti, et omnes sanctos Dei martyres, confessores et uirgines Christi, qui in eodem uenerabili monasterio quiescunt, firmos habeant protectores, eorumque suffragiis et in presenti uita adiuuentur, et in futura beatitudine celestis regni gaudere cum angelis Dei et omnibus sanctis et electis per infinita consequantur secula.


Subscriptiones episcoporum.
    Paulus episcopus sancte catholice et apostolice  Romane Ecclesie huic constituto a nobis facto subscripsi.
    Ioannes humilis episcopus sancte Ecclesie Nepesine huic constituto a nobis facto interfui et subscripsi.
    Ioannes humilis episcopus Ecclesie Tiburtine huic constituto a nobis facto interfui et subscripsi.
    Gratianus humilis episcopus uelitrensis Ecclesie huic constituto a nobis facto interfui et subscripsi.
    Petrus humilis episcopus Ecclesie Labicanensis huic constituto a nobis facto interfui et subscripsi.
    Paruus humilis episcopus sancte Ecclesie in Tribus Tabernis huic constituto a nobis facto interfui et subscripsi.
    Bonifacius humilis episcopus Ecclesie Tiferne,  etc., ut supra.
    Domnus humilis episcopus Ecclesie Maturanensis [Marturanensis], etc., ut supra.
    Epiphanius peccator episcopus Ecclesie Perusine, etc., ut supra.
    Constantinus humilis episcopus sancte Ecclesie Anagnine, etc., ut supra.
    Anastasius humilis episcopus sancte Ecclesie Senogaliensis, etc., ut supra.
    Leo humilis episcopus sancte Ecclesie Salernitane, etc., ut supra.
    Petrus humilis episcopus sancte Ecclesie Cerensis, etc., ut supra.
    Leo humilis episcopus sancte Ecclesie Albanensis,  etc., ut supra.
    Gregorius humilis episcopus Ecclesie Prenestine, etc., ut supra.
    Iordanus humilis episcopus sancte Ecclesie Senensis, etc., ut supra.
    Adam humilis episcopus sancte Ecclesie Hortane, etc., ut supra.
    Rodulphus humilis episcopus sancte Ecclesie Cellensis [Calpiensis, uel uercellensis], etc., ut supra.
    Gregorius humilis episcopus sancte Ecclesie Silue Candide, etc., ut supra.
    Sunalbus humilis episcopus sancte Ecclesie Amerine, etc., ut supra; et alii ceteri qui capere possumus: ita ibi.




Subscriptiones cardinalium.
     Gregorius archipresbyter sacre Romane Ecclesie tituli sancte Balbine.
    Philippus humilis presbyter sacre Romane Ecclesie tituli sancti Marci.
    Gregorius sacre Romane Ecclesie humilis presbyter tituli sancte Anastasie
    Theophilus sacre Romane Ecclesie humilis presbyter tituli sancte Sabine.
    Eustochius humilis presbyter sacre Romane Ecclesie tituli . . . . . .
    Stephanus humilis presbyter sacre Romane Ecclesie tituli sancte Cecilie.
    Constantinus humilis presbyter sacre Romane Ecclesie tituli sanctorum quatuor Coronatorum.
     Marinus humilis presbyter sacre Romane Ecclesie tituli sancti Laurentii qui uocatur Damasi.




Subscriptio trium episcoporum qui residui erant, sed defectu charte absque subscriptione preterierant.
    Suthinius episcopus Tranensis Ecclesie.
    Leontius episcopus Amiternine Ecclesie.
    Stephanus episcopus Ferentinatis Ecclesie.




Subscriptio reliquorum cardinalium.
    Theopemptus presbyter sacre Romane Ecclesie tituli sancti Eusebii.
    Leontius presbyter sacre Romane Ecclesie tituli sancte Susanne.
    Eusebius presbyter sacre Romane Ecclesie tituli Laurentii in Lucina.
    Benedictus presbyter sacre Romane Ecclesie tituli  S. Marcelli.
    Clemens presbyter sacre Romane Ecclesie tituli sancte Anastasie.
    Christophorus presbyter sacre Romane Ecclesie tituli sancti uitalis.
    Donatus presbyter sacre Romane Ecclesie tituli sancti Sixti.
     Andreas presbyter sacre Romane Ecclesie tituli sancte Marie in Callisto.
    Saxolus presbyter sacre Romane Ecclesie tituli sancti Cyriaci.
    Hermogenes presbyter sacre Romane Ecclesie tituli sancte Prisce.
    Petrus humilis archidiaconus sancte sedis apostolice.


Datum quarto Nonas Iunii, imperante domino Constantino Augusto, a Deo coronato magno imperatore, anno quadragesimo primo, ex quo cum patre regnare cepit: et post consulatum eius anno uigesimo primo, indictione decima quarta.


Porro in eadem membrana Pauli pape uerbis hec addita reperiuntur.

 Mense Iulii die decima nona introduximus in hoc oraculum corpus beati Siluestri episcopi et confessoris Christi. Mense Augusti, die septima decima introduximus corpus beati Stephani martyris atque pontificis, tempore Constantini et Leonis Augustorum, et Pippini excellentissimi regis Francorum et defensoris Romani, indictione quarta decima.



EPISTOLA PAULI PAPAE I, Quam nec Carolinus nec Labbeanus codices dederant.
[Wilkins, Concil. Mag. Brit. tom. I.]
AD ECGBERTUM EBORACENSEM ARCHIEPISCOPUM, ET EADBERTUM REGIS ANGLORUM FILIUM, Ut ablata ab eodem regis filio Forthredo abbati monasteria restituat.


 Dilectissimo fratri Ecgberto archiepiscopo, sed et Eadberchto excellentissimo filio regi Paulus papa salutem.

Arbiter rerum et opifex, qui, solo uerbo cuncta ex nichilo fingens, humanam  limo creauit naturam, trinus et unus Dominus Deus noster, cui machine poli ac telluris materia perenni lege famulantur, ad hoc prudentissimam nobilitatem uestram dominice plebis sue curam instituit exsequi, ut ea que ad eius diuine maiestatis cultum respiciunt solerti cura inhianter perficere studeatis, quatenus  uestre industrie presidio protegatur eorum salus, qui huius mundi latebrosis insidiis  carent. Etenim, nobis dilectissime, multorum relatione affatim comperimus efficaci solertia uos pollere. Et quia attentius de illa florigera uita, que nullo terminorum succiditur fine, mente deuota cogitare anhelatis, ideo libentissime ea, que ad uestre anime respiciunt salutem, per nostram apostolicam admonitionem, dilectionem, atque excellentiam uestram postulare aptum prospeximus. Itaque ueniens ad limina protectorum uestrorum beatorum principum apostolorum, Petri ac Pauli, presens Forthredus religiosus abbas retulit nobis, inquiens quod tria monasteria illi concessa fuissent a quadam abbatissa, id est, monasteria que Staningagraue seu  Cuchawalda et Donemuthe dicuntur. Que uidelicet, monasteria per uim ab eo tua abstulit excellentia et cuidam Patricio, fratri eius, Moll nomine tribuit. De qua re nimis tristes effecti sumus, excellentissime fili, quoniam extra preceptum Dei hoc omnino egisti. Et liquet profecto quod ad excidium anime tue pertinet, dum eadem monasteria ab eo qui in officio diuini cultus perseuerat abstulisti, et qui in huius mundi curis desudat concedere studuisti. Neque enim fas est, excellentissime fili, ut humani fauoris magis intuitum quam Dei timorem pre oculis tuis adhibeas. Debuerat enim excellentissima prudentia tua de suis propriis opibus, locis, atque amenis eidem uenerabilibus prerogatiua subsidii adminicula impertiri. Quoniam scriptum est: Honora Dominum  de tua propria substantia . Quapropter hortamur solertiam uestram, et per apostolicam sedem admonemus, ut sibi uere obedientes, prout debetis, ob amorem protectoris uestri, prelato Forthredo abbati ipsa tria monasteria restituatis; quatenus, iuxta quod a prefata abbatissa illi concessa sunt, sine qualibet ambiguitate aut infesta molestia perfrui mereatur, et secundum preditam et insitam uobis solertiam cuncta uenerabilia loca pro intuitu fouere et in omnibus protegere maturate. Atque quod ab eis ablatum est modis omnibus eisdem sanctis restituendum uestre adhereat cure, ut ex hoc praua uitiorum usurpatione amputata, nulli laicorum, uel alie cuilibet persone, denuo licentia admittatur piorum pertinentia locorum inuadendi,  sed magis uestro studio ea que respiciunt ad religiositatis propositum impensius propagentur. Ex hoc enim, excellentissime fili, diuinum assumes remunerationis  adminiculum, et contra hostis ferocis uersutiam preualebis, et eternam procul dubio consequi promereberis uitam.




ANNO DOMINI DCCLXX.
ALANUS ABBAS.





[NOTA.]

Huius HOMILIARIUM manuscriptum inter alios codices Bibliothece Burane Bernardus Pezius, tom. III Anecdotorum, p. III, memorat his uerbis:---»Alani abbatis S. Marie Homiliarium. In cod. membr. in 4o ms., seculi uIII uel IX, opus in duas partes tributum est. Prior continet homilias Patrum ab Aduentu Domini usque ad Pascha; posterior reliquas usque ad anni ecclesiastici finem. Hoc uidetur esse Sermonarium quod in Descriptione pecunie et librorum a Kisyla regina ecclesie Cochalonensi oblatorum recensetur. Ceterum hoc idem opus in eque antiquo codice in folio asseruatur in Bibliotheca Tegernseensi, ubi auctor Alanis uocatur. Ex hoc Tegurini agentes integram prefationem exscripsimus, que sic incipit: Domini et Saluatoris nostri Iesu Christi gratia rutilante, opacitatis tenebris ab agro legis repulsis, atque mortiferum uirus  legis littere excluso, quasi quidam Euangelici aratores exstiterunt apostoli, etc. Finis prefationis hic est: Hec enim et alia que infra tenentur uel sequuntur, ego Alanis ultimus omnium seruorum Dei, nomine, non opere, uocatus abba in cenobio Sancte Matris Domini intemerate uirginis beate Marie, ob multorum equidem utilitatem in hoc corpore aggregare curaui.




ANNO DOMINI DCCLXX.
S. AMBROSIUS CADURCENSIS EPISCOPUS.





NOTITIA HISTORICA.




§ I. Memoria Sancti in fastis sacris et eius cultus.


1. Usuardus, uariaque Adonis apographa sancti Ambrosii memoriam hac die recolunt; sed inter se non conueniunt circa uaria adiuncta, que hodiernam annuntiationem circumstant. Nam in Adonianis apographis, a Domino Georgio extra textum Adonis puri allatis, sub die XuI Kalendas Nouembris, habetur  : »Apud Bituricam ciuitatem, natalis sancti Ambrosii presbyteri et confessoris:« Fuldense quoque anonymi Martyrologium, quod teste laudato Georgio  sec. X conscriptum fuit, sanctum annuntiat his uerbis  : »Natalis sancti Ambrosii presbyteri et confessoris«; insuper et Usuardus, qualem edidit Sollerius noster, habet: »In territorio Bituricensi, sancti Ambrosii confessoris;« quia autem alio charactere  adscribitur in Usuardo Molani: episcopi Caturcensis, ideo tanquam additamentum habet Molanus ipse, et, qui illum sequitur, Sollerius noster.  Omnes itaque hi hagiologi eo modo loquuntur, quasi Cadurcenses infule sancto Ambrosio adscribende non essent: uerumtamen id silentium sancti nostri episcopatui preiudicare non debet, quippe qui diserte asseritur in eius uita infra edenda; que quamuis ceua non uideatur, eius tamen est antiquitatis, ut fidem suam probare ualeat circa precipuum adiunctum uite. Sed preterea non omnino certa est Usuardina lectio, quam nobis exhibet Sollerius: nam eiusdem Usuardi Martyrologium sincerum, quod tanquam ipsius auctoris autographum edidit Parisiis anno 1718 monachus ordinis sanct Benedicti Sammaurinensis, D. Bouillard, alio modo legit, scilicet: »In pago Bituricensi sancti Ambrosii Caturcensis episcopi.« Hanc lectionem ueram quidem  pronuntiat Sollerius, »sed alteram, ait, que nostra est, uere Usuardinam existimo.« Non uacat nobis in merita alterius lectionis operosius inquirere;  presertim cum ipse laudatus Benedictinus fateatur annuntiationem sancti Ambrosii in litura positam esse. Aliunde, ut iam prediximus, utque enucleatius infra monstrabimus, nobis constat sanctum nostrum Cadurcensem cathedram occupasse. Iure igitur merito Romanum Martyrologium, a Baronio concinnatum, hodie annuntiat: »In territorio Bituricensi sancti Ambrosii episcopi Caturcensis.« Parisiense quoque Martyrologium iussu Card. de Noailles, et Autisiodorense iussu Caroli de Caylus editum, episcopatum Cadurcensem sancto Ambrosio adscribit, dicens: »Apud Bituriges, depositio sancti Ambrosii, episcopi Cadurcensis.« Ita ergo Adoniana apographa, que Sanctum simpliciter presbyterum appellant, interpretari oportet, ut salua tamen maneat  eius episcopalis dignitas: nisi proinde interpolatorum ignorantie hunc tituli errorem assignemus, dicere necesse fuerit, ideo uocari simpliciter presbyterum, quia, deposita episcopali dignitate, ad inferiorem hunc ordinem se sponte sua redegit.

2. Que de Martyrologiis hactenus diximus, abunde demonstrant sancti Ambrosii cultum, licet non ualde extensum, firmissimis tamen niti fundamentis. Eius memoriam colit Ecclesia Cadurcensis ritu, ut uulgo dicitur, semiduplici, iuxta hodiernum Breuiarium Cadurcense: olim uero ritu duplici celebrabatur sanctus Ambrosius, uti habemus ex Proprio Sanctorum eiusdem diecesis: utriusque legende apographum benigne nobiscum communicauit R. D. Layrac, secretarius diecesis Cadurcine: eiusdem  cultus antiquitatem probat uita, Sanctorali Cadurcensi illata, quam exhibet Gulielmus de la Croix in suo libro: Series et Acta episcoporum Cadurcensium. Propter Sancti sepulturam et monasterium aut capitulum sub eius inuocatione fundatum, festum diem agit quoque diecesis Bituricensis, ritu probabiliter semiduplici: nam Kalendarium liturgicum Bituricense, quod coram habeo, est anni 1831; et proin propter concursum diei Dominice cum XuI Octobris, solum sancti prescribitur memoria. In Breuiario Bituricensi iussu Rolandi Habert, archiepiscopi, anno 1625 edito, cuius apographum in quodam codice partim manuscripto, partim typis excuso, et uaria Officia propria diecesium Galliarum continente,  in usu habemus, festum sancti Ambrosii celebratur ritu duplici, et sequens recitatur oratio: »Concede, quesumus, Domine, fidelibus tuis sancti Ambrosii confessoris tui atque pontificis digne celebrare solemnia, ut ea que fideliter exsequuntur, et hic experiantur auxilio et eternis affectibus apprehendant. Per Christum.« Canonici tamen regulares Congregationis Gallicane, quorum erat sancti Ambrosii ecclesia, patroni sui festum celebrabant die XuIII Octobris, ut ad nos scribit R. D. Figier canonicus et secretarius archiepiscopatus Bituricensis, litteris XXII Nouembris 1840; a quo alias quoque egregias circa sanctum Ambrosium notitias accepimus. Argumentum etiam cultus ualidissimum nobis  prebet cenobium cum adiuncta ecclesia sub eius inuocatione fundatum aut potius instauratum a Gaufrido, Nobili dicto, uicecomite Bituricensi. Exstat charta huius rei inter Instrumenta Ecclesie Bituricensis in Gallia Christiana  : atque ex illa clarescit dictum Gaufridum ecclesiam sancti Petri et sancti Ambrosii non tam fundasse, quam eidem reddidisse quod amiserat: ita enim loquitur: »Anni sunt transacti ab institutione Incarnationis Dominice usquequo hec charta acta fuit, mille duodecim . . . . . . Idcirco Deo omnipotenti gratias refero ego Gaufridus, uicecomes Biturice ciuitatis, qui me prospicere et uidere facit salutem anime mee et honorem corporis mei, dum locum sancti Petri et sancti Ambrosii, qui in illius ecclesia requiescit, in honore et stabilitate  reducere uolui; ad ipsum enim locum beati Petri, apostolorum principis, ex bona uoluntate REDDO ego Gaufridus et uxor mea Eldeburgis et filii Gaufredus, et Madalbertus, et fratres mee uxoris Odo et Ebbo, pro remedio anime patris mee uxoris Radulfi, et pro remedio animarum nostrarum omniumque parentum nostrorum, annuente rege Roberto, episcopo autem Dacberto firmante, terras que ad ipsum locum pertinent, uidelicet has . . . DONO ETIAM EX MEA PROPRIETATE duas nundinas, unam scilicet in festiuitate sancti Petri de mense Iunio, et alteram in natale sancti Ambrosii et unamquamque per septenos dies totidemque noctes, etc.« uidentur bona que Gaufridus reddit ecclesie illi obuenisse ex hereditate seu dote Eldeburgis, siquidem illa restituat  ex uoluntate dicte uxoris sue fratrumque eius, et pro remedio in primis anime Radulfi patris eius: cum uero significat se aliqua reddere ex bona uoluntate ecclesie, aliqua autem se donare ex sua proprietate, satis demonstrat dictam ecclesiam suis dotatam bonis olim exstitisse, et proinde se non tam fundatorem quam instauratorem esse. Imo uel ante obitum sancti Ambrosii iam templum illic fuisse probat sepultura Sigini, Bituricensis episcopi, paulo post medium seculum octauum defuncti, cuius epitaphii fragmentum citatur in Gallia Christiana:

Hic iacet Ecclesie pastor, fidusque maritus;
   Abscondit durus uiscera chara lapis.

3. Quam tamen sancti Ambrosii ecclesiam fundauit siue instaurauit Gaufredus, seculare canonicorum  capitulum fuit magis, quam regularium monasterium. Nam laudata charta permittit uniuscuiusque canonici arbitrio suam prebendam, ita ut illam uel alteri canonico dare, uel relinquere possit; que libertas longissime abest a rigore uite religiose. En uerba Gaufredi: »Reddo autem et illis  quidquid ad altare illius sancti Petri et ad omnem illam Ecclesiam uenerit, siue in auro, siue in argento, seu terras, seu luminaria, uel omnes res quecunque uenerint uel date fuerint; concedimus illis canonicis quantum numerum illis placuerit addere, uel a cetu tollere proprie congregationis, in ipsorum maneat iure uel potestate, prebendas quoque ipsius loci  eisdem canonicis ea lege concedimus, ut nullus episcopus, nullus abbas, nullus homo illas unquam uendere, aut dare aut tollere presumat. Sed unusquisque canonicus potestatem habeat prebendam suam alteri canonico dare uel relinquere per consilium aliorum canonicorum, qui in eodem loco reipsa deseruiunt . . . . . Facta est hec largitio III Non. Augusti, regnante Roberto rege anno decimo, presidente in cathedra Bituricensis Ecclesie Dacberto presule, anno octauo.« He tamen note chronologice non conueniunt inter se neque cum anno Christi 1012. Dagbertus enim episcopatum Bituricensem adeptus est probabilius nouem integris annis antequam Robertus, mortuo anno 996 Hugone Capeto patre suo, regnum Francie adierit: proindeque annus decimus Roberti concurreret  potius cum anno decimo octauo pontificatus Dagberti. Sed neutrius anni conueniunt cum anno ere uulgaris 1012, sed potius cum anno 1005 aut 1006; quam chronologiam adoptauit Gulielm. de la Croix in suo libro de Serie et Actis episcoporum Cadurcensium  . Cum uero has tricas enodare, neque tempus, neque subsidia aut etiam rei momentum sinant, sufficiat hic indicasse chartam Gaufridi, et proinde instaurationem ecclesie sancti Ambrosii intra primum duodennium seculi undecimi constituenda esse. Capitulum sancti Ambrosii Bituricense decursu temporis a statu seculari ad regulare Canonicorum sancti Augustini intitutum translatum fuit sub Petro de Castra, archiepiscopo, anno 1151  , ut infra pluribus demonstrabimus.

 4. Acta sancti Ambrosii quatuor potissimum monumentis continentur: quorum duo, lectiones sunt antiqui Breuiarii Bituricensis et Sanctoralis Cadurcensis, et inter se satis conueniunt, ut historicam narrationem ab inuicem mutuata uideantur. Tertium monumentum est hymnus rhythmicus, quem nobis exhibet Gulielm. de la Croix  . Nihil habet quod alia scripta non referant: quin et in narratione sua solum ea complectitur, que Sanctus Cadurcis gessit, nulla facta mentione itineris Romani aut Turonensis, mortis uel sepulture Bituricis; postquam igitur retulerit, quomodo beatus pontifex in spelunca detectus, ex illa exiuerit, populo deprecante, ut regimen Ecclesie sue resumeret, desinit hymnus breui oratione  ad sanctum Ambrosium:

Ambrosi, pie confessor,
Esto noster intercessor,
Esto noster aduocatus,
Quibus iudex est iratus.
Quartum monumentum est uita sancti Ambrosii, stylo quidem fusiori, simplici tamen conscripta: hanc edimus infra ex Bibliotheca manuscriptorum Philippi Labbe  . Cui tamen editioni addemus lectiones uariantes, maxime ex Codice Christine regine Suecie, quas excerpsit accurate, ut ipse testatur noster Ioan. Bollandus, quasque reperimus in scriniis  Bibliothece regie Bruxellensis. In hoc autem codice, quia recentior est Labbeano, sunt uaria additamenta, quorum aliqua res gestas illustrant, atque cum iis quam maxime conueniunt: quare hec subiiciemus Labbeano exemplari inter Annotata, aut textui in animaduersionibus subiiciemus: breuiores uero uariantes, que in una alteraue uocula addita, omissa, uel transposita consistunt, pro more nostro ad marginem textus primarii ascribemus, cum nota RS, qua codicem regine Suecie indicabimus. Hisce monumentis annumerari posset uita sancti Allogiosi, edita in Gallia Christiana  quamque Edmundus Martene ex codice octingentorum annorum eruit  . »Huius sancti, aiunt collectores, alibi nulla habetur mentio; ex hac autem uita non potuimus discere  quo tempore uixerit: quapropter eius Acta inter instrumenta reiecimus.« Nullus Cadurcis exstitit Allogiosus: simplex est nominis corruptio pro Ambrosio: ad uerbum enim, si paucula excipias, Actis sancti Ambrosii simillima sunt, ut uel obiter inspicienti patet.

5. Acta que infra edemus auctorem habent anonymum quemdam, qui quidem non indicat etatem suam, nisi hisce uerbis, quibus narrationem concludit: »Discipulus uero , Agrippinus nomine, secutus est eum ubicunque ambulauit, et docuit omnia que scripta sunt.« Paulo aliter se habet textus regine Suecie: »Discipulus uero eius, Agrippinus nomine, qui secutus est eum ubicunque ambulauit, docuit nobis omnia que scripta  sunt de eo.« Ex utroque textu elicere est, auctorem anonymum hausisse narrationem suam ex teste oculato, Agrippino scilicet, archidiacono Ecclesie Cadurcensis, sancti nostri ualde familiari, et solo qui secrete secessionis eius conscius esset. Est et aliud quod natiui quid et ceui redolet num. 10: scilicet sancti Ambrosii ex spelunca egredientis »barbam ad pectus« eius descendisse, »et fuisse quasi laicum, quia nouacula in ipso triennio non ascenderat in caput eius.« Huiusmodi imago, que rem leuissimam ad oculum depingit, et ceuis moribus aptissime conuenit, uix, meo iudicio, occurreret scriptori, qui rem uel coram non spectasset, uel a teste oculato non audiuisset. Nam olim morem fuisse in  Ecclesia Occidentali ut clerici barbam raderent, testatur in primis sanctus Gregorius uII, lib. uIII, epist. 10, ad Orzoccum, iudicem Calaritanum  . »Totius Occidentalis Ecclesie clerus ab ipsis fidei Christiane primordiis barbam radendi morem tenuit.« Huic concinit testimonium Ratramni, Corbeiensis monachi, scriptoris seculi noni, qui lib. Iu, cap. 5, »contra Grecorum opposita«  dicit Grecos non uereri »de barbe tonsione clericos culpare, non tantum Romanorum, uerum omnium Occidentalium Ecclesiarum;« et apte respondet: »Est quidem  iste clericorum habitus  non uniformis cunctis Ecclesiis, sed pro consuetudine maiorum uarius atque diuersus, nec hinc aliquando inter Ecclesias uel Occidentales uel Orientales contentio nata est, sed tenuerunt singule quod suis a maioribus suscepere, uel quod prouinciarum usus potius approbauit.« Paulo tamen infra dicit: »Hunc morem sequentes clerici Romanorum, uel cunctarum fere per Occidentem Ecclesiarum, barbas radunt.« Unde datur intelligi, pauculas in ipso Occidente exstitisse exceptiones: propterea tenenda non est lectio canonis quadragesimi quarti concilii Carthaginensis Iu, anno 398 celebrati, qualem exhibet Molanus  : »Clericus nec comam nutriat, nec barbam radat:« quasi prohibitum Africanis clericis fuisset  tondere barbam. Etenim optime note codices expungunt uocem radat  ; quo casu in rem nostram facit canon. Qui plura de hac disciplina cognoscere cupit, adeat Card. Baronium, Annal. Eccl. ann. 58, § 137 et seq. Porro antiquitatem laudate uite sancti Ambrosii certiorem facit silentium de altera Bituricas translatione, cum dicatur simpliciter actu requiescere in Ernotro uico; dum constat ex n. 3, qualis legitur in codice regine Suecie, iam seculo decimo corpus sancti Bituricas translatum, cultum ibidem habuisse; quin imo seculo precedenti intra urbem delatas fuisse sacri corporis reliquias propter Normannorum furores, satis probabile est, uti uidebimus inferius. Atque hinc concludere licet, codicem regine Suecie recentioris cuiusdam manus esse, ut  pote qui circa finem translationem corporis adiungit. Labbeanus textus de Ernotro uico agens dicit: »Ubi corpus eius requiescit in pace, ubi per eum Dominus uirtutes multas ostendere dignatus est:« codex uero regine Suecie habet: ubi »corpus eius requieuit . . . . . . postea iubente Domino translatum est corpus eius prope Biturica ciuitate, et positus est in loco qui uocatur Bissiacus, regnante D. N. I. C., etc.« Ex his omnibus satis liquidum fit, a subequali anonymo esse conscriptam uitam infra edendam.



§ II. Sancti Ambrosii episcopatus et res in eo geste.

6. De ortu, iuuentute, rebusque ante episcopatum  gestis sancti Ambrosii nichil referunt eius biographi; nam quod innuit uita, que perperam sancti Allogiosi inscribitur, de qua supra n. 4, quasi sanctus Ambrosius ante episcopatum coniugatus, ab uxore sua tentatus fuisset, nullius est momenti, cum in hoc solo codice reperiatur, atque istic uncinis inclusum, nulloque nexu cum precedentibus et consequentibus colligatum, adiectitium prorsus uideatur. Quod uero dolendum est, nulla uetusta scripta produnt tempus, quo Sanctus uixerit; unde necessario fluctua est epocha, qua episcopatum Cadurcensem suscepit, et qua diem suum supremum obiit. Sanctorale  Cadurcense adstruit, eum »tempore Pippini, Francorum regis, Cadurce urbis episcopum fuisse.« Atque in hoc tempus consentiunt catalogi episcoporum Cadurcensium. uerum non eque liquide constat sanctum Ambrosium cathedram primum occupasse, postquam Pippinus, rex Francorum, anno 752 salutatus fuit, ut insinuet ex allato textu Sanctoralis Guldelmus de la Croix, dicens sanctum uixisse post ann. 751, quo Pippinus in regem unctus est mense Martio; multi enim anni initium a paschali solemnitate ordiebantur. uerum is erat Gallie status, ut nonnulla de uiduatis Ecclesiis preuia aduertenda uideantur. Certum scilicet est ex epistola sancti Bonifacii Moguntini ad Zacariam papam, anno 742, epist. 51  , miserum ualde fuisse  Ecclesie statum in Gallia, precipue sub Carolo Martello: »Franci enim, ait, plusquam per tempus octoginta annorum synodum non fecerunt, nec archiepiscopum habuerunt, nec Ecclesie canonica iura alicubi fundabant aut renouabant. Modo autem maxima ex parte per ciuitates, episcopales sedes tradite sunt laicis cupidis ad possidendum, uel adulteratis clericis, scortatoribus et publicanis seculariter ad perfruendum.« Ad hec igitur mala ab Ecclesiis Galliarum auertenda, scribit sanctus Bonifacius Carlomannum, ducem Francorum, cui Austrasia gubernanda obuenerat, uelle congregare synodum, in qua, que iam »longo tempore calcata et dissipata fuerant, corrigerentur et emendarentur.« Atque hoc prestitum utcunque fuit concilii Liptinensis canone  secundo  , quo, episcopis et Carlomanno consentientibus, statutum fuit, ut que olim ab Ecclesiis ablata fuerant, retinerentur quidem, sed sub »precario et censu,« ita ut de »unaquaque casata,« seu, prout Zacarias papa epist. LXX int. Bonif., loquitur  , »de unoquoque coniugio seruorum,« denarii duodecim singulis annis redderentur; et insuper, ut moriente possessore laico, res ipsa Ecclesie restitueretur. Opere pretium duco de »precario« aliqua hic explicare, siquidem huiusmodi pacta, iure antiquo usitata, sed iam diu abolita, uix sui uestigium reliquerunt. Precarium recte definiunt doctores ex ipsis uerbis iuris canonici, c. III, de Recar. : »Id quod precibus petentis utendum conceditur tandiu, quandiu is qui concessit patitur.« Est igitur donatio usus semper  reuocabilis. Ex his manifestum iam fit, quod in concilio Liptinensi concedi dicitur »sub precario,« cum usque ad mortem possessoris laici alieno usui subiiciatur, stricte precarium dici non posse atque ad »precariam« accedere, que definitur: »Id quod utendum conceditur usque ad mortem illius cui usus conceditur.« Atque id genus pacti confundendum non est cum »precariis:« sunt enim precarie »contractus quo res utenda datur ad certum tempus, et si concessionis tempus sit diuturnius, ne longinquitate illius memoria intereat, singulis quinquenniis  est renouandus.« Naturam et differentiam horum pactorum sat lepide explicat Ostiensis quatuor uersiculis: [Id est: preca]

Rie, Ria, Rium tria sunt, quibus est caput unum:
Rie sunt solite per singula lustra nouari;
Ria fit ad uitam, nec citra uult reuocari;
Finiturque Rium tunc quando uult suus auctor.

7. Sed hec Ecclesiarum instauratio spectare, ut insinuat laudata epistola sancti Bonifacii, uidetur ad Austrasiam, quam regebat Carlomannus, quin ad reliquas Gallias, in quibus erat Cadurcum, extendi deberet. Nihilominus epistola 9 Zacarie pape  , »data pridie Kalendas Nouembris, imperante domno piissimo Augusto Constantino a Deo coronato magno imperatore, anno 27, imperii eius ann. 5, indictione XIu,« aperte synodum dicit congregatam  fuisse »mediantibus Pippino et Carlomanno;« et quidem in dicta synodo actum fuisse de censu annuo duodecim denariorum Ecclesie persoluendo. Nulla tamen exstat memoria concilii, ad quod Pippinus et Carlomannus, cum episcopis totius Gallie conuenerint: probabile itaque est synodum bipartitam fuisse, scilicet Liptine pro Austrasia, anno 743, secundum Phil. Labbe  , aut, prout uult Mansi  , anno 745, et Suessionis, pro reliqua Gallia an. 744; ex canone autem tertio huius concilii  patet constitutos tunc fuisse »per ciuitates legitimos episcopos, et de subtractis rebus censum annuum pariter fuisse reddendum:« unde apparet maxime conuenire Suessionensem synodum cum Liptinensi. Queri  igitur potest num dicto anno 744 sanctus Ambrosius prepositus fuerit Ecclesie Cadurcensi; neque dubia esset responsio affirmans, si pacatus fuisset Aquitanie status: sed cum hoc ipso tempore in illa prouincia turbate essent plurimum res omnes, unum alterumue annum fluxisse inter sanctionem synodalem et cathedre Cadurcensis instaurationem facile admiserim: non tamen cogimur, ut episcopatum sancti Ambrosii usque ad tempus Pippini regis seu ad annum 752 prorogemus; sed cum anno 744 et sequenti Carlomannus in Aquitaniam iuerit, tunc rem ecclesiasticam constituisse probabile est; et proinde ab hac circiter epocha episcopatum sancti Ambrosii ordiendum esse. uidetur igitur recedendum a sententia Gulielmi de la Croix  , et Adriani  Baillet, qui initium episcopatus sancti nostri post annum Christi 752, quo Pippinus rex salutatus fuit, figendum putauit: corrigendus quoque uidetur historicus Cadurcensis Cathala-Cothure  , qui dicit sanctum Ambrosium regimen Cadurcensis Ecclesie suscepisse anno Christi 742; quo certe res in Galliis non erant satis mature; ut reformatio status ecclesiastici inciperetur.

8. De rebus a sancto Ambrosio in episcopatu  gestis, pauca admodum tradit anonynus, n. 1: »Omnibus diebus, ait, ac noctibus in uigiliis et orationibus erat semper intentus: non enim in diuitiis mundi, nec in thesauris Ecclesie confidebat, sed in misericordia Domini, quia plenus erat gratia Dei: non diligebat seculum, nec eas, que in seculo sunt, facultates, et res Ecclesie, ac proprias opes quas habebat, pauperibus erogabat, nudos cooperiebat, esurientes satiabat, sitientes potabat, captiuos redimebat, thesaurum sibi in celo preparabat. Dicebant omnes senatores in urbe uerba iniqua contra eum. Cum autem uidisset sanctus Dei Ambrosius omnes illos feruere contra se, conuersus in orationem ad Dominum dixit: Domine, Deus meus, qui benedixisti Abraham, Isaac et Iacob, benedic animam  meam et omnia interiora mea in nomine sancto tuo, et educ me de ciuitate hac et de populo iniquo, qui mihi contrarius est, et blasphemat opera que facio in nomine tuo. Cum hec dixisset, gratia Dei plenus reclusit se in cellula, que erat iuxta ecclesiam . . . . . Post hec autem stetit ibidem dies multos.« Ex hoc uite tenore facilem fidem adhibemus iis que in Breuiario Cadurcensi leguntur: »Ambrosius, . . . . . Ecclesie sue diuturnis cladibus afflicte splendorem renouare desiderans, cleri disciplinam et populi mores emendare aggressus est monitis salutaribus et exemplis.« Si itaque sanctum nostrum apud anonymum legimus »reclusum iuxta ecclesiam suam,« hoc ita intelligendum est, ut cellule sue coleret solitudinem,  quin tamen pastoralis cura nullum pateretur detrimentum. Recte igitur laudatum Breuiarium Cadurcense, uestigia anonymi presse sequens, addit eius miracula saniorem populi partem in sui admirationem rapuisse: quod profecto non accidisset, si officii episcopalis negligens, contemplationi unice uacasset. Dein quomodo dicere potuissent n. 8: »ue nobis peccatoribus qui contradiximus opera sua et non uidimus uirtutes multas, quas fecit per eum Deus,« si populum sibi commissum sanctus non rexisset uerbis et exemplis?

9. Incertum porro est quandiu sanctus Ambrosius sue prefuerit Ecclesie, donec, relicto episcopatus onere, in solitudinem omnibus incognitam sese abdiderit. Septennium regiminis statuunt Breuiaria  Cadurcensia, sed nullo, qui quidem apparet, idoneo teste suffulta. Historicus Cadurcencis Cathala-Coture  coniicit sanctum Ambrosium eremum incolere cepisse eo anno, quo basilica Figiacensis consecrata fuit, presentibus Stephano II papa  et Pippino rege, quia eius nomen non recurrit inter episcopos, qui dicte consecrationi interfuerunt. uerum adhuc nullum reperi auctorem antiquum, qui nomina episcoporum, consecrationi Figiacensi presentium, recitaret. Gulielmus de la Croix, qui n. 67  ,  late describit prodigiosam hanc consecrationem, dicit quidem ex Actis in Figiacensi archiuo asseruatis, »multos adfuisse pontifices, inter quos celebris memorie beatissimus uiuianus, qui tunc sedis Sanctonice presul et comes florebat.« Ast sanctum uiuianum Sanctonensem statuunt nostri ad 28 Augusti  , circa medium seculum u obiisse: hoc certum est, sanctum Gregorium Turonensem anno Christi 595 defunctum, in suo libro de Gloria confessorum, cap. 57  , dicere sanctum uiuianum seu Bibianum quiescere in suburbio urbis Sanctonice; et proinde certum est obiisse saltem sexaginta annis ante Figiacensem consecrationem. Suspecta sunt igitur hac in parte Acta Figiacensis archiui, neque fidem merentur. Quin imo hec  ipsa prodigiosa Figiacensis ecclesie consecratio, saltem quatenus ceuis diplomatis fulcienda esset, omnino nutat. Accurate probat Cointius  Stephanum II papam, qui bullam dedisse dicitur  in eodem monasterio  uII »id. Nouembris, anno Dominice Incarnationis 755, indict. uII, anno uero Iu domini Stephani pape II,« eodem anno 755 in Galliis non fuisse: quod si ad annum precedentem, quo reipsa Stephanus in Galliis commoratus est, consecratio reiiciatur, non soluitur difficultas; siquidem constat Stephanum papam, relictis Parisiis, recta uia per Alpes in Italiam perrexisse, atque Rome fuisse mense Ianuario anni 755. Ipsa dein Stephani pape bulla Cadurcis, ut supponitur data, aliqua exhibent, que seculi uIII stylo non quadrant:  dicitur enim in bulla citata: »Nulli preterea archiepiscopo, uel episcopo, aut cardinali sit facultas illum  excommunicandi, nisi tantum Romano Pontifici.« Quamuis antiquissima sit S. R. E. cardinalium dignitas et preeminentia, uidetur tamen ad posteriora secula pertinere, ut cardinales speciali mentione recolantur. Atque hinc etiam bulla Figiacensis aliquam interpolationem subiisse omnino uidetur.

10. Citatur quoque diploma Pippini regis  , »datum in eodem loco  uI idus Nou., anno ab Incarnatione Domini 755, indictione nona.« uerum cum in hac charta dicat rex se, »presente domino Stephano papa, mirabiliter  a Deo consecratum  prospexisse;« uidentur eadem obiici posse contra Pippini regis chartam, que bulle Stephani pape opposita fuerunt, scilicet nullum existere uestigium itineris Stephani pape Aquitaniam uersus; nec opportunum tempus, siue annum quinquagesimum quartum, siue sequentem spectemus, inueniri posse. Nihilominus huiusmodi neuos detergere uidentur subsequentes bulle uariorum Romanorum  Pontificum, qui noua priuilegia, Figiacensibus concessa, fundant in primaria Stephani bulla: unde et auctores Gallie Christiane dicunt  litteris »Stephani auctoritatem omnem haud esse detrahendam.« uerum que afferuntur bulle, et ipse merito suspecte censentur: citatur enim imprimis bulla Paschalis I, anni 822  , in qua dicitur, ut »monasterium, quod Conchas nominatur,« sit sub Aymari »regimine quemadmodum olim fuerat, et ut eum  in priorali dignitate, quia destructum est, restauret. Ast hec omnino contraria sunt iis que in uita Ludouici Pii a ceuo, Astronomo dicto, conscripta reperiuntur: ut pote in qua  monasterium Concas numeratur inter multa a Ludouico Pio reparata, imo a fundamentis edificata, monasteria.  Narrationem ceui roborat diploma eiusdem Ludouici  »datum sexto idus Aprilis, anno sexto, Christo propitio, imperii domni Ludouici excellentissimi Augusti, indictione XII. Actum Aquisgrani palatio regio.« Iam uero hoc anno sexto Ludouici, seu Christi 820 dicitur ecclesia ibidem edificata in honore Domini et Saluatoris Iesu Christi, Medraldus abbas nominatur, refertur quoque congregatio in dies crescens, que tandem sub regula sancti Benedicti militare cepit. Que omnia nullatenus quadrant cum iis que duobus post annis scripta perhibentur a Paschali I. Neque dicte bulle suppetias ferre potest rescriptum Urbani II, a Gulielmo de la Croix  citatum, quo Pontifex post exordium, Paschaline bulle simillimum, plenariam concedit indulgentiam  Ecclesie Figiacensi: inscribitur enim Stephano Cadurcensi episcopo, cum constat anno Christi 1093, quo data dicitur bulla, non Stephanum aliquem, sed Geraldum II occupasse Cadurcensem cathedram, ut probant auctores Gallie Christiane  . Fictas proinde credo has bullas omnes, atque ideo fictas, quod lis uerteretur inter Figiacenses et Conchenses monachos circa primatum alterutrius monasterii. Pro se citabant Figiacenses, preter laudatas litteras Stephani pape et Pippini regis, eiusdem principis diploma, quo  »eremite Conchenses abbati Figiacensi commendabantur, quatenus ex sua abundantia illorum inopiam suppleret: et quia in asperrimis, arduis necnon angustissimis  degebant locis, haberent caput in spatioso et delectabili loco, ubi eorum corpora et a labore releuarentur et recrearentur a penuria.« Tum de abbatis electione hec subduntur: »Cum uero abbas istorum  obierit, quandiu inter se inuenire potuerint, ex suis eligant, qui eos secundum regulam sancti Benedicti regere possit. Quod si inter eremitas Conchenses eis melior uisus fuerit, non dedignentur inde sibi sumere patrem; ita  tamen ut priori monasterio, id est Figiaco, abbatie reuerentia reseruetur, et dignitas prioratus apud Conchas remaneat.« Hactenus quidem Figiacenses, sed alia omnino cantant Conchenses, qui diploma exhibent a Pippino, Aquitanie rege, Ludouici Pii filio, datum  : X Kal. »Septembris, indictione I, anno XXu imperii Ludouici Cesaris Augusti et regni nostri XXII,« id est, anno 838. In ista quidem charta dicitur: »Interea nostre serenitati placuit, ut quia idem monasterium  in arduis atque asperrimis locis est constitutum, ita ut pro sua angustia plurimorum obsit habitationi, et pro asperitate uictualia prohibet illuc deferri, ut in loco, cuius uocabulum est Figiacus, quem tamen abhinc nouas Conchas uocari placuit, monasterium construatur,  quatenus ab angustia et penuria portandorum alimentorum idem locus subleuatus , liberius atque delectabilius ibidem habitantes Deo seruire possint . . . . ., ita tamen ut priori monasterio Conchas dignitas prioratus et antiquitatis reuerentia reseruetur.« Hec certe cum Figiacensium assertionibus stare non possunt, ut pote que sunt plane contradictoria; interim meum non est litem implexam dirimere: sufficiat obseruasse hic falsarium aliquem subesse: satis limpide, mea sententia, fluit Conchense diploma, et illo uerborum tenore utitur, qui controuersie definiende aptus non uidetur, u. g. dignitas prioratus, quod dextre in rem suam detorsere Figiacenses. Ingratam litem diremit tandem Urbanus II in concilio Nemaucensi an. 1097, quando utrumque  monasterium suo iuri reliquit  . Sed de his satis: ad sanctum nostrum Ambrosium sermo redigendus est.

11. Ex monumentis Figiacensibus nichil, ut uidimus, deduci potest ad statuendum tempus, quo sanctus Ambrosius in solitudinem omnibus incognitam secessit: quin imo prorogandum uidetur, usque ad annum Christi 760, quando Waifarius, dux Aquitanie, rebellare cepit aduersus Pippinum regem, quia, ut ait Ademarus in suo Chronico  , nolebat consentire iustitiis ecclesiarum. Circa illud tempus sanctus noster, pertesus inutilis laboris in populo indocili et continuate direptionis bonorum Ecclesie sue, probabilius solitudinem quesiuit. Huc etiam accedit, quod Sanctus antea per annos aliquot gregem  excolere debuerit, quam legitime propter populi indocilitatem onus episcopale potuerit deponere: unde omnino uerisimile est sanctum secessisse circa annum 759, ut habent recentiores, inter quos Bailletus. Hanc occasionem nactus causidicus Cathala-Cothure in sua Historia pagi Cadurcensis  e tripode condemnat agendi modum sancti Ambrosii, quasi abnormem et absonum a recta ratione: en eius uerba Latine reddita: »uisebantur illo adhuc seculo exempla huiusmodi feruoris imprudentis.  Deserebant homines absque remorsu officia essentialia, ut placitas austeritates sectarentur, que, quo magis erant singulares, eo magis et nocebant et alliciebant, dum in admirationem rapiebant ignarum uulgus. Isthec agendi ratio sancti Ambrosii, quamuis in se laude digna, distat a moribus nostris et cachinnos prouocaret. uerumtamen quot sunt etiam hodierna die, qui cum propter dotes quibus pollent, propter officia quibus funguntur, rempublicam optime procurare possent, frustrant naturam atque adeo humanitatem spe sua, quando se dedunt studiis, que bono publico preferunt? Adeo uerum est homines omnium temporum, tantum non perfectissime, sibi similes esse!« Hec causidicus Cathala-Cothure.

 12. Si hec citamus, iisque breuem refutationem subnectimus, non est quod librum causidici nostri tam celebrem iudicemus, ut periculosus esse possit; sed cum hic repetita ueniant, que more seculi XuIII ab omnibus passim, qui nouitatem affectabant, cantabantur, et que adhuc uulgari colloquio et scriptis libris tractantur, opere pretium fuerit paucis hic dicta refellere, ut suus ueritati sit locus. In primis Cathala causidicus reprehendit sanctum Ambrosium, quod, officio episcopali demisso, in solitudinem abdiderit sese: imprudentem dicit huiusmodi agendi rationem; remordere scilicet Sanctum debuisset conscientia, quod officio suo pretulerit austeritatis uoluntarias. Scire tamen debebat causidicus ex iure canonico, quod ignorare iurisconsultum  fas non est, inter legitimas causas renuntiationis numerari indocilitatem seu malitiam plebis commisse. Hec enim leguntur c. 10 »de Renunt. : »Propter malitiam plebis cogitur interdum prelatus ab ipsius regimine declinare, quando plebs adeo dure ceruicis existit, ut proficere nequeat apud ipsam, sed propter eius duritiam, quo magis satagit, eo magis iusto iudicio deficere permittatur, dicente Domino per Prophetam  : Linguam tuam faciam adherere palato tuo . . . . . quia domus exasperans est. Et apostoli leguntur dixisse Iudeis  : Ecce conuertimur ad gentes, quia uerbi Dei indignos uos fecistis. Non tamen pro qualibet culpa pastor debet gregem deserere, ne mercenario comparetur, qui uidet lupum uenientem et dimittit oues  et fugit; sed de superioris licentia, tunc demum potest non tam timide fugere, quam prouide declinare, cum oues conuertuntur in lupos: et qui debuerant humiliter obedire, iam irreuocabiliter contradicant, cum etsi tales sint grauiter pro crimine puniendi, sunt tamen pro tempore utiliter tolerandi: quia sanguinem elicit, qui nimis emungit.« uidetur canon citatus ueris suis coloribus depingere sanctum Ambrosium in medio populi nolentis audire pastorem suum: recte igitur beatus uir malitie  plebis indocilis sese subtraxit. Circa idem tempus similem dimissionem sedis nobis sanctus Ado in suo Chronico exhibet  : »Wilicarius, cum furioso et insano satis consilio Franci res sacras Ecclesiarum ad usus suos retorquerent, uidens uiennensem Ecclesiam suam indecenter humiliari, relicto episcopatu, in monasterium sanctorum martyrum Agaunensium ingressus, uitam uenerabilem duxit. uastata et dissipita uiennensi et Lugdunensi prouincia, aliquot annis sine episcopis utraque Ecclesia fuit, laicis sacrilege et barbare res sacras Ecclesiarum obtinentibus.« Wilicarius Ecclesiam suam relinquit, quia deuastata; preter hoc momentum, fugam in solitudinem sancto nostro suadebant indocilitas populi et certa spes habendi successorem in  episcopatu. Si itaque in similibus adiunctis presenti tempore episcopus aliquis, abdicatis infulis, solitudinem peteret, optime id consonaret moribus, et nedum cachinnos prouocaret, hodiernis etiam hominibus summe edificationi existeret.

13. Quod uero Cathala causidicus porro mirabundus dicit huiusmodi mentis imbecillitatem adhuc perseuerare, prima fronte concludendum uidetur, rem esse, que ipsa frequentia tantam admirationem ciere non ualet; nam cum semper et ubique exstiterit, ut ipse fatetur, error ille in Christianismi indolem refundendus est. Quomodo porro causidicus noster tam peremptorie damnare sua priuati hominis auctoritate audet, quod seculorum omnium iudicio comprobatur? Admirationem itaque mentiri  dicendus est causidicus, ut oblique saltem carpere posset illa Ecclesie instituta, que orationi et contemplationi precipue deuota, maxime impetebantur illa tempestate , qua auctor suam Historiam Cadurcensis pagi concinnauit. Hinc dicit naturam atque adeo humanitatem spe sua frustrari, quando quis in placita studia, reipublice minus utilia, incumbit. Quibus uerbis indigitat monastice uite studiosos, quos friuolis rebus deditos fingit; quasi uitam orationi continue impendere et corpus austeritatibus atterere, friuola essent. Qui uero primaria principia religionis Christiane uel summis labris delibarunt, sciunt oratione ad Deum niti res humanas, et proinde utile esse tum singulis, tum uniuerse reipublice,  ut sint semper qui orent in omni loco leuantes puras manus  , ut auertantur flagella ire diuine, et iustis perseuerantia, peccatoribus morum emendatio concedatur. Hanc certe anachoretarum utilitatem agnouit sanctus Augustinus libro I de Moribus Ecclesie Catholice, cap. 31  : »Nihil de iis dicam, . . . qui secretissimi penitus ab omni hominum conspectu, pane solo, qui eis per certa interualla temporum affertur, et aqua contenti, desertissimas terras incolunt, perfruentes colloquio Dei, cui puris mentibus inheserunt, et eius pulchritudinis contemplatione beatissimi, que nisi sanctorum intellectu percipi non potest. Nihil, inquam, de his loquar:  uidentur enim nonnullis res humanas plus quam oporteret deseruisse, non intelligentibus quantum nobis eorum animus in orationibus prosit, et uita ad exemplum, quorum corpora uidere non sinimur. Sed hinc disputare longum et superuacaneum puto; nam hoc tam excellens fastigium sanctitatis, cui non sua sponte mirandum et honorandum uidetur, oratione nostra uideri qui potest? Tantum isti admonendi sunt, qui se inaniter iactant, in tantum processisse temperantiam et continentiam sanctissimorum catholice fidei Christianorum, ut restringenda nonnullis et quasi ad humanos fines reuocanda uideatur, usque adeo supra homines illorum animos euasisse, ab iis etiam quibus id displicet, iudicatur.« Hec sanctus Augustinus apposite ad causidicum nostrum refellendum.

 14. Quod si hec, quatenus ex intimis religionis Catholice principiis desumpta, respuat Cathala causidicus, attendat, queso, monachismum non solum utilem esse, ut precepta et consilia euangelice sarta tecta seruentur et alii ad sanctiorem uitam prouocentur, sed etiam prodesse plurimum societati ciuili. Ut enim hic omittamus quantum subsidii contulerint olim monachi agriculture propagande, scientiis artibusque conseruandis, nemo qui presentem rerum statum attento oculo intuetur, diffitebitur, uel nostro seculo optandum esse, ut plures sint qui solitudinem sectentur. Ea enim est temporum nostrorum conditio, ut omnes ferme, qui modo aliquid litterarum addidicerint, ad omnia natos se esse facile  existiment; nichil adeo excelsum aut arduum, quod se consecuturos leui manu non sperent. Unum sepe obstat, quominus scopum, ardentissimis uotis expetitum, attingant, curta scilicet res familiaris aut ere alieno grauata, que omnem aditum ad honores uoluptatesque claudit. Hinc nichil non excogitant, nichil non moliuntur, ut diuitiis tandem potiantur; ad quas acquirendas nulla uia facilior, quam si, turbata republica, alienas fortunas nullo negotio inuadere possint. Inhiant aliorum opibus, quas absque labore suas cupiunt, et omnibus modis corradere tentant. Iam quis non liquide uideat, hac exagitata tempestate, optime consultum iri paci et quieti ciuitatis, si essent monasteria, ad que concurrere posset iuuentus,  sibi grauis, familie indecora, societati uniuerse infesta? Macerarent illic corpus suum inedia, uigiliis, stupendis etiam austeritatibus; aut etiam, si ita lubet, ignauie dediti, luderent anagrammatis, chronogrammatis, aut aliis id genus crepundiis litterariis: iam certe maximo reipublice utriusque emolumento quiescerent ipsi, aliosque ciues tranquillitate perfrui paterentur: uno uerbo summe utilitatis esset non nocuisse. Tot uidemus hodie impietatis corypheos ciuibus suis perniciem et exitium minitantes, qui rempublicam uexant, turbant, euertere conantur, qui si essent monachi, innocuam, etiamsi fortassis inutilem uitam ducerent  . Adeo uerum est  uiros ceteroquin gnauos ex minutis fictisque circumstantiis principia cudere, que, si in praxim deducerentur, grauissima generant mala, non uni tantum, sed toti quandoque regno luenda. Hec de Cathala causidici sententiis dicta sufficiant.



§ III. Discutitur opinio Casimiri Oudini, qui sanctum Ambrosium Cadurcensem auctorem facit librorum de Mysteriis et de Sacramentis, sancto Ambrosio Mediolanensi uulgo tributorum.

Singularis fuit opinio Casimiri Oudini  , sancto nostro Ambrosio tribuentis tractatus de Mysteriis et de Sacramentis, que olim communiter sub nomine sancti Ambrosii Mediolanensis et Ecclesie doctoris ueniebant. Quantumuis enim nichil detractum uelimus  glorie sanctorum, quorum uitam commentamur, deessemus nichilominus officio nostro et reuerentie sanctis debite, si illos alienis spoliis condecorare satageremus. Neque tamen illo consilio opinionem suam emisit Oudinus, ut ad laudes sancti Ambrosii Cadurcensis accrescerent hi tractatus, sed potius ut ualidissima traditionis catholice monumenta, homo uafer, conuelleret. Sciebat enim multum iisdem auctoritatis deperire, si et quatuor seculis recentiora et ab obscuro quodam episcopo, qui etiam rapsodus appellatur, edita comprobaret. Opere pretium itaque fuerit singularem scriptoris apostate opinionem expendere, illamque, quantum huius operis ratio postulat, refutare. Sententiam suam his  fere argumentis fulcit Oudinus: asserit imprimis unum eumdemque esse auctorem, qui tractatum de Mysteriis et qui sex tractatus de Sacramentis conscripserit: atque huic dein assertioni, tanquam ualido fundamento, superstruit aliam coniecturam, scriptorem nempe hunc non esse sanctum Mediolanensem pontificem, sed omnino uideri Gallum quemdam episcopum, inter annos 774 et 800 collocandum: unde Oudini arbitrio sponte quasi sua profluit, non alium hisce tractatibus patrem assignari posse, quam sanctum Ambrosium, Cadurcensem episcopum. Ad probandas huiusmodi opinationes uaria congerit Oudinus, que nunc examinanda sunt accurate, ne idem labor repetendus ueniat ad diem uII Decembris, quando de sancto Ambrosio Mediolanensi agendum  erit.

16. Sodales Benedictini e Congregatione sancti Mauri in noua, quam anno 1688 adornarunt, editione Operum sancti Ambrosii, omnino affirmant sanctum episcopum Mediolaneusem auctorem esse libri De Mysteriis  ; ast dein scribunt sibi uideri auctorem tractatuum de Sacramentis diuersum esse a sancto Ambrosio, qui auctor est libri de Sacramentis  : eamdem sententiam recipientes, suo calculo comprobarunt editores ueneti anni 1781, quorum editione utimur in presenti dissertatione. Hanc sententiam mutuatos  illos dicit Oudinus  ex Albertino, theologo heterodoxo, tacito tamen huius nomine: hic nempe lib. II de Sacramento Eucaristie caput prinum concluserat his uerbis, que ex ipso Oudino  exscribimus: »Iudicent ergo lectores an sit stultum ambigere de auctore horum librorum , quod temere admodum Bellarminus pronuntiat, an non contra iniurium sit illi tribuere uelle? Ex aduersariis ipsis , Arnoldus  eos citans, de frequenti Communione parte I, cap. 13: Si tamen Ambrosii sint, inquit. Ego censeo illos esse auctoris septimi seculi, ex tractatu Ambrosii de iis qui mysteriis initiantur, explicato consarcinatos, et propter similitudinem Ambrosio attributos, cum rapsodi nomen ignoraretur.« Utrum propria sagacitate  Benedictini editores assecuti fuerint non unum eumdemque auctorem utriusque operis existere, num uero hanc sententiam ab Albertino supra laudato, aut a Godefrido Hermant, scriptore uite sancti Ambrosii Mediolanensis, mutuati fuerint, parui refert. Unum hic discutiendum uenit, quibus rationum momentis Oudinus in hanc opinionem adductus fuerit, eamdemque pro aris et focis defenderit. Sententiam suam confirmat quadruplici ratione, deinceps examinanda: prima est, »multis in codicibus sub Ambrosii nomine coniunctos reperiri libros de Mysteriis et de Sacramentis; altera petitur ex styli in utroque opere similitudine; tertia ex uniformitate doctrine cuiusdam singularis; quarta denique ex connexione que inter uarios hosce tractatus existit,« ita ut,  quemadmodum liber secundus de Sacramentis reclamat primum, ita quoque tractatus de Sacramentis necessario supponit premissum fuisse librum de Mysteriis. Prime difficultati iam occurrerunt editores Benedictini in erudito suo prologo, quem libris de Sacramentis premisere  . Cum enim multi citarentur ex antiquis, qui libros hos Ambrosio adscriberent, responderunt editores: »Scriptores illi rem  ipsi per se ac destinato consilio non discusserunt, sed uel alii alios secuti sunt, uel fidem habuere suis manuscriptis, in quibus eamdem opellam alibi quidem Ambrosii nuncupatione inscriptam, alibi uero tractatui alicui eamdem inscriptionem preferenti iunctam reperere. Nam  cum antiquissimi quique codices nullum auctoris nomen exhibeant, qui exscribendis iis nauauerunt operam, cum Ambrosium hac ipsa de materia scripsisse cognouissent, non dubitarunt eidem ipsos adiudicare: alii autem, etsi Ambrosianos esse non arbitrarentur, libro tamen de Mysteriis ob argumenti similitudinem duxerunt subiungendos.« Hanc ipsam postremam rationem ratam habet Albertinus supra citatus, ideo ubique ferme coniunctos reperiri binos tractatus, quia ex uno alii consarcinati sunt sibique proin sunt simillimi. Et hec quidem eadem argumentatio facile  causam aperit, cur Ratramnus, librum de Mysteriis primum librum de Sacramentis dixerit. uide Nat. Alexandrum, Hist. Eccl., Sec. Iu, p. I, cap. 6, art. 26  .

17. Eodem modo soluitur difficultas, que ex styli similitudine petitur, quam nonnulli admisere, ut uidere est apud Oudinum c. 1, n. 3: alii uero negarunt ut Benedictini editores  , Tillemont  in Monumentis Ecclesiasticis, qui citat quoque Card. Bona Rerum Liturgicarum, l. I, c. 7: D. Ceillier, de Auctoribus Ecclesiasticis  , atque adeo heterodoxi; nam Albertinus, dum dicit »libros de Sacramentis  scatere barbarismis, multa habere quorum nonnulla et ridicula Ambrosianaque grauitate prorsus indigna, nonnulla etiam repugnantia et contradictoria,« etc., ipse, inquam, Albertinus styli similitudinem inter utrumque  opus non agnouit. Est tamen aliqua inter utrumque similitudo; quoties scilicet auctor librorum de Sacramentis ex libro de Mysteriis aliquid decerpit, nisi ubi interdum deprauet nimium. uerum quotiescunque propriis, ut uulgo dicitur, alis uolare tentat, tunc a uero Ambrosio omnino absimilis est neque frigidis illis et puerilibus interrogatis, que in libris de Sacramentis occurrunt, insperguntur genuina Mediolanensis Ambrosii opera. Que uero de similitudine singularis doctrine circa lotionem pedum commentatur aduersarius, iam diu confutata fuerunt. Quid enim uero ibi tam singulare uoces? Post baptismum pedes lauari? Ast id et Mediolani et alibi factum esse notant tum ipse Basnagius  in editione Lectionum Canisii, tum Cornelius a Lapide in Commentario in  Ioannis c. XIII, 1, citans Gabr. uasquez: idem quoque testantur C. Chardon  in Historia Sacramentorum, et multi alii. Sed scilicet auctor libri de Mysteriis, c. 6, »asserit lotione pedum hereditaria peccata tolli, propria enim per baptismum relaxari:« cui consonat, quod l. III de Sacramentis, c. 1  dicitur: »Sunt tamen qui dicant et excusare conentur, quia hoc non in mysterio faciendum est, non in baptismate, non in regeneratione; sed quasi hospiti pedes lauandi sunt (que tamen ratio innuitur in Missali Gothico et in Missali Gallicano ueteri [. Aliud est humilitatis, aliud sanctificationis. Denique audi quia mysterium est sanctificatio: Nisi lauero tibi pedes, non habebis partem mecum  . . . Quia  Adam supplantatus a diabolo est et uenenum ei effusum est super pedes, ideo lauas pedes, ut in ea parte in qua insidiatus est serpens, maius subsidium sanctificationis accedat, quo postea te supplantare non possit.« Auctor libri de Mysteriis satis superque uindicatus fuit ab omni errore in nota, quam ad locum citatum adiecere editores Benedictini. Non dissimili modo a culpa liberatur auctor librorum de Sacramentis; ipsa enim eius uerba satis indicant quo sensu dixerit lotionem pedum mysterium esse, ad sanctificationem  fuisse institutum; nam in primis, si credidisset auctor per lotionem pedum tolli peccatum, cum sibi obiecisset »Ecclesiam Romanam non habere hanc consuetudinem,« grauis profecto et maxime damnabilis erroris hanc Ecclesiam arguisset: qui fit igitur ut statim subiungat: »cuius typum in omnibus sequimur et formam?« ut causam huius omissionis pretendat: »forte propter multitudinem declinauit?« Certe huiusmodi causam non obtendisset auctor, si credidisset lotionem pedum sacramentum esse ad remissionem peccati originalis institutum: non addidisset denique, »hec dico, non quod alios reprehendam« , »sed mea officia ipse commendem.«

 18 Ast ipsa auctoris uerba euidentissime illum ab omni errore graui uindicant; paulo enim infra explicans illa uerba: »Qui lauit, non necesse habet iterum lauare, nisi ut solos pedes lauet:« dicit: »quare hoc? Quia in baptismate omnis culpa diluitur. Recedit ergo culpa; sed quia Adam supplantatus a diabolo est, et uenenum ei effusum est supra pedes, ideo lauas pedes, ut in ea parte in qua insidiatus est serpens, maius subsidium sanctificationis accedat, quo postea te supplantare non possit. Lauas ergo pedes, ut laues uenena serpentis. Ad humilitatem quoque proficit, ut in mysterio non erubescamus quod dedignamur in obsequio.« Conceptis uerbis in baptismate omnem culpam dilui dicit auctor, seu, ut loquitur Concilium Tridentinum, sess. u, can. 5, »tolli totum  id quod ueram et propriam peccati rationem habet . . . Manere autem in baptizatis concupiscentiam uel fomitem, hec sancta synodus fatetur et sentit . . . . . Hanc uero concupiscentiam, quam aliquando Apostolus peccatum appellat, sancta synodus declarat Ecclesiam Catholicam nunquam intellexisse quod uere et proprie peccatum sit, sed quia ex peccato est, et ad peccatum inclinat.« Huic ergo malo, diluta omni culpa, subsidium sanctificationis profertur, id est, gratia celestis, cuius ope, ut habet Trid. Conc., l. c., non »consentientibus sed uiriliter repugnantibus nocere non ualet, quin imo qui legitime certauerit, coronabitur.« Ex his ergo euanescit prorsus doctrine singularitas, quam utrique operi affingere quidam uoluerunt: ruit igitur tertium argumentum, quo fulcire  tentauit Oudinus suam sententiam.

19. Ast prodit nunc in apertam palestram Oudinianus Achilles, quem nullus, ut ipse quidem dicit,  infringere possit, et propterea probabiliter »dissimulatus ab editoribus Benedictinis,« ut distinctionem suam tractatus de Mysteriis a libris sex de Sacramentis plausibiliorem facerent. Scilicet appellat Oudinus tractatum de Mysteriis, librum inter illos qui de Sacramentis conscripti sunt, atque id quidem  duplici ex ratione: in primis ut suus sit sermonibus septenarius numerus, dein ut uerba quedam libri primi de Sacramentis commodam nanciscantur interpretationem. Ad utrumque facilis est responsio. Etenim nulla uidetur necessitas ut septenarius numerus librorum siue sermonum admittatur: et posito etiam septimanam integram insumptam fuisse in instruendis neophytis, nullatenus sequitur Dominicam Paschatis non fuisse diem impeditiorem, quam ut sermo haberetur. Sed admissa etiam illa necessitate, ne tunc quidem sequeretur, librum de Mysteriis adnectendum esse tractatibus de Sacramentis; nam merito suspicari licet septem olim fuisse sermones, uti uidere est apud editores Benedictinos in illorum prefatione circa finem  et in nota B ad l. uI, c. 5,  n. 25  : sed in hac hypothesi, quia breuior est sermo ille, qui septimus dicendus esset, non nichil truncatus uideretur. Quidquid sit de ista coniectura, auctor librorum de Sacramentis ita auspicatur librum primum, ut manifeste monstret tunc primum se incipere de sacramentis tractare: en eius uerba: »De sacramentis que accepistis sermonem adorior, cuius rei rationem non oportuit ante premitti.« Atque ille, qui alibi semper sequentem sermonem cum precedenti, siue expressis uerbis, siue per repetitionem connectit, nichil prorsus in sermone primo de Sacramentis dicit, quo uel leuiter indigitet se pridie integrum tractatum de mysteriis habuisse! Ast, inquit Oudinus  , Reclamari primum  a secundo  uideamus, nam de aliis dubium nullum est. Hec uerba sunt sermonis secundi : »Et ecce quasi columba, Spiritus sanctus descendit. Non columba descendit, sed quasi columba. Memento quid dixerim; Christus carnem suscepit, non sicut carnem, sed carnis istius ueritatem, uere carnem suscepit. Spiritus autem sanctus in specie columbe, non in ueritate columbe, sed in specie columbe.« Alludere dicit Oudinus tractatorem ad sermonem, ut ipse dicit, primum, de Mysteriis: nos uero illa uerba, »memento quid dixerim,« interpretamur dicta ad acuendam presentium attentionem, nempe ut recte intelligant differentiam inter columbam et quasi columbam, quam similitudine quadam desumpta e mysterio Dominice Incarnationis  euoluit, ut legenti manifestum fit.

20. Ast aliam prorsus significationem tribuit hisce uerbis Oudinus, qui uerba, »memento quid dixerim,« referenda esse asserit ad librum de Mysteriis, et quidem ad c. 4, quem late recitat, et ubi eo minus auditores inuenturos fuisse, que illic latitare dicit Oudinus, estimo, quo difficilius etiamnum ab oculatis, commentario instructis, id fieri asseuero. Et ne fucum hic facere uidear, en uerba sancti Ambrosii ad que allusisse dicitur auctor librorum de Sacramentis, commentantis uerba Ioan. I, 32  :  »Quia uidi Spiritum descendentem quasi columbam.« Hec dicit: »Et hic quare Spiritus sicut columba descendit, nisi ut tu uideres, nisi ut tu agnosceres »columbam etiam illam quam Ne iustus remisit ex arca, istius columbe speciem fuisse, ut typum agnosceres sacramenti? Et fortasse dicas: Cum illa uera columba fuerit que emissa est, hic quasi columba descenderit, quomodo illic speciem fuisse dicimus, hic ueritatem; cum secundum Grecos in specie columbe Spiritum descendisse sit scriptum? . Sed quid tam uerum quam Diuinitas, que manet semper? Creatura autem non potest ueritas esse, sed species, que facile soluitur  atque mutatur. Simul quia eorum, qui baptizantur, non in specie esse debeat, sed uera simplicitas . . . . . speciem autem et pro ueritate accipiendam legimus et de Christo: Et specie inuentus ut homo; et de Patre Deo: Neque speciem eius uidistis. Conferenti utrumque locum citatum euidens fit, non potuisse auctorem librorum de Sacramentis, quando dicit, »memento quid dixerim,« indigitare locum citatum e libro de Mysteriis, proindeque tractatum de Sacramentis nullatenus reclamare librum de Mysteriis.

21. Refutatis critici nostri rationibus, equum est monstrare uaria esse, que diuersum utriusque operis auctorem indicant. Imprimis differunt inter se baptismatis ceremonie ab utroque presule usurpate. Etenim auctor librorum de Sacramentis. l. [.....],  c. 1  , late querit cur nares baptizando tanguntur, dum sanctus Ambrosius nichil huiusmodi in suo de Mysteriis libro c, 1, habeat, sed simplicer dicat tactum oris omitti in feminis. Habet dein sanctus Ambrosius lib. de Mysteriis, c. 4: »Post hec utique  ascendisti ad sacerdotem: considera quid secutum: nonne illud quod ait Dauid: Sicut unguentum in capite quod descendit in barbam Aaron? « Quibus uerbis indicat sanctus sacramentum confirmationis fuisse collatum. Post confirmationis sacre signaculum sequitur pedum lotio. »Omnes in regnum Dei et in sacerdotium ungimur gratia spiritali. Ascendisti de fonte; memento Euangelice lectionis. Etenim Dominus noster iehsu lauit pedes discipulis eius, etc.« Deinde  totum hunc locum concludit his uerbis: »Accepisti post hec uestimenta candida, etc.« uerum alio prorsus ordine adimplet baptismi solemnitates, qui libros de Sacramentis conscripsit; nam lib. III, c. 1  , post baptismum, nullo ritu intermedio, sequitur pedum lotio: »Ascendisti de fonte, quid secutum est? . . . . . Succinctus summus sacerdos pedes tibi lauit, etc.;« capite seq., post explanatam pedum lotionem: »Sequitur spiritale signaculum, quod audisti hodie legi, etc.« Qui ceremoniarum ordo quam alius sit ab Ambrosiano, nemo non uiderit. Contendit quidem  Oudinus  hic agi uel agi posse de unctione presbyterali, que neobaptizatis fiebat per sacerdotem secundi ordinis, queque post sanctum Gregorium Magnum introducta auctorem designat septimo seculo recentiorem. uerum data etiam Oudini argumentatione, quam nullatenus probo, remanet tamen, quod hic caput rei est, differre scilicet utrumque tractatum in ordine et successione rituum. In argumenti nostri confirmationem adduci possent alia, ut sunt diuersitas uersionis sacre Scripture, unctio ante renuntiationem. SS. Misse sacrificii initium, etc. Que omnia monstrant non unum eumdemque auctorem esse utriusque tractatus.

22. Atque hisce premissis, iam mediam confecimus uiam. Nunc ostendendum uenit, libros de Sacramentis,  licet sancto Ambrosio Mediolanensi adscribendi non uideantur, tamen sancto Ambrosio Cardurcensi minime tribuendos esse: quo confecto, manifestum fiet, neque tractatus de Mysteriis illum auctorem esse, nisi quis dicere uelit ectypon typo antiquius esse. Argumenta, quibus Oudinus singularem suam sententiam fulcire conatur, sunt duplicis generis: uidelicet propter nominis identitatem facilis fuit confusio Mediolanensis cum Cadurcensi Ambrosio, cap. 6, n. 2  : dein characteres omnes hisce opusculis conuenientes apprime sancto Ambrosio Cadurcensi aptari possunt, ibid., n. 3  . Ast, queso, quo tempore hec nominum confusio orta est. Oriri potuisse innuit Oudinus inter seculum octauum et duodecimum, siquidem dicat loc.  cit.: »Mss. codices qui plurimi in bibliothecis reperiuntur, uel anonymi sunt, uel cum nomine simpliciter Ambrosii uel sancti Ambrosii, nullique, qui adiiciant uel determinent Mediolanensis episcopi uel archiepiscopi. Neque etiam quod sciam, ante Algerum et Hugonem uictorinum, seculo XII medio scribentes, ullus expresse sub Ambrosii Mediolanensis archiepiscopi nomine adduxit.« Expresse quidem sancto Mediolanensi episcopo tributos non fuisse facile concesserim: uerum quid inde? Nunquid propterea Cadurcensi pontifici adscribemus? Idque presertim cum seculo nono iam Mediolanensium presul indigitetur, uti satis constat ex sancti Paschasii Ratberti tractatu de Corpore et sanguine Domini in pref.  . Nemo enim cordatus dubitabit de Ambrosio  Mediolanensi agi in sequentibus uerbis: »Hec autem ut securius tua perlegat infantia, placuit, carissime, catholicos Ecclesie doctores in principio adnotari: ex quibus pauca de pluribus, quasi lac teneritudinis eliquauerimus, Cyprianum scilicet, Ambrosium, Hilarium, Augustinum, Ioannem, Hieronymum, Isidorum, Hesichium et Bedam.« Nodum in scirpo querere diceretur, quisquis dubitaret hic Paschasium loqui de Cypriano Carthaginensi, de Hilario Pictauiensi, de Augustino Hipponensi:  quis igitur inficias ibit, agi hic quoque de Ambrosio Mediolanensi? maxime cum ordine quasi chronologico inter citatos doctores Ecclesie reponatur? Hisce rationibus momentum quoque addit, quod Paschasius Ratbertus suum tractatum scribens circa annum 831 , ut in prefatione insinuat, id est, uix triginta annis post mortem sancti Ambrosii Cadurcensis, si  chronologiam ipsius Oudini sequamur, non posuisset eius nomen in mediis doctoribus supra laudatis, si intelligi potuisset de Cadurcensi episcopo tunc uix cognito.

23. Idem etiam ualet pro Ratramno, qui Ambrosium suum sanctum Doctorem appellat, quod Ambrosio nostro Cadurcensi recens defuncto simpliciter  non conuenit. Ast cum ille librum de Mysteriis tantum citasse uideatur, non est quod immoremur? Quinimo ipse Oudinus uictas ueritati manus dare uidetur, cum circa finem n. 2 cit.,  dicit: »Legentes igitur Paschasius et Ratramnus cum aliis sequentibus , neque Ambrosium Caturcensem episcopum de fama uel nomine noscentes, oscitanter ac inaduertentes tractatus istos Ambrosii Mediolanensis opinati sunt.« Idem circa finem n. 3, cit. repetit, ne memoria excidat: »Seculo iam nono, Ratramni atque Paschasii temporibus, hec opuscula esse Mediolanensis archiepiscopi, ac tanquam genuina illius, ab utroque citata credebantur.« Fatetur igitur Oudinus Paschasium et Ratramnum, dum Ambrosium  nominant, intelligendos esse de Mediolanensi episcopo: quorsum igitur dicit nullum expresse hos tractatus sub nomine Mediolanensis archiepiscopi adduxisse, si ita scripserint ut non nisi de hoc episcopo intelligi possint? Abest igitur omne confusionis periculum, quando Ambrosii aut sancti Ambrosii, nullo alio adiecto titulo, nomen dictis tractatibus prefigitur: constat enim ipso Oudino iudice, Mediolanensem antistitem designari. Rem demum conficit quod narrat Ioan. Mabillon in suo Museo Italico t. I, p. II  , esse in monasterio Sangallensi codicem litteris maiusculis ab annis mille exaratum: igitur cum Mabillonius librum suum ediderit anno 1687, tractatus de Sacramentis ante sancti Ambrosii Cadurcensis tempora iam exstitisset. Oudinus l. c. urget  suum argumentum ex eo quod sancto Ambrosio Mediolanensi tributum fuerit opus de Conflictu uitiorum et uirtutum, quod tamen ad Ambrosium Autpertum, abbatem sancti uincentii ad uulturnum, seculi XIII scriptorem, pertinet: potuit itaque eidem Mediolanensi episcopo ascribi tractatus sancti Ambrosii Cadurcensis. Licet ex eiusmodi similitudine desumptum argumentum non ualide stringat; respondemus imprimis hoc non adeo prouenisse ex confusionis facilitate, quam ex ignorantia ueri auctoris; nam  non solum sancto Ambrosio, sed etiam sanctis Augustino, Leoni, Isidoro, adscriptus fuit tractatus de Conflictu uitiorum, ut habent editores operum sancti Augustini  : dein hic error inualuit post seculum XI; nam chronographus sancti uincentii disertis uerbis asserit Autpertum composuisse librum de Conflictu  : non mirum igitur posterioribus seculis inualuisse aliquem errorem. Ast de sancto Ambrosio Cadurcensi, si fidem Oudino prestamus, ipsi eius equales tribuissent opus alteri. Atque hec de confusionis facilitate dicta sunto.

24. Neque felicior est criticus noster in characterum conuenientia diiudicanda, que altera probationis pars est. Nititur primum monstrare Oudinus c. 4 et 5  sue dissertationis »Gallum quemdam  esse scriptorem utriusque tractatus: »Tria sunt, inquit, ex quibus Gallum aliquem episcopum fuisse horum tractatuum uel sermonum scriptorem, aperte colligimus: 1o Ex pedum lotione in neophytis, quam in baptismo apud Ecclesiam in usu fuisse confitetur: 2o ex conformitate Liturgie et aliorum Romane Ecclesie in sacramentis rituum; quam pariter amplectebatur; 3o ex gallicismis Latine barbaris, quibus omnes isti sermones respersi sunt.« Premamus critici nostri uestigia, ast inuerso aliquantum ordine. Que de gallicismis Latine barbaris obiicit, nimium probant, proindeque nichil: probarent scilicet tractatus non adeo ad seculo uIII aut IX pertinere, quam ad initium seculi XuIII referendos esse, cum plereque locutiones gallice,  quas latinis opponit, ita huic euo proprie sint, ut ante hoc tempus in usu non fuerint, et postea obsoleuerint. Legat preterea lector c. 4, n. 3, ubi nonnunquam pro pretensa concordantia patentem diuersitatem inter utrumque idioma reperiet: fatebiturque citatas phrases non magis gallicos idiotismos esse quam italicos, hispanicos aut etiam germanicos. Tandem in falso, ut uulgo dicitur, supposito heret Oudinus, quasi uigeret seculo uIII usus lingue gallice, prout nunc floret: dicto seculo lingua qua utebantur Galliarum incole, latina erat corrupta uariis idiomatibus, sed presertim Teutonica  . Quinimo etiamsi daremus linguam gallicam, prout hodie floret, uiguisse in regno Merouingiorum,  necdum tamen ualeret illatio pro Aquitania, que usque ad Pippinum regem, sub quo uixit sanctus Ambrosius Cadurcis, magis erat uisigothis atque Sarracenis subiecta; felicior profecto fuisset Oudinus, si in sancti Ambrosii sermonibus idiotismos arabicos aut gothicos assignasset.

25. Oudinus porro tanquam propriam et singularem Ecclesie Gallicane ceremoniam profert lotionem pedum in baptismo: atque hinc deducit utrumque tractatum ad episcopum quemdam Gallicanum pertinere. uerum hec supra num. 17 ita refutata  sunt, ut hic repetenda non ueniant. Latius hic expendendum est, quod criticus noster dicit de conformitate liturgie et aliorum Ecclesie Romane in sacramentis rituum. uerum quisquis uelociter tractatus de Mysteriis et de Sacramentis percurrerit, facile sibi persuadebit hos libros ad quartum potius aut quintum, quam ad octauum seculum pertinere. Quis enim, cum disciplinam arcani stricte seruandam, multitudinem adultorum baptizandam, instans persecutionis periculum, de lingua dissertationes, impugnatas quarti quintique seculi hereses Arianorum, Priscillianistarum, Macedonianorum, et id genus alia uiderit, quis, inquam, sibi persuadebit hos libros medio seculo octauo exaratos fuisse? Hec abunde sufficerent ad conuellendum Oudinianum  systema. Sed Oudinus ex his uerbis, l. III de Sacram. c. 1: »Non ignoramus quod Ecclesia Romana hanc consuetudinem non habeat, cuius typum in omnibus sequimur et formam,« ita ratiocinatur c. 5, n. 3  : »Anonymus hic Gallus sequitur ordinem Romanum in omnibus baptismi ritibus, excepta lotione pedum, ut diserte ipse inquit. Cum uero opusculum istud ordinis Romani conscriptum sit, postquam Romani pontifices, iugo Longobardorum, mediantibus Galliarum regibus Pippino et Carolo Magno, exempti sunt: liquet anonymum qui eum sequitur, qui imitatur, claruisse non nisi sub seculi octaui finem.« Hec Oudini conclusio, sed abutitur criticus hisce uocibus, quibus scriptor dicit se typum Ecclesie Romane in omnibus sequi, quasi per hec uerba  indigitaret Ordinem Romanum, qualis seculo octauo exstitit. Si enim hoc sensu intelligendus esset scriptor, non subiunxisset paulo post, quasi potestatem habens circa ritus: »In omnibus cupio sequi Ecclesiam Romanam: sed tamen et nos homines sensum habemus; ideo quod alibi rectius seruatur et nos rectius custodimus.« Si Ordo Romanus iam tunc consentiente utraque potestate, receptus fuisset, quis episcoporum ausus fuisset eius ritus ad examen reuocare, et suo solius arbitrio subiicere?

26. Ast si conferamus ritus Ordinis Romani  cum iis que in libris de Sacramentis describuntur, uidebimus magnam inter utrosque intercedere differentiam. Quedam tantum hic notanda sunt, ne  nimium excurrat oratio. In libris de Sacramentis nulla fit mentio litaniarum, benedictionis et immissionis cerei paschalis in aquam, que omnia in Ordine Romano reperiuntur  : alie sunt interrogationes desumpte ex symbolo, alia forma confirmationis; hec sufficiunt ad monstrandum scriptorem Ordinem Romanum pre oculis non habuisse. Urgetur uero Oudinus adhuc pressius, quia in citatis libris ne Gallicanus quidem Ordo exhibetur: unde consequitur scriptorem ad Gallias non pertinere. Etenim l. I de Sacram., c. 11  duplex est abrenuntiatio baptizandorum,  dum in ueteri Missali Gallicano  , edito per uirum non minus doctrina quam sanctitate insignem, B. Iosephum Mariam Thomasium cardinalem, una tantum reperiatur, quemadmodum et in Sacramentario Gallicano seculi uII apud Martene  . In aliis uero plerisque ritualibus Galliarum tres renuntiationes signantur, ut habet laudatus Martene l. c. Octauo autem seculo uidetur ubique uiguisse in Gallia consuetudo terne abrenuntiationis, uti patet ex conc. Liptinensi anni 743  , et ex aliis monumentis, que affert Cl. Antonius Binterim, uir tot laudandus nominibus, in suo erudito opere Germanico de Antiquitatibus Ecclesie catholice  .

27. Iuuat huc conferre alium ritum in Ecclesia Gallicana seruari solitum, de quo tamen in libro de  Sacramentis nichil dicitur. Sanctus Gregorius Turon. l. I de Gloria martyrum, c. 24,  habet: »Tunc cum exorcismo sanctificatam aquam, conspersum desuper chrisma, omnis populus cum deuotione haurit.« Atque huiusmodi conspersio non tantum in Hispania, de qua loquitur Gregorius, usitata erat; sed eamdem uidere quoque est tum in Gothico  , tum in ueteri Gallicano Missali  , quod edidit laudatus supra beatus Iosephus Thomasius. Nihilominus noster qui, Oudino diuinante, Gallus esset, hunc quoque ritum omnino omisit, l. I de Sacrament., c. 5  ; nam aque baptismalis consecrationem describens, de chrismate tacet. En eius uerba: »Nam ubi primum ingreditur sacerdos, exorcismum facit secundum creaturam aque, inuocationem postea et  precem defert, ut sanctificetur fons et adsit presentia Trinitatis eterne.« Omnino accurate tum hunc, tum alios ritus euoluit auctor: eius itaque silentium preiudicium creat non facile oblitterandum, scilicet in sua Ecclesia Gallicanam hanc consuetudinem non uiguisse. Quod etiam confirmatur ex eo, quod in laudato loco totus sit in euoluendo cur Christus prius descenderit et postea Spiritus sanctus uenerit: si enim ritus chrismatis seruatus fuisset, nullus dubito quin ad hunc allusisset auctor, cum apud SS. Patres uulgaris sit metaphora chrismatis ad Christum. Conferenti ritus in libris de Sacramentis descriptos cum iis qui in libris ritualibus Gallicane Ecclesie reperiuntur, uaria alia occurrent, ex quibus manifestum  fiet hos sermones adscribi non posse alicui Gallo qui sec. uIII uixerit, et proinde abiudicandos esse sancto Ambrosio Cadurcenci. Si itaque libri de Sacramentis sanctum nostrum Cadurcensem non habent auctorem, quanto minus tractatus de Mysteriis, qui ob rationes, quas late deducunt editores Benedictini  in prologo, ad hunc librum premisso, aliique complures etiam ex heterodoxis, non immerito inter genuina sancti Ambrosii Mediolanensis opera recensetur. Quod quidem iudicium confirmatur ipso opere: cum nonnulla, que in eo reperiuntur, liturgica, Mediolani adhuc partim uigeant, et ritus baptismales, quales in Actis synodorum Mediolani sub sancto Carolo Borromeo habitarum  describuntur, in hoc tractatu funduntur.

28. Cum itaque libri de Sacramentis sanctum Cadurcensem episcopum auctorem certo non habeant, Mediolanensem uero habere non uideantur; longius progressi quidam, indagare tentarunt, quis librorum de Sacramentis scriptor habendus esset. uarii uarias secuti sunt sententias. Benedictini in prologo ad lib.  de Sacramentis  propendere uidentur ad opinionem Godefridi Hermant in uita sancti Ambrosii  , censentis dictos libros ad aliquem e discipulis huius sancti, qui non multo post ipsum Mediolanensi prefuerit Ecclesie, pertinere. Quominus secundum ipsum feramus suffragium, id precipue impedit, quod auctor, lib. III, e. 11, profiteatur se in ritibus sacris sectari uelle uestigia Ecclesie Romane  : »Non ignoramus, inquit, quod Ecclesia Romana hanc consuetudinem non habeat, cuius typum in omnibus sequimur et formam: hanc tamen consuetudinem non habet, ut pedes lauet . . . . . In omnibus cupio sequi Ecclesiam Romanam; sed tamen et nos homines sensum habemus, ideo quod alibi rectius seruatur, et nos rectius custodimus.« Ex his uerbis manifestum  est scriptorem sequi ritus Romanos tum uigentes, uno addito, scilicet pedum lotione. Cum igitur notum axioma sit: »Exceptio firmat regulam,« concludendum est ceremonias reliquas omnes apprime concordare cum typo et forma Ecclesie Romane. Sed huiusmodi conformitas conuenire non potest ritui Ambrosiano, qualis omni tempore, etiam ante sanctum Ambrosium exstitit. Nobis desunt libri rituales, ut latius hec euoluamus. Unum hic afferam, quo aliqui ritum Mediolanensem subodorari putarunt: habet auctor lib. Iu de Sacram., c. 5,  hanc formam consecrationis panis: »Accipite et edite ex hoc omnes: hoc est enim corpus meum, quod pro multis confringetur.« Hanc formam Ambrosianam esse  dicit Pamelius tom. I Liturgie Latine. uerum id omnino negat Muratorius apud August. Krazer  : »Rogauit , inquit, uirum Cl. Iosephum Antonium Saxium, bibliothece Ambrosiane prefectum, ut ex omnium antiquissimo Missali Ambrosiano canonem Misse ad se transmitteret. Consuluit ille  codicem membranaceum uetustissimum, cuius antiquitatem ad seculum IX uel X pertinere arbitrabatur, et uERBA consecrationis cum Romanis EADEM, TOTUMQUE CANONEM Romano similem inuenit. Hinc uerisimile est Pamelium ab auctore libri de Sacramentis fuisse deceptum, qui olim sancto Ambrosio fuerunt attributi, nunc autem antistiti Mediolanensi a criticis emuncte naris rectius abiudicantur.« Magni hoc est momenti; agitur enim de forma sacrosancta, que uix unquam mutatur semel assumpta: unde hoc solum argumentum probabile facit iudicium illorum, qui negant ad aliquem Mediolanensem episcopum dictos libros pertinere. Frustra alium quemdam auctorem quereremus in illa librorum liturgicorum penuria, quam patimur: nisi enim liber ritualis  reperiretur, cuius ceremonie accurate cum ritibus ab Ambrosiastro expressis conuenirent, non uideo quomodo quid certi pronuntiari posset, et circa horum librorum scriptorem, et circa tempus quo uixerit. Coronidis tamen loco adiungam Robertum Sala, cisterciensem, in sua editione Operum cardinalis Bona suspicari auctorem librorum de Sacramentis fuisse sanctum Maximum Taurinensem  ; sed preter nudam coniecturam nichil affert Sala, quo opinationi sue aliquid roboris addat. Nihil quoque luminis mihi attulit noua editio Operum sancti Maximi, Rome anno 1784 adornata.



§ Iu. Sanctus Ambrosius, detectus celesti indicio, Romam proficiscitur et in reditu obit.

29. uidimus, § II, sanctum Ambrosium Cadurcensem  ita reliquisse episcopalem dignitatem, ut eamdem postea resumere noluerit. Malitia plebis regende causa est canonica dimittendi episcopatus. Quamuis autem Sanctus secretum uoluerit sue solitudinis locum, non dubium tamen est, uoluntatem deponendi pontificalis oneris populo Cadurcensi innotuisse, unde rite procedere potuerit ad electionem eius successoris. Nam uiuenti sancto Ambrosio alium episcopum subrogatum fuisse, manifestum fit e uita n. 9, in qua legitur, inuenta claui in pisce, sanctus Ambrosius dixisse discipulo suo: uade in ciuitatem ad episcopum: erat igitur alius episcopus sancto Ambrosio substitutus. Atque hoc etiam ab antiqua Ecclesie disciplina non abludere testis est nobis  sanctus Gregorius Magnus, in cuius uita, a Ioanne Diacono scripta  , legitur: »Pontificibus uoluntarie suis renuntiantibus sedibus, successores Gregorius nullo modo denegabat, eosque postmodum de reditibus relicte Ecclesie sufficienter nutriendos esse censebat.« uoluntarie cessionis mentionem facit quoque sanctus Augustinus lib. II, contr. Cresc. cap. XI  , quando dicit: »Neque episcopi propter nos sumus, sed propter eos quibus uerbum et sacramentum Dominicum ministramus; ac per hoc ut eorum sine scandalo gubernandorum sese necessitas  tulerit, ita uel esse uel non esse debemus, quod non propter nos, sed propter alios sumus. Denique nonnulli sancta humilitate prediti uiri, propter quedam in se offendicula, quibus pie religioseque mouebantur, episcopatus officium non solum sine culpa, uerum etiam cum laude posuerunt.« Ad has rationes accedit Waifarium, sedente sancto Ambrosio, occupasse Aquitaniam, de quo hec scribit Eginhardus de Gestis Pippini regis  : »Waifarius, dux Aquitanie, cum res que in sua potestate erant, et ad Ecclesias sub manu Pippini regis constitutas pertinebant, rectoribus ipsorum uenerabilium locorum reddere noluisset, ipsumque regem, de hisce per legatos suos commonentem, audire contemneret, contumacia sua ad suscipiendum contra se bellum concitauit. Nam  rex, contractis undique copiis, Aquitaniam ingressus, se res ecclesiarum bello exacturum pronuntiauit.« Huiusmodi autem Ecclesiarum uastationes causam olim prebuisse dimittendi episcopatus, testis iam nobis fuit sanctus Ado in suo Chronico  . Nihil igitur miri et sanctum Ambrosium ob similem causam similiter episcopalem cathedram alteri reliquisse. De uniuerso autem presenti argumento, utiliter consuli potest Ludouicus Thomasius in opere de Disciplina Ecclesiastica, part. II, l. II, c. LII, ubi plurima proponit exempla episcoporum Gallie, qui his fere temporibus sedes suas reliquerunt.

30. Gulielmus de la Croix  successorem sancti Ambrosii ponit Aymatum, cuius episcopatum probat ex diplomate consecrationis altaris monasterii Anianensis,  in diecesi Magalonensi, que celebrata dicitur anno decimo Caroli Magni regis, a Leone papa III, presentibus trecentis sexaginta sex episcopis: inter hos uero episcopos reperitur Aymatus, episcopus Caorsensis, seu Cadurcensis. uerum illud monumentum, quo uno fulcitur Aymati episcopatus, merito exploditur ab eruditis. Nam annus decimus quartus Caroli regis concurrit cum anno. Christi 781 aut sequenti, quo certe tempore non Leo III, sed Adrianus I, Romanam cathedram tenebat: quare Gulielmus laudatus pro anno Caroli decimo quarto ponit trigesimum quartum, arithmetica nota, ait, prima tantisper immutata, an uerius restituta. uerum ne hoc quidem calculo ad annum Christi 804, quo Leo papa in Gallias uenit, attingeret, nisi initium Caroli regis anno  Christi 769 illigaret: sed impingit in scopulum Gulielmus; nam Carolus anno precedenti successerat patri suo Pippino. Omissis uero his tricis chronologicis, aliunde constat Leonem papam, quando in Galliis uersabatur, Aquitaniam ingressum non fuisse: habent enim Annales Metenses  sequentia: »Medio Nouembrio nuntiatum est ei  Leonem papam Natalem Domini cum eo celebrare uelle, ubicunque illi placuisset. Quod rex gratanter suscepit; et statim, misso filio suo Karolo ad sanctum  Mauricium, eum suscipere honorifice precepit. Ipse uero obuiam illi apud Remorum ciuitatem, in basilica beati Remigii episcopi et confessoris, profectus est: ibique susceptum ad Carisiacum usque perductum, cum eo ibi Natalem Domini celebrauit. Inde pariter proficiscentes, peruenerunt ad Suessonis ciuitatem, in qua, dimisso papa, ad colloquium Germane sue Gisle, que in his diebus egrotabat, ad Calam monasterium peruenit: fruitusque eius colloquio, ad Carisiacum uillam Leonem papam, quem apud sanctum Medardum dereliquerat, sibi obuiam uenire fecit. Deinde Aquis perduxit, et honoratum magnis muneribus, per Baioariam ire uolentem, a suis duci fecit usque ad Rauennam. Mansit apud illum  dies octo, et,  sicut dictum est, Romam repedauit.« Ex hac narratione apparet fabulosum esse documentum Anianense et proinde nullo testimonio niti episcopatum Aymati, de quo agit Gulielmus de la Croix  .

31. Ignotus itaque dicendus est episcopus Cadurcensis, qui sancto Ambrosio in solitudinem secedenti successit: nisi fuerit Angarius etiam Agarnus uel Awarnus appellatus. Is certe iam sedebat anno secundo regni Ludouici, Caroli Magni filii in Aquitania, id est, anno Christi 783, ut uidere est in Mabillonii Annalibus, lib. XXu, § XXXIX  . Constat hoc ex diplomate Angarii, datum anno DCCLXXIII domini Hludouici secundo regis Francorum: recte notat Ioan. Mabillon. l. c. legendum esse pro 772 annum 783, qui recte concurrit cum anno secundo  regni Ludouici Pii in Aquitania, ut pote qui anno 781 ab Adriano papa rex Aquitanie unctus est Rome, ut habent Annales Metenses  . Angarius igitur, anno 783 iam Cadurcensis episcopus, uixit saltem usque ad annum XIX seculi noni, uti constat ex membrana abbatie Figiacensis de permutatione cellule Ionante inter Angarium episcopum et Pippinum Aquitanie regem; cuius diplomatis hec est subscriptio: »Datum Iu Kal. Iunii, anno uI imperii Ludouici et uI regni nostri  .« Cum nemo sit inter eruditos, qui auctoritatem huius charte neget, una solum superest difficultas, quomodo scilicet annus uI Ludouici Pii imperatoris concurrat cum anno uII regni Pippini eius filii in Aquitania; nam Pippinus regnum orsus uidetur post Kalendas Nouembris  anni Christi 814, ut probat Mansi nota in Criticam Pagii ad annum 838, § I: aliunde uero habemus exordium imperii Ludouici Pii duci a Kalendis saltem Maii eiusdem anni. Igitur mense Maio precedebat uno anno Ludouicus Pippinum: quare Cointius  merito suspicatur »permutatas fuisse notas chronologicas, et annos, Ludouici septimum, Pippini regis sextum, legendos esse;« quo casu dicendus esset Angarius sedem Cadurcensem occupasse  anno uulgari 820. Si tamen aliquis malit legere Pippini annum quintum, nichil est quod obstet. Atque hec de successore sancti Ambrosii dixisse sat esto, quin tamen asserere possimus num inter Sanctum nostrum et Angarium aliquis fuerit episcopus medius.

32. Sanctus Ambrosius, dimisso episcopatu, siue occulte, ut insinuat uite eius breuior Ms. e lectionario Cadurcino extracta  , siue, quod probabilius est pro sua in Ecclesiam suam prouidentia, premonito clero, ut alium eius loco pontificem eligere posset, profectus est Romam ad uisitanda sanctorum Apostolorum limina. Auctor uite breuioris, paulo superius citate, dicit Sanctum nostrum inuitatum a clero et populo ut pastorale officium iterum capesceret,  fuisse »causatum quod prius uotum sibi soluendum foret,« uisitandi scilicet limina sanctorum Apostolorum, atque in reditu in patriam obiisse. De huiusmodi uoto nichil habet uita infra edenda: simpliciter in ea dicitur sanctus Ambrosius, recusato episcopatu, qui illi offerebatur, Romam abiisse: addit nichilominus Ms. regine Suecie  , respondisse episcopo successori: »Tu, frater carissime, sedebis in locum tuum. Ego autem uadam Rome in nomine Domini mei Iesu Christi; si uero placuerit Domino meo, regrediar huc: sin autem, tu posside omnia: opus fac euangeliste, ministerium tuum imple, sobrius esto.« uidetur igitur Sanctus, solutus carcere uoluntario, Romam abiisse non solum orationis, sed etiam consultationis causa: num scilicet  onus pastorale iterum subeundum sibi esset, aut alia sibi querenda foret solitudo. Si fides adhiberi potest tum Sanctorali Cadurcensi, apud Gul. de la Croix  , tum uite breuiori Lectionarii Cadurcini, sanctus profectus est Romam, ea mente, ut postea Cadurcum reuerteretur: Sanctorale habet: »Ego uero Romam ibo, liminaque apostolorum Petri et Pauli uisitabo; quod si Deus huc me reuerti permiserit, quod uoluerit, presto sum adimplere.« Liquidius habet Lectionarium  : »Ad apostolica limina Romam perrexit, tum basilicam beati Martini Turonensis, sed in reditu in patriam occubuit.« Ex his apparet Sanctum reipsa uoluisse redire Cadurcum, ut ex consilio Romani Pontificis, aut populi sui regimen iterum assumeret, aut in solitudine  orationi et penitentie reliquum uite tempus impenderet.

33. Solemne erat Christianis omnibus, sed presertim presbyteris, episcopis atque iis etiam qui sanctioris uite desiderio tenebantur, uisitare sacra limina Apostolorum, tum ut sanctorum patrocinio adiuuarentur, tum etiam ut Romani Pontificis consiliis regerentur. Multa nobis exempla suppeditat antiquitas. Incertum porro est quantum temporis  impenderit sanctus Ambrosius noster sue Romane peregrinationi: cum tamen non uideatur uoluisse Rome permanere, et in reditu uisitauerit sepulcrum sancti Martini Turonensis, nichil nos cogit ut plus quam biennium huic peregrinationi tribuamus. Si itaque certo sciremus quo circiter tempore Sanctus Cadurcensem suam solitudinem reliquerit, non ualde difficile foret tempus mortis certius figere. Nihil tamen impedit, donec tutiora sectari possimus, secessionem Sancti circa annum Christi 765 figere, quando Waifarius maxime in ecclesias Aquitanie debacchabatur: cum enim huiusmodi persecutiones Sanctus non obiiciat, quominus ad sedem suam redeat; recte inferri potest, eius exitum ex cauerna post mortem Waifarii seu post annum Christi 768  accidisse: a quo per triennium solitudinis retrocedendo ad annum 765 deuenimus. Romam profectus sanctus Ambrosius ad uisitanda sanctorum Apostolorum limina, uidetur uoluisse dein Cadurcum reuerti. Nam oblatas episcopales infulas ita acceptare renuit, ut tamen uoluerit Sedem Apostolicam consulere; quod manifeste innuit Sanctorale Cadurcense apud Gul. de la Croix  . Cum episcopus illi subrogatus dixisset: »Domine et pastor bone, ego licet indignus in locum tuum subrogatus sum: quare rogo te, reuertere ad domum tuam, et accipe sedem, rege populum tuum, atque esto in loco tibi preparato, quandiu uixeris: ego autem alio proficiscar. Tunc ad eum Ambrosius dixit: »Regat interim Deus Ecclesiam suam et populum tuum« . Ego uero Romam  ibo, liminaque apostolorum Petri et Pauli uisitabo, quod si Deus huc me reuerti permiserit, quod uoluerit, presto sum adimplere: sin minus, tu omnia hec recte guberna.« Lectionarium Cadurcense Ms. sub. n. 8014 Bibl. Reg. Bruxell. dicit: »Ad apostolica limina Romam perrexit, tum basilicam beati Martini Turonensis; sed in reditu in patria occubuit decima sexta mensis Octobris ad Arbotum, oppidum Bituricense.« Iam insinuauimus supra n. 31 laudatum Lectionarium in quibusdam non concordare cum aliis scriptoribus qui de sancto Ambrosio egerunt, atque adeo non omnem fidem mereri: hinc igitur certo concludi non potest reipsa Sanctum in reditu ad ciuitatem suam fuisse, quando obiit. Sed alia  sunt que suadent: ipsa in primis eius uerba supra allata, quibus clare profitetur se rediturum: dein quod in uia obiisse dicitur ab omnibus biographis.

34. Unde probari non potest, quod habet Adr. Baillet in uita sancti Ambrosii, cuius uerba Latine reddo: »Inde  secessit in pagum Bituricensem, et cellam sibi construxit in uico Serisio, supra fluuium Arnonem, quatuor circiter leucis Bituricis distanti.« Similia quoque habent lectiones Breuiarii Bituricensis, anni 1783 nobis humanissime communicate a R. D. Figier, canonico et secretario archiepiscopatus Bituricensis. Quibus consonant Proprium Sanctorum Cadurcense, ab Henrico de  Briqueuille editum  , auctores Historie Ecclesie Gallicane  , et Butler ad XuI Octobris. Multe sunt profecto auctoritates que rem suaderent, si idoneo fundamento niterentur: uerum nichil de mora sancti Ambrosii in pago Bituricino habent antiquiora monumenta, si fortassis Breuiarium Bituricense, quod uetustissimum appellat Phil. Labbe in Bibliotheca Manuscriptorum  , excipias: dicit enim: »Post aliquod autem tempus Rome rediens, et in pago Biturico in uico Arnotensi moram faciens, per multas tribulationes expurgatus, gloriosum Deo spiritum reddidit:« quamuis hec mora explicari possit de morbo supremo, qui cegit eum demorari in prelato pago. Deinde hoc Breuiarium antiquitate inferius est uita infra edenda, que satis insinuat,  meo iudicio, Sanctum nullam moram trahere uoluisse in uico Serisio: »Abiit Romam, reuersusque est ad urbem Bituricam: cumque Ernotro uico aduenisset, contigit eum dormire in Domino.« Cum aliud documentum eque antiquum sese non prodat, atque satis presse auctores supra laudati antiquioris huius uite uestigia sequantur, concludendum uidetur Bituricensem commorationem coniecturam magis esse quam historiam: quod satis apte probat Cadurcense Breuiarium iussu Bertrandi Du Guesclin episcopi circa medium seculum decimum octauum editum: nam cum Proprium Cadurcense Henrici de Briqueuille de la Luzerne in Lectionibus sancti Ambrosii dixisset: »Postmodum apud Bituriges contulit sese, et in pago tum temporis ignobili  fixit domicilium, ibidemque uitam gloriosam finiit:« omissa domicilii Bituricensis mentione, habet Breuiarium Cadurcense: »Demum apud Bituriges Serisii, ad amnem Arnoti, obiit.« Neque id quidem immerito: si enim post Waifarii mortem sanctus Ambrosius ex cauerna sua Cadurcensi prodiit, quod probabile numero superiori prediximus, non perspicitur quomodo apud Bituriges domicilium figere potuerit Sanctus, quem omnes dicunt circa annum Christi 770 obiisse; qui enim a Waifarii morte ad hoc tempus intercedunt bini anni, uix sufficientes sunt ad peregrinationem Romanam et Turonensem rite peragendam: tandem, ut supra dixi, non uidetur Sanctus in mente habuisse ita relinquere patriam,  ut nunquam rediturus esset: de hoc solo dubitabat, num depositas infulas aliquando esset resumpturus. Certe unusquisque mecum consentiet uerba Breuiarii Bituricensis anni 1783 Sanctum multo tempore uixisse ignotum in uico Sericiaco apud Bituriges, nullum momentum historicum habere.

35. Iam diximus recentiores omnes annum emortualem sancti Ambrosii figere circa 770: cui tamen opinioni nemo antiquorum suffragatur: unde coniectando hic procedunt: coniecture facile consentiam, dum tamen opinionem num. prec. utcunque firmatam amplecti uelint, quam nisi secuti fuerint, non uideo quibus monumentis sententiam suam probare  ualeant. E contrario, admissa opinione nostra, chronologia Sancti recte procedit, et facile unusquisque perspiciet tempus mortis sancti Ambrosii uix distare posse ab anno Christi 770. Locus Sancti emortualis accuratius designatur in antiqua uita: »Cum Ernotro uico aduenisset, contigit eum dormire in Domino.« Est autem Ernotrum, etiam Ernodurum aut uicus Arnotensis dictum, uicus quatuor leucis Africum uersus a ciuitate Bituricis distans, atque hodie a sancto Ambrosio, Saint-Ambroixsur-Arnon appellatur, in pago Carophino ; ad hunc uicum ducebat uia a Romanis olim strata, que antiquam loci celebritatem satis demonstrat. Prope Ernotrum adiacet uiculus Sericiacum  hodie Marats, in  quo proprie sanctus Ambrosius defunctus est. Non tamen, ut mihi scribit R. D. Figier, canonicus Bituricensis, die XII Nouembris 1840, Sericiaci sepultus fuit, sed Ernotri in ecclesia, ubi, clarescentibus miraculis, magnus populi concursus habebatur: quin propterea uerba Sanctoralis Cadurcensis admittere debeamus, quibus dicit: »Post non multos dies illius loci incole templum in honorem ipsius struxerunt, quod in hunc usque diem exstat.« Scimus quidem Ernotrum nomen sibi mutuasse a sancto Ambrosio, ast utrum in campo aperto sepultus Sanctus, postea templum nactus fuerit, silent antiquiores; imo pro eo quod incole loci exstruxissent edem sacram in honorem Sancti, longe probabilius est in templo iamiam exstructo deposuisse sacrum  corpus. Ceterum citatum Sanctorale manifeste confundit sepulturam Ernotrensem cum Bituricensi; siquidem post mox allata uerba subnectit: »Est autem ibidem cenobium, quod abbatia sancti Ambrosii nuncupatur.« Quod uerum est de urbe Bituricensi, neutiquam de uico Ernotrensi. Eumdem errorem habet Alb. Butler, quamuis Adr. Baillet utrumque locum apte distinxerit.

36. Cum corpus sancti Ambrosii aliquandiu Ernotri iacuisset, translatum fuit Bituricas, seculo saltem decimo, ut satis constat ex diplomate Gaufridi uicecomitis Bituricensis, de quo iam egimus supra n. 2; nam quando reddidit anno 1012 monasterio sancti Petri et sancti Ambrosii Gaufridus quidquid amiserat, iam tum in dicta ecclesia requiescebat corpus  sancti pontificis, idque monasterium Ambrosii nostri nomen pre se ferebat: quod utrumque ostendit iam ante Gaufridi donationem translationem Reliquiarum celebratam, et, propagato eius apud Bituricenses cultu, cenobio nouam appellationem sancti Ambrosii inditam fuisse. Atqui hec intra breue duodenium fieri non consueuerunt. Unde merito ab auctoribus tempus translationis ad seculum saltem decimum reuocatur. Uno maxime probabile est sancti episcopi Reliquias seculo iam nono Bituricas illatas  Normannorum, Gallias dire uastantium, monachos sua cenobia relinquentes cum Sanctorum Reliquiis in munitissimas quasque urbes confugisse. Certe Normannos graues fuisse Aquitanie, atque ideo Bituricensi pago, multa antiqua monumenta nobis monstrant. In Annalibus uedastinis sub anno 889  legimus »Danos seu Normannos more suo Burgundiam, Neustriam atque partem Aquitanie, nullo resistente, igne et ferro deuastasse; similem calamitatem predicant iidem Annales sub anno 898  : sub anno XXIII seculi decimi refert Chronicon Flodoardi  Normannos Aquitaniam Aruerniamque depredatos fuisse; unde quoque Rodolfus rex, anno XXX eiusdem seculi, ait citatus Flodoardus  , »Nordmannos, qui Aquitaniam depredationibus infestabant, . . .  uno prelio pene deleuit:« atque infestationem hanc in Aquitania per septem annorum spatia perseuerasse testatur nobis Fragmentum historicum a Chesnio primum editum  . Plura alia possemus afferre monumenta, que monstrarent pago Bituricensi exitiosos fuisse Normannos; unde probabile fit corpus sancti Ambrosii, seculo nono in finem uergente, aut decimo incipiente, intra urbem Bituricensem translatum fuisse: quod etiam inde aliquantum confirmatur, quoniam, si non tam ex fuga, quam ex pietate, accidisset translatio, aliquod saltem solemnitatis mansisset uestigium superstes.

37. Ernotro Bituricas translatum corpus sancti Ambrosii, in sancti Petri conditum fuit. Ante Sancti obitum iam exstitisse hoc templum probatur ex sepultura  Sigini circa medium seculum octauum defuncti, ut diximus supra n. 2. Crescente fidelium pietate erga sanctum Ambrosium, ab hoc nomen suum mutuata est ecclesia, quam cum coniuncto sibi claustro ita ex archiuis describit Phil. Labbe  : »Est quidam locus prope muros urbis Biturice ad septentrionalem plagam situs, Brisiacus nuncupatus, qui antiquitus in magno honore constructus, et in honorem beati Petri, Apostolorum principis, ac sancti Ambrosii pontificis sacratus, atque maxima caterua canonicorum honorifice decoratus: sed irruente persecutione infidelium, pene ad nichilum est redactus. Sed etsi destruxerunt domicilia, non tamen abstulerunt sanctitatem. Transacto namque  multorum annorum curriculo, Gaufridus, uicecomes Biturice urbis, cum consilio et adiutorio omnium nobilium Bituricensis ducatus, magnifice reedificauit anno ab Incarnatione Domini millesimo et duodecimo, uillasque et alios honores sancti Petri ac sancti Ambrosii, quos iniuste tenebat, ex precepto regis Roberti et Domini Dagberti, Bituricensis archiepiscopi, reddidit  . . . . Eorum  deuotione paulatim refrigescente, . . . . cum iam non circa altaris officia dediti essent; sed . . . . . essent per suam dementiam clericali ordini dehonestamento, illis expulgis, reuerendus  in Christo Pater, ac Dominus, Dominus Petrus de Castra, Bituricensis archiepiscopus, uir omnibus uere sapientie dotibus cumulatissimus, illuc introduxit canonicos regulares, uiros certe morum integritate insignes, et  ipsa probitate meliores, anno Dominice Incarnationis MCLI, quemadmodum idem Pontifex memorie prodidit in hec uerba: »Pastoris officii cura nos admonet sancte religionis bonum fouere semper et diligere, eamque in ecclesiis a Deo nobis commissis sacerdotii nostri tempore, Deo auctore, in melius propagare. Ea propter, ego Petrus, Dei gratia Bituricensis Ecclesie archiepiscopus, saluandis animabus in ciuitate Bituricarum aliquod uolens ordinare confugium, ubi et mores corrigere et dignos penitentie fructus multi  ualeant Deo exhibere, ecclesiam sancti Ambrosii Brisiacensis, de multa enormitate ad normam et regulam canonici ordinis perducere curauimus, et in ipsa canonicorum regularium ordinem secundum regulam sancti Augustini tenendum amodo constituimus. Quod igitur pie deuotionis intuitu a nobis salubriter est factum, religiosa nichilominus est sollicitudine prosequendum. Proinde canonicum ordinem secundum regulam beati Augustini prefata sancti Ambrosii Brisiacensis Ecclesia perpetuo teneri et obseruari, auctoritate Bituricensis Ecclesie et nostra, statuimus, nostrosque successores, ut sepe dictam Ecclesiam et huius religionis institutum fouere semper et in melius laborent promouere, obnixe ac deuote flagitamus, et ex parte omnipotentis  Dei et beati Stephani Protomartyris admonemus, etc.« Que ne opus in immensum excresceret, resecauimus.« Hucusque Phil. Labbe.

38. Abbatiam, per Petrum de Castra sub ordine canonico constitutam, rexere prius abbates regulares, quorum primus fuit Godefredus, quem ab anno 1150 ad 1163 saltem gubernasse perhibent auctores Gallie Christiane  . Lapsu temporis hec abbatia in commendam redacta fuit, uti uidere est loco citato. Seculo decimo sexto, turbantibus Galliam Caluinistis, principis Condei uicarius, Gabriel Montgommery, Bituricam ingressus est per portam sancti Ambrosii, uI Kal. Iunii anni 1562, et, pro more sectariorum, altaria euertit, imagines sacras confregit, combussit  Sanctorum reliquias  . Inter ceteras ecclesias, Caluinistarum furore destructas, annumeranda sunt monasterium et templum sancti Ambrosii, imo eius sacrum corpus: e feretro iam proiectum, probabilius flammis addicendum erat, quando Catholicorum industria ex impiorum manibus ereptum  , in noua capsa collocatum fuit. Postea anno 1571 Ludouicus de la Mer de Matha, Aluernus, abbas commendatarius, dirutas edes a fundamentis instaurauit; quibus dein nouus splendor accessit, quando anno 1634, sub Iacobo Maugis, abbate commendatario, unicum  fuit cenobium congregationi Gallicane canonicorum regularium  . Abbatia deinceps tranquilla perstitisse uidetur, usquedum sub finem seculi precedentis sacra eque ac profana in Galliis turbata fuere: communem calamitatem experta quoque est sancti Ambrosii abbatia, et in fiscum reipublice cessit. Diuenditis edibus, permansit tamen ecclesia usque ad annum huius seculi XXuIII, quando et hec solo equata fuit, excepta abside, que et hodie inseruire posset cultui catholico, si dominus fundi illam reddere uellet, cuius quidem rei nulla spes affulgere dicitur. Ad reliquias sancti quod attinet, perierunt ut plereque alie, in turbine, quin ad hunc usque diem illarum uestigium reperiri potuerit. Ante hoc tempus pars saltem Reliquiarum inclusa erat herma argenteo, qui  in processionibus circumferebatur.

39. Serius, uti uidetur, in Cadurcensem episcopatum inuectus fuit cultus sancti Ambrosii: nullum enim antiquius eius monumentum occurrit, quam charta edita a Raymundo III  , Panchelli dicto, qua uult ut in honorem sancti Ambrosii patroni sui, que uox antiquiorem aliquanto deuotionem designat, sacellum erigatur. En eius uerba ex Gul. de la Croix  : »Uniuersis, etc., Raimundus, Dei gratia Cadurcensis episcopus. Noueritis, quod nos cum uenerabili capitulo Cadurcensi uolentes et intendentes damna et pericula Ecclesie Cadurcensis, in capite et in membris, prout possumus et tenemur, euitare, et uirtutem pro uiribus procurare, uolumus, ordinamus et statuimus, quod medietas fructuum ecclesiarum uacantium  et uacaturarum in ciuitate et diecesi nostra Cadurcensi, illius anni quo uacabunt in posterum, cedentibus uel decedentibus rectoribus et capellanis seu perpetuis uicariis ecclesiarum earumdem cedat: colligantur uero per certos canonicos, eligendos per nos et capitulum nostrum predictum singulis annis, quo reddere teneantur nobis et dicto capitulo de receptis et expensis certam et legitimam rationem. Ita quod in primis et ante omnia, ad honorem Dei et beati Ambrosii patroni nostri, et olim episcopi Cadurcensis, de fructibus et bonis predictis construatur oratorium congruum et honestum, in loco, seu antro, uel spelunca, in qua uel quibus prope pontem ueterem Cadurcensem iuxta flumen Olti dictus Sanctus  arctam uitam dicitur duxisse longo tempore, et penitentiam uoluntariam peregisse, prout indubitanter testantur miracula quam plurima, ibidem et alibi, prestante diuina gratia, ob eius merita declarata . . . . In quorum fidem nos episcopus predictus sigillo nostro una cum sigillo dicti Capituli has litteras muniri fecimus. Nos uero capitulum Cadurcense sigillum nostrum commune una cum sigillo dicti Dom. episcopi presentibus appendimus. Datum Cadurci die Iouis ante fostum Cathedre sancti Petri, anno Domini MCCCuIII.« Duplex nunc Romana Ecclesia celebrat  festum Cathedre sancti Petri: die scilicet Xu Kal. Februarii et uIII Kal. Martii, propter sedem Romanam et Antiochenam: difficile igitur foret diem certum citato diplomati assignare, nisi constaret prius, utra festiuitas hic indicetur. Utraque Cathedra celebratur quidem in antiquissimis martyrologiis, ut monstrauit in suo Usuardo sollerius noster; uerum prius festum XuIII Ianuarii apud plures obsoleuerat, ut liquet ex antiquis Sacramentario sancti Gregorii Magni, Missali Gothico, etc., dum alterum ab omnibus Ecclesiis semper retentum fuerit. Quod etiam confirmatur ex eo quod concilium Copriniacense  in diecesi Burdegalensi circa annum 1255 habitum  , inter dies feriatos ponat Cathedram sancti Petri, sed post Conuersionem sancti Pauli, et proinde  mense Februario. Cum itaque Raimundus Cadurcensis simpliciter dicat datum diploma die Iouis ante  festum Cathedre sancti Petri, mihi non est dubium quin agatur de Cathedre sancti Petri mensis Februarii: cumque anno bissextili 1308 littera dominicalis pro hoc mense esset F, sequitur diem Iouis ante festum Cathedre fuisse Xu Februarii. Paulus papa Iu per bullam datam uIII Idus Ianuarii anni 1558 restituit festum Cathedre Romane XuIII Ianuarii, quod in pluribus ecclesiis antiquatum erat  . Ut redeamus ad sanctum Ambrosium, sacellum eius, a Raimundo edificatum, exstat adhuc, quamuis posterioribus temporibus ex parte uel ex toto instauratum fuerit. Sub finem seculi precedentis, hoc sacellum et adiunctum territorium, fisco publico addictum uenditumque, perstat tamen, licet profanatum, atque spes est aliqua fore ut aliquando cultui sancti Ambrosii restituatur,  ut litteris ad me datis scribit R. D. Layrac, secretarius illustrissimi Domini episcopi Cadurcensis.





[NOTA.]

Cum a nonnullis scripta duo, nempe de Sacramentis et de Mysteriis, adiudicata fuissent S. Ambrosio, Cadurcensi episcopo, ei locum in Bibliotheca nostra concedere opportunum duximus; sed hic dandi opera de quibus agitur nulla necessitas est, tum quia ea non ad S. Ambrosium Cadurcensem pertinere notitia precedens demonstrauit, tum quia iam eadem scripta inter S. Ambrosii Mediolanensis opera habentur, tomo Patrologie XuI. EDIT.




ANNO DOMINI DCCLXXI.
STEPHANUS III ROMANUS PONTIFEX.





NOTITIA HISTORICA IN STEPHANUM PAPAM III.


 [a 2Kb] Stephanus tertius, natione Siculus, ex patre Oliuo, [1 1Kb] sedit annos tres, menses quinque, [2 1Kb] dies uiginti octo. uir strenuus, et diuinis Scripturis eruditus, atque ecclesiasticis traditionibus imbutus, et in earum obseruationibus constantissimus perseuerator. Hic dum a Siciliensi insula in hanc aduenisset Romanam  urbem, tradidit eum domnus Gregorius sancte recordationis Tertius papa in monasterio sancti Chrysogoni quod tunc nouiter fundabat illicque clericus atque monachus est effectus. Quem postmodum domnus Zacarias papa ex ipso [3 1Kb] abstollens monasterio, in Lateranensis patriarchii cubiculo [4 1Kb] esse  precepit. Eumque postmodum in presbyterum tituli sancte Cecilie consecrauit. Quem tamen pro eius castitatis modestia in suo officio in Lateranis detinuit. Sed et reliqui, scilicet domnus Stephanus et Paulus beatissimi pontifices, eumdem sanctissimum Stephanum pro eius [1 1Kb] piis conseruationibus in suo seruitio similiter detinuerunt. Dum uero predecessor eius domnus Paulus papa pro austeritate feruoris estiuo tempore in ecclesia beati Pauli demoraretur, et ualida ibidem egritudine preoccuparetur, de qua et uitam finiuit, die noctuque isdem beatissimus Stephanus in eiusdem sui predecessoris pontificis perseuerans seruitio, nullo modo ab eius lectulo, donec spiritum emitteret, recessit. At uero Paulus papa in egritudine positus, cum nondum adhuc spiritum  exhalaret, illico Toto quidam dux Nepesine ciuitatis dudum habitator, cum suis germanis Constantino, Passiuo, et Paschale, aggregantes, tam ex eadem Nepesina ciuitate, quamque ex aliis Tuscie ciuitatibus, multitudinem exercitus, atque cateruam rusticorum, ingredientesque per portam beati Pancratii in hanc Romanam urbem, atque in domo antedicti Totonis armati assistentes, elegerunt ibidem subito Constantinum fratrem eiusdem Totonis laicum existentem. Quem cum armis plurimi eorum loricis induti [2 1Kb] latrocinanter in Lateranense patriarchium introduxerunt. Et ascendentes cum eo in uicedominio, continuo accersito [3 1Kb] Georgio episcopo, compulerunt eum ut orationem clericatus eidem Constantino tribueret. Ipse uero omnino hoc renuebat facere,  corruensque in terram prostrauit se pedibus ipsius Constantini, adiurans eum fortiter per omnia diuina mysteria, ut locum daret, et ab eiusdem impie presumptionis proposito recederet, ne per eum talis inaudita nouitas in Ecclesia Dei fieret. Et dum huiusmodi adiurationis proferret uerba, concitati plurimi ex ipsis malignis, qui eamdem impiam electionem fecerant, insurgentes super eum, atque fortiter comminantes ei, timore correptus, orationem illi clericatus tribuit, et ita clericus effectus, eumdem sanctissimum Lateranense inuasit patriarchium. Alia uero die illucescente secunda feria, subdiaconus atque diaconus ab eodem episcopo in oratorio sancti Laurentii intra eumdem patriarchium contra sanctorum canonum instituta  consecratus est. Sicque uniuersum populum sibi sacramentum prebere fecit, et adueniente dominico die rursum cum multitudine armatorum exercituum in basilicam beati Petri properans, pontifex ab eodem Georgio episcopo Prenestino, et aliis duobus episcopis, Eustrasio Albanense, et [4 1Kb] Citonato Portuense, consecratus est. Et per anni spatium et mensem unum sedem apostolicam inuasam detinuit. Hoc uero cernens Christophorus primicerius et consiliarius, zelo fidei una cum suo filio Sergio tunc [5 1Kb] saccellario  existente, maluerunt magis mori, quam talem impiam nouitatem et iniquam presumptionem in sedem apostolicam perpetratam conspicere; et quotidie in fletu et lacrymis perdurantes, simulauerunt se monachos fieri uelle, seseque absolui ab eodem Constantino petierunt, et in monasterium Saluatoris Domini nostri Iesu Christi proficisci, asserentes illic monachicum fore suscepturos habitum. Susceptoque ab eodem Christophoro primicerio sacramento, ita illis credens eos [6 1Kb] absoluit. Quibus properantibus, atque in fines Longobardorum coniungentibus, uelletque abbas iam fati monasterii eos in idem monasterium adduci, declinauerunt ab itinere isdem Christophorus primicerius et eius filius Sergius, dudum quidem saccellarius, postmodum secundicerius, adiurantes  firmiter Theodicium ducem Spoletinum, ut eos trans Padum ad Desiderium suum [7 1Kb] deduxisset regem Longobardorum, nitentes ob hoc redemptionem sancte Dei Ecclesie perficere. Eosque isdem Spoletinus dux ad suum deportauit regem. Et dum eius obtutibus presentati fuissent, obnixe eumdem regem deprecati sunt eius auxilium tribui, ut talis nouitatis error ab Ecclesia Dei amputaretur. Dum uero prenominatus Christophorus primicerius, et Sergius eius filius, apud prefatum demorarentur regem, fecit predictus Constantinus apostolice sedis inuasor ordinationem presbyterorum, seu diaconorum, presbyteros octo, diaconos quatuor, sed et episcopos [8 1Kb] in ipsius anni circulo, et unius mensis, fecit, per diuersa loca numero octo.

 Antedictus uero Georgius Prenestinus, qui cum diaconem et pontificem consecrauit, non post multos dies consecrationis ipsius Constantini ualida ac pessima egritudine preoccupatus, immobilis factus est, et postmodum missarum solemnia nequaquam celebrauit; eius enim dextera manus aruit atque contracta est. Quam etiam nec ad os suum afferre ualuit, sicque tremens et languens uitam finiuit. Dum uero hec agerentur, coniunxerunt antefatus Christophorus et Sergius in ciuitatem Reatinam, absoluti a Longobardorum rege. Et precedentes Sergius et Waldipertus presbyter cum Reatinis et Forconinis, atque aliis Longobardis ducatus Spoletini, coniunxerunt subito ac repente in hanc Romanam urbem, uigesima octaua die Iulii mensis, indictione sexta, uespere, in ipso  crepusculo noctis, uigilia beatorum martyrum Abdon et Sennen, occupantes pontem Salarium.

Alia uero die, transeuntes per pontem Miluium, uenerunt ad portam beati Petri, et inde pergentes appropinquauerunt ad portam beati Pancratii. Quidam uero propinqui iam fati Christophori ac Sergii ipsam portam obseruantes ac custodientes, cernentes ipsum Sergium ad eamdem portam appropinquasse, annuerunt ei et protinus ipsam aperuerunt portam.  Sicque iam dictus Sergius et Waldipertus cum Longobardis Romanam urbem ingressi sunt, et per muros ciuitatis cum flammula ascendebant, metuentes Romanum populum, et nequaquam de Genuculo ipsi Longobardi ausi sunt descendere, sed cum nimio tremore ibidem assistebant. Hoc uero audiens Toto et Passiuus germani fratres, ignorantes ingenium et dolum quod ei proditores inierant, cucurrerunt cum aliquantis ad predictam portam, cum quibus et Demetrius secundicerius, et Gratiosus tunc chartularius, postmodum dux, properauerunt; qui et ipsi in consilio erant cum prefatis nefandissimis proditoribus. Et appropinquantes ad eosdem Longobardos, obuiauit Totoni duci ex eisdem Longobardis, qui bellator pre omnibus apparebat, Racipertus nomine, et  impetum fecit super eumdem Totonem, super quem isdem Toto irruens, atque fortiter percutiens eum, interfecit. Quod aspicientes Longobardi, in fugam conuersi nitebantur euadere; sed Demetrius secundicerius et Gratiosus post tergum supradicti Totonis assistentes, eum in dorsum lanceis percutientes, sic aduersus eum preualuerunt, atque interfecerunt. Passiuus uero in Lateranense fugit patriarchium, annuntians suo germano Constantino que gesta fuerant. Hoc uero audito, aufugit isdem Constantinus cum suprascripto Passiuo et Theodoro episcopo, et uicedomino suo in basilicam Saluatoris, et descendentes ad fontem in ecclesiam sancti uenantii, aliquantulum ibidem resederunt, et considerantes si melius possent saluari, in uestiarium ascenderunt. Illinc intus oratorium  sancti Cesarii ingredientes, clausisque super se ianuis ibidem residebant, et conuenientes post aliquantas horas huius Romane militie iudices, eos ex ipso oratorio eiicientes, sub cautela munierunt. Alio uero die Dominico congregans Waldipertus presbyter, ignorante autem predicto Sergio, aliquantos Romanos, pergentesque in monasterium sancti uiti, abstulerunt exinde Philippum presbyterum, quem eligentes, et cum [1 1Kb] gaudio uocibus acclamantes: Philippum papam! sanctus Petrus elegit eum, in basilicam Saluatoris more solito deduxerunt. Illicque oratione ab episcopo data, iuxta antiquitatis morem, tribuentemque pacem omnibus, in Lateranense introduxerunt patriarchium. Et ibidem similiter  in sede pontificali sedens, tribuensque denuo, ut mos est, pacem, ascendit sursum, et mensam, ut assolent pontifices, tenuit, sedentes cum eo aliquanti ex primatibus ecclesie et optimatibus militie. Post paululum uero conueniens eodem die sepefatus Christophorus primicerius, cognitaque causa electionis ipsius Philippi, illico cum magna ascendens ira iureiurando coram omnibus Romanis affirmabat, dicens se Roma minime egressurum, quousque Philippus presbyter de Lateranensi expulsus non fuisset patriarchio. Tunc properans antedictus Gratiosus cum aliquantis Romanis expulerunt iam dictum Philippum  presbyterum de eodem patriarchio, qui et per scalam que ducit ad balneum descendens cum magna reuerentia ad suum reuersus est monasterium. Sicque prefatus Christophorus primicerius alia die aggregans in Tribus [2 1Kb] satis sacerdotes ac primates cleri, et optimates militie, atque uniuersum exercitum, et ciues honestos, omnisque populi Romani cetum, a magno usque ad paruum, pertractantes pariter concordauerunt omnes una mente, unoque consensu in personam prefati beati Stephani. Pergentesque in titulum beate Cecilie, in quo idem presbyter [3 1Kb] existens eum pontificem elegerunt, quem cum uocibus acclamationum et laudibus in Lateranense deportauerunt patriarchium, et post omnia rite in eius electione peracta, Deo auctore, pontificatus  assumpsit culmen. Dum uero adhuc electus exstitisset isdem sanctissimus uir, congregati aliquanti peruersi, Deum pre oculis non habentes, noc metuentes terribile futurum iudicium, submissi a quibusdam pestiferis malorum auctoribus, quibus et digna factis retribuit Dominus, comprehendentes Theodorum episcopum et uicedominum [4 1Kb] eius, quod dici impium est, eruerunt oculos, et linguam illi crudeliter amputauerunt, sed et Passiui similiter oculos eruere nisi sunt, et tantam impietatem in eisdem monstrauerunt, qui etiam nec in proprias domos eos deportari permiserint, ut illis cura a suis hominibus exhiberi deberet, sed [5 1Kb] abstultis omnibus eorum rebus et familiis, ac possessionibus, unum ex eis, Theodorum scilicet episcopum, in monasterium  cliui Scauri retrudi fecerunt, ubi fame et siti cremans clamansque aquam, ita exhalauit spiritum. Passiuum uero in monasterium sancti Siluestri direxerunt. Nam et Constantinus inuasor apostolice Sedis, dum deductus in medium esset, magna pondera in eius adhibentes pedibus, in sella muliebri sedere super equum fecerunt, et in monasterium ad Cellas nouas, coram omnibus deportatus est. Sabbato uero die diluculo ante unam diem ordinationis prefati beatissimi pape Stephani aggregati aliquanti episcoporum, seu presbyterorum, et cleri in basilica Saluatoris, iterum prefatus Constantinus ad medium allatus est, lectisque sacratissimis canonibus ita depositus est; accedens enim Maurianus subdiaconus orarium de eius collo abstulit et ante  pedes eius proiecit, et [6 1Kb] compages eius abscidit, sicque alio die dominico antedictus beatissimus Stephanus consecrationem suscepit pontificatus. Factaque ab uniuerso populo Romano penitentie confessionisque deprecatione apud diuinam clementiam, per quam se omnes peccasse in predicti Constantini inuasoris apostolice sedis impia ordinatione confitentes, pro eo quod non ei restiterunt, ita excelsa uoce in ambone beati Petri basilice a Leontio scriniario eadem relecta est confessio. Post hec uero aggregati uniuersi exercitus Romane ciuitatis, et  Tuscie, et Campanie, pergentes Alatrum partis Campanie, ubi erat Gracilis tribunus consentaneus iam dicti Constantini apostolice sedis inuasoris, per quem plura mala in Campanie partes perpetrata sunt, constringentesque fortiter eamdem ciuitatem, ipsum exinde abstulerunt Gracilem, et huc Romam attulerunt, quem in arctam custodiam retrudentes, aliquantis diebus ibidem mancipatus exstitit. Postmodum uero quidam iniqui Campani, qui huc Romam aduenerant, adhortati ab aliis nequioribus se et impiissimis, eumdem Gracilem ex ipsa custodia [1 1Kb] abstollentes, et quasi eum in monasterium deportantes, dum ad Colosseum aduenissent, illic eius oculos eruerunt, et linguam abstulerunt. Porro aliquantis post hec preteritis diebus, dum Tuscani  et Campani hic Rome aggregati fuissent, inito consilio cum prefato Gratioso et fortioribus eius, per quorum auctoritatem tanta mala operabantur, Deum non metuentibus [2 1Kb] perrexit cum cuneo militum Tuscie ac Campanie primo diluculo in monasterium ad Cellas nouas, ubi Constantinus antedictus apostolice sedis inuasor retrusus erat, eumque ex ipso eiicientes monasterio, eius eruerunt oculos, et cecum in platea iacentem reliquerunt.

His itaque gestis peractisque, insurrexerunt quidam dicentes quod antedictus Waldipertus presbyter, Longobardorum genere ortus, consilium cum Theodicio duce Spoletino et aliquibus Romanis iniisset ad interficiendum prefatum Christophorum primicerium, et alios Romanos primates, et ciuitatem  Romanam Longobardorum genti tradendam. Unde directus est quidam Christophorus uicedominus cum multitudine populi ad eum comprehendendum. Ipse uero, hoc agnito, fugit in ecclesiam sancte Dei genitricis uirginis Marie, que uocatur ad Martyres, quem exinde isdem uicedominus abstraxit, portante eodem Waldiperto imaginem ipsius Dei genitricis, eumque in teterrimam retrudi fecerunt custodiam, que uocatur Ferrata, in Cellario maiore. Et post modicos dies ipsum de eadem custodia eiicientes Waldipertum presbyterum, eumque proiicientes in terram, iuxta transendam  campi Lateranensis eius effoderunt oculos, et linguam ipsius crudeliter ac impie absciderunt; dirigentesque illum in xenodochium  ualerii, ibidem postmodum ex eadem oculorum effossione uitam finiuit. Itaque in exordio ordinationis sue, quo isdem sanctissimus presul pontificatus apicem assumpsit, direxit in Francie partes ad  excellentes uiros Pippinum, Carolum, et Carolomannum, reges Francorum, et patricios Romanorum, Sergium antedictum secundicerium, et nomenclatorem illo tempore existentem, deprecans atque adhortans eorum excellentiam per suas apostolicas litteras, ut aliquantos episcopos gnaros, et in omnibus diuinis Scripturis atque sanctorum canonum institutionibus eruditos ac periatissimos dirigerent, ad faciendum in hac Romana urbe concilium pro eadme impia noui erroris ac temeritatis [3 1Kb] prescriptione, quam antefatus Constantinus apostolice sedis [4 1Kb] peruasor ausus est perpetrare. Et properante antedicto Sergio in Francorum regiones, iam inuenit [a 1Kb] de hac luce migrasse Christianissimum Pippinum regem; et ceptum gradiens iter, peruenit ad eius filios, Carolum  et Carolomannum germanos fratres, reges Francorum, et patricios Romanorum. || Quibus apostolicas tribuens litteras, benigne ab eis susceptus est, et dignam illi impendentes humanitatem, cuncta nichilominus pro quibus missus est ab eorum excellentia impetrauit; dirigentes ipsi Christianissimi reges duodecim episcopos ex eisdem Francorum regionibus nimis in diuinis scripturis et sanctorum canonum ceremoniis doctos, probatissimos uiros [5 1Kb] scilicet. Eisque hanc Romanam urbem coniungentibus, mense Aprilis, indictione septima, protinus antedictus Stephanus sanctissimus papa [6 1Kb] aggregans diuersos episcopos Tuscie atque Campanie, et aliquantos istius Italie prouincie. Quibus omnibus congregatis, concilium peractum est in basilica  Saluatoris Domini nostri Iesu Christi, iuxta Lateranense palatium. Et presidente eodem beatissimo papa, considentibus etiam pariter cum eisdem omnibus episcopis, deductus est ad medium Constantinus apostolice sedis inuasor, iam [7 1Kb] excecatus oculis. Et subtilius exquisitus cur presumpsisset apostolicam sedem laicus existens inuadere, et talem inique nouitatis errorem in ecclesia Dei perpetrare, ita coram omnibus professus est uim se a populo pertulisse, et [8 1Kb] per brachium populi fuisse electum, atque coactum in Lateranense patriarchium deductum, propter grauamina ac preiudicia illa que Romano populo ingesserat domnus Paulus papa; et corruens in terram, manibus extensis in pauimento, se reum, ac super numerum arene maris  peccasse, deflebat, petens misericordie ueniam ab eodem sacerdotali consequi concilio. Quem a terra eleuare facientes, ipso die nullam de eo protulerunt  sententiam. Alia uero die denuo afferentes eum, atque interrogantes de eadem impia nouitate, respondit nichil noui se fecisse, dicens: Quia et Sergius archiepiscopus Rauennatium, laicus existens, archiepiscopus factus est, et Stephanus Neapolitane ciuitatis, et ipse laicus, repente episcopus consecratus est. Dum uero talia isdem Constantinus persequeretur, illico irati zelo ecclesiastice traditionis uniuersi sacerdotes alapis eius ceruicem cedere facientes, eum extra eamdem ecclesiam eiecerunt.

Tunc [1 1Kb] detectis omnibus eius rationum gestis, simul et concilium illud quod in scriptis de eius quasi confirmatione editum fuerat, igne combusserunt in medio presbyterii ipsius ecclesie. Et hoc facto, proiiciens se in terram, sanctissimus Stephanus  papa cum uniuersis sacerdotibus, et populo Romano, clamantesque Kyrie eleison, cum ingenti fletu peccasse se omnes professi sunt, pro eo quod de manibus ipsius Constantini communionem suscepissent, sicque ex hoc omnibus [2 1Kb] indicta est penitentia. Tunc allatis sacratissimis canonibus, eisque liquido perscrutatis, prolata est sententia ab eodem sacerdotali concilio sub anathematis interdicto, ne ullus unquam presumat laicorum, neque ex alio ordine, nisi per distinctos gradus ascendens diaconus aut presbyter cardinalis factus fuerit, ad sacri pontificatus honorem possit promoueri.

Sed et alia plura, que de eo canonica indigebant [3 1Kb] correptione, in eodem concilio statuerunt emendanda. De episcopis uero, atque presbyteris, et diaconibus,  quos ipse Constantinus consecrauerat, ita in eodem concilio promulgatum est, ut episcopi illi, si aliquis eorum presbyter aut diaconus fuerit, in pristinum honoris sui gradum reuerteretur; et [4 1Kb] si placabile fuisset coram populo ciuitatis sue, denuo facto decreto electionis more solito cum clero et plebe ad apostolicam aduenissent sedem, et ab eodem sanctissimo Stephano papa benedictionis [5 1Kb] suscepissent consecrationem. Presbyteri uero illi ac diaconi ab eodem Constantino consecrati simili modo in illum quo prius existebant habitum reuerterentur. Et postmodum si qui eorum [6 1Kb] placabiles exstitissent, antefatus beatissimus pontifex presbyteros eos, aut diacones [7 1Kb] consecraret. Statuentes ut hi qui ex eis [8 1Kb] conciliandi erant, nequaquam [9 1Kb] fortiorem honorem  [10 1Kb] ascenderent; nec ad pontificatus promouerentur culmen, ne talis impius nouitatis error in ecclesia Dei pullularet. Ipse uero antefatus beatissimus Stephanus papa coram omni sacerdotali collegio clara uoce clamauit, dicens nullo modo se immitti, aut penitus declinare in eorumdem presbyterorum aut  diaconorum consecrationem. De laicis uero qui ab eodem Constantino presbyteri aut diaconi consecrati sunt, ita promulgatum est, ut in religioso habitu cunctis diebus eorum uite, siue in propriis domibus, uel ubi [11 1Kb] fuissent, permanere deberent. Huiusmodi uero promulgatis sententiis, illico episcopi illi qui ab eodem Constantino ordinati sunt, reuertentes, iuxta eiusdem concilii sententiam, in pristino honoris gradu electi denuo a clero et plebe, factoque solito decreto, ad sedem apsotolicam properantes, ab eodem sanctissimo papa [12 1Kb] consecrati sunt. Nam presbyteri et diaconi illi usque ad mortem ipsius pontificis sic remanentes, nequaquam sunt ab eo consecrati. Ita enim in eodem concilio statutum est ut omnia que isdem Constantinus in ecclesiasticis sacramentis  ac diuino cultu egit, [13 1Kb] iterata fuissent, preter sacrum baptisma atque sanctum chrisma. Post hec uero omnia promulgata, continuo et diuersa sanctorum Patrum testimonia de sacris imaginibus Domini nostri Iesu Christi, sancteque et gloriose eius genitricis semper uirginis Marie Domine nostre, et beatorum apostolorum, omniumque sanctorum, ac prophetarum, et martyrum, seu confessorum, in idem allata sunt concilium, et subtilius multa perindagantes, statuerunt magno honoris affectu ab omnibus Christianis ipsas sacras uenerari imagines, sicut ab omnibus predecessoribus huius apostolice sedis pontificibus, et cunctis uenerabilibus Patribus, usque hactenus de earum honoris obseruantia effectum, et cunctis ad memoriam pie compunctionis est traditum,  confundentes, atque anathematizantes exsecrabilem illam synodum, que in Grecie partibus nuper facta est, pro [14 1Kb] disperdendis ipsis sacris imaginibus. Expletis uero omnibus que in eodem concilio promulganda erant, tunc isdem beatissimus pontifex aggregans uniuersos sacerdotes, atque clerum, et cunctum populum, profecti sunt ad beatum Petrum principem apostolorum cum hymnis et canticis spiritalibus, et nudis pedibus incedentes, illicque in ambonem ascendens Leontius scriniarius, cuncta que in eodem peracta sunt concilio extensa uoce legit populo. Sed et tres episcopi, id est Gregorius Sylue Candide, Eustrasius Albani, et Theodosius Tiburtinus, in eumdem prefate ecclesie ambonem ascendentes anathematis obligationem protulerunt, [15 1Kb] si quisquam  presumat quoquo tempore transgredi quidpiam de omnibus que in eodem concilio statuta sunt. His uero peractis synodalibus gestis contigit post aliquantum temporis de hac uita migrasse Sergium archiepiscopum ciuitatis Rauennatium. Et continuo surgens [16 1Kb] Michelius scriniarius ipsius ecclesie, qui nullo  sacerdotali fungebatur honore, profectus est Ariminum ad Mauricium ducem Ariminensem, et congregans [1 1Kb] isdem nefandissimus Mauricius exercitum, una cum concilio Desiderii Longobardorum regis, properauit atque ingressus est Rauennam: et brachio forti elegit predictum [2 1Kb] Michelium, et in episcopium Rauennatis Ecclesie introduxit. Et Leonem archidiaconum, qui electus erat in archiepiscopatus ordinem, Ariminum deportantes, ibidem arcta custodia mancipatum, isdem Mauricius detineri fecit. Tunc direxit quantocius predictus [3 1Kb] Michelius atque Mauricius, et iudices Rauennatium, ad prefatum beatissimum Stephanum pontificem, promittentes ei copiosa munera, ut ipsum Michelium archiepiscopum consecrare deberet. Ipse uero beatissimus  presul per nullius donationis promissionem inclinatus est eumdem Michelium consecrare, asserens nulla ratione hoc fieri posse, dum in sacerdotii honore minime ipse predictus existeret Michelius.

Cui et uicibus obtestationis ac predicationis litteras atque missos direxit, ut ab eodem iniusto proposito recederet. Sed nullo modo apostolicis admonitionibus acquiescere uoluit. Dansque plurima munera Desiderio Longobardorum regi, et cimelia, et ornatus ipsius ecclesie, cum aliis diuersis speciebus, brachio forti per unius anni circulum, et eo amplius, ipsius ecclesie episcopium [4 1Kb] peruasum detinuit, denudans, atque in magnam paupertatem eum redigens. Sed dum nullo modo firmissimam mentis constantiam  ipsius sanctissimi pontificis flectere potuissent equissimi consentanei ipsius Michelii, dum missi excellentissimi Caroli regis Francorum et patricii Romanorum, presentialiter adessent, dirigens ipse beatissimus presul tam suos missos denuo quam predictos Francorum missos, omnes Rauennianos admonendo, statim insurrexerunt super ipsum Michelium, et eum cum opprobrio de ipso episcopio proiecerunt: quem uinctum huc Romam dirigentes, elegeruut sepefatum Leonem archidiaconum ipsius Ecclesie, qui in hanc apostolicam sedem properans cum sacerdotibus, et clero ipsius Rauennatis [5 1Kb] Ecclesie in archiepiscopatus honorem, ab eodem sanctissimo papa Stephano ordinatus et consecratus est.

Erat enim isdem predictus beatissimus presul  ecclesiastice traditionis obseruator, unde et pristinum Ecclesie in diuersis clericatus honoribus renouauit ritum. Hic statuit ut omni dominico die a septem episcopis cardinalibus hebdomadariis, qui in ecclesia Saluatoris obseruant, missarum solemnia super altare beati Petri celebrarentur, et Gloria in excelsis Deo diceretur. [6 1Kb] Fecit enim et tres regulares argenteos super rugas, per quas ingrediuntur ad altare, ubi imagines  in frontispicio constitute sunt: unum quidem in basilica beati Petri apostoli, et alium in basilica beati Pauli, et alium ad beatum Andream apostolum. Nam sedulo isdem beatissimus pontifex suos missos atque litteras commonitorias dirigere studebat antedicto excellentissimo Carolo regi Francorum, et eius germano Carolomanno itidem regi: imminentibus namque atque decertantibus in hoc sepius nominatis Christophoro primicerio et Sergio secundicerio, pro exigendis a Desiderio rege Longobardorum [7 1Kb] iustitiis beati Petri, que obdurato corde reddere sancte Dei ecclesie nolebat. Inde nimia furoris indignatione contra prenominatos Christophorum et Sergium exardescens ipse Desiderius, nitebatur eos exstinguere ac delere. Pro quo suo ingenio maligno simulauit se quasi orationis  causa ad beatum Petrum huc Romam properaturum, ut eos capere potuisset. Dirigens ergo clam munera Paulo cubiculario cognomento Afiarta, et aliis eius impiis sequacibus, suasit eis ut in apostolicam indignationem eos deberet inducere. Eique isdem Paulus consentiens de eorum [8 1Kb] proditione absconse decernebat. Dumque hoc agnouissent prenominati Christophorus et Sergius, et eumdem proteruum Desiderium regem Romam properaturum agnouissent, illico aggregantes multitudinem populi Tuscie et Campanie, seu ducatus Perusini, uiriliter cum eadem populi congregatione eidem Desiderio regi parauerunt se ad resistendum. Quin etiam portas huius Romane urbis claudentes, alias ex eis fabricauerunt, et ita armati omnes existebant ad defensionem proprie  ciuitatis. Et dum hec agerentur, subito [9 1Kb] coniunxit ad beatum Petrum antedictus Desiderius rex cum suo Longobardorum exercitu, et continuo direxit suos missos prefato pontifici, deprecans, ut ad eum [10 1Kb] regredi deberet; quod et factum est. Dum uero coram eo presentatus fuisset, pariterque pro iustitiis beati Petri locutus esset, rursum ipse beatissimus pontifex reuersus ingressus est in ciuitatem. Prefatus siquidem Paulus, et eius nefandissimi sequaces, inito cum predicto Longobardorum rege consilio, nitebantur populum Romanum contra eos seducere ad insurgendum contra dictos Christophorum et Sergium, ut eos interficerent. Et dum hoc eis nuntiatum fuisset, aggregantes populum, ascenderunt armati in Lateranas ad capiendum suos insidiatores. [11 1Kb] Nuntiatique  more solito, impetum faciens uniuersa multitudo populi qui cum eis aduenerat, ingressa est cum armis in basilicam domni Theodori pape, ubi ipse prenominatus sedebat pontifex. Quos et fortiter increpauit cur presumpsissent armati in idem sanctum patriarchium ingredi: pariterque loquentes recedere eos iussit. Alia die denuo egressus est sepe dictus pontifex ad beatum Petrum cum eodem rege loquendum,  et dum simul presentes fuissent, pretermittens ipse Desiderius causas de iustitiis beati Petri, tantummodo pro [1 1Kb] deceptione predictorum Christophori et Sergii insistebat. Unde claudens uniuersas ianuas beati Petri, neminem Romanorum, qui cum ipso sanctissimo pontifice exierant, ex eadem ecclesia egredi permisit. Tunc direxit ipse almificus pontifex Andream episcopum Prenestinum, et Iordanem episcopum Signiensem ad portam ciuitatis, qua egreditur ad beatum Petrum, ubi prenominati uiri Christophorus et Sergius cum multitudine populi residebant, protestando eos ut aut in monasterium ingrederentur ad saluandum suas animas, aut ad beatum Petrum ad eum studerent properandum. Ipsi uero metuentes predicti regis Longobardorum malignam seuitiam, ad  eum egredi minime ausi sunt; asserentes se prius in manibus Romanorum suorum fratrum et conciuium esse tradendos, quam extere genti. Dum ergo populus, qui cum eis erant, audirent eadem a predicto pontifice directa ex ore predictorum episcoporum, illico conturbati illorum confracta sunt corda, et cepit unusquisque ab eis recedere.

Nam Gratiosus quidam dux, cognatus iam fati Sergii, simulans se ad propriam pergere domum, congregans aliquantos Romanorum, profecti sunt pariter ad portam Portuensem: quam clausam reperientes, a cardine ipsam portam auferre ausi sunt, et ita per noctem ad prenominatum egressi sunt pontificem. Christophorus et Sergius conspicientes se in magno deceptu esse positos, prius quidem Sergius eadem  nocte, qua hora campana insonuit, descendit per murum, et properauit ad beatum Petrum. Quem ad gradus ecclesie beati Petri comprehendentes custodes Longobardorum, ad suum deduxerunt regem. Eumque subsecutus est Christophorus, qui pariter eius prenominati pontificis obtutibus sunt presentati, quos [2 1Kb] saluos conseruare cupiens, monachos fieri precepit. Post hec faciens [3 1Kb] missam prenominato regi, ingressus est isdem beatissimus pontifex Romam, relectis prefatis Christophoro et Sergio in ecclesia beati Petri apostoli, cupiens eos noctis silentio propter insidias inimicorum saluos introduci Romam. Dum uero sol ad occasum declinare uideretur, continuo congregantes prenominatus Paulus cubicularius, et alii eius nefandissimi consentanei multitudinem  populi, et properantes ad Desiderium Longobardorum regem, ineuntesque cum eo impium consilium, abstulerunt eosdem Christophorum et Sergium ab ecclesia beati Petri apostoli, et properantes cum plurimis Longobardis usque ad portam ciuitatis, ibidem eorum oculos eruerunt. Sicque predictus Christophorus, in monasterium sancte Agathe deductus, ibidem post triduum ob dolorem ex oculorum [4 1Kb] effoditione uitam finiuit. Sergius uero in monasterium cliui Scauri deportatus, et postmodum in  cellarium Lateranense deductus, illic usque ad transitum penominati pontificis exstitit. Hec uero omnia mala per iniquas immissiones Longobardorum Desiderii regis prouenerunt. Fecit enim ipse sanctissimus pontifex ordinationem unam per mensem Decembris, presbyteros quinque, diaconos quatuor, episcopos per diuersa loca numero . . . . . Qui et sepultus est ad beatum Petrum apostolum, et cessauit episcopatus dies [5 1Kb] octo.





[EPISTOLAE STEPHANI III.]



EPISTOLA PRIMA. STEPHANI PAPAE III AD BERTRADAM REGINAM, DEO SACRATAM. Per Itherium missum regium, quem narrat in Beneuentano ducatu strenuam pro ecclesie utilitatibus operam nauasse. Quo nomine gratias agit, petitque ut Itherii fidem remuneretur.

 Domne religiose filie Bertrade Deo sacrate, seu domno filio Caroli regi Francorum et patricio Romanorum, Stephanus papa.

Dum tantorum beneficiorum, in diuersis apostolicis causis atque utilitatibus, a uobis cumulatis suffragiis, nimia iucunditatis letitia, sancta spiritalis mater uestra uniuersalis Dei Ecclesia reuelata exsultat, nulla, ut opinor, oris assertio ad referendas sanctissime religiositati uestre atque Christianissime precellentie tue, gratiarum laudes sufficere ualebit. Sed tamen licet digna uobis ab hominibus pro tanto uestro pio opere rependi non possit uicissitudo; uerumtamen misericors Deus noster, qui potens est et scit bonis bona reddere, ipse copiosam laborum uestrorum  uobis celestium retribuet premiorum recompensationem; sed et nostra sincera cordis habita erga uos affectio sedulo pro uobis diuine non desistit maiestati orationum persoluere uota. Itaque presens Itherius, religiosus ac prudentissimus uir, et reuera noster et uester sincerus fidelis, quem cum suis concomitibus et reliquis uestris missis, pro exsequendis faciendisque iustitiis fautoris uestri beati Petri direxistis, ad nos coniungens, illico in partes Beneuentani profectus est ducatus pro recolligendo illis in partibus suo patrimonio eiusdem protectoris uestri apostolorum principis. Qui uidelicet solertissimus uir in omnibus secundum uestram nostramque decertauit uoluntatem, suique laboris constantiam, iuxta ut a uobis illi preceptum est, in ipsis  apostolicis exhibuit utilitatibus. Unde nimis cor nostrum in eius defensionis certamine, et firma operationis perseuerantia letatum est; quia profecto secundum quod celestis muneris gratia magne scientie illustratur prudentia, piis quoque meritis atque immutilate fidei decoratur integritate, tantam in eo reperimus fidelitatem in uestro nostroque seruitio, quantam diutissime nostra de eo optabat cognoscere mens. Unde maximas atque innumerabiles gratiarum actiones religiosissime sobrietati uestre, atque  Christianissime excellentie tue referimus. Et ideo obnixe tanquam presentialiter benignitatem uestram petimus ut amplissimam fauoris uestri gratiam, atque largitatis munificentiam, et dignam consolationem eidem religioso uiro, pro eius laborioso certamine quod in uestro atque nostro, ut dictum est, apostolico seruitio exhibuit, impertire iubeatis; quatenus sicut ab omnipotenti Deo, intercedente beato Petro, digna operis eius in celestibus regnis exarata fertur remuneratio, ita a uobis consolationis consequatur opem. Omnipotens autem Deus noster, sacris apostolorum principum interuentionibus, sua uos circumtegat gratia, et presentis uite propera et eterna felicitatis uobis multipliciter tribuat gaudia. Incolumem religiositatem uestram atque excellentiam  tuam gratia superna custodiat.



EPISTOLA II. STEPHANI PAPAE III AD BERTRADAM REGINAM ET CAROLUM REGEM. Item exemplar epistole eiusdem pape ad domnum Carolum regem, et eius precelsam genitricem directe de Christophoro et Sergio filio eius, qui cum Dodone et ceteris Francis Stephanum papam interficere conati sunt.

[a 1Kb] Domne religiose filie Bertrade Deo consecrate, seu domno excellentissimo filio Carolo regi Francorum et patricio Romanorum, Stephanus papa.

Cum magno dolore et gemitu cordis, tribulationis atque mortis periculum, quod nobis per sequaces diaboli iam eueniebat, ecce subtilius per has nostras  apostolicas syllabas a Deo consecrate religiositatis uestre, atque precellentissime Christianitatis tue auribus intimare studemus, eo quod nefandissimus Christophorus et Sergius nequissimus eius filius, consilium ineuntes cum Dodone misso germani tui Carlomanni regis, nos interficere insidiabantur. Unde cum eodem Dodone, et eius Francis, cum aliquibus eorum nequissimis consentaneis aggregantes exercitum super nos, in Lateranensium sanctum patriarchatum cum armis ingressi sunt, confringentes et ianuas, atque omnes cortinas ipsius uenerandi patriarchii lanceis perforantes, atque intus in basilicam domni Theodori pape, ubi nullus usus est aliquando uel etiam cum cultro ingredi, cum loricis et lanceis, ubi sedebamus, introierunt. Sicque ipsi  maligni uiri insidiabantur nos interficere. Sed omnipotens Deus cernens rectitudinem cordis nostri, quod nulli unquam malum cogitauimus, de eorum nos eripuit manibus, et uix per multum ingenium, dum hic apud nos excellentissimus filius noster Desiderius Longobardorum rex, pro faciendis nobis diuersis iustitiis beati Petri existeret, per eamdem occasionem ualuimus, cum nostro clero refugium facere ad protectorem uestrum, et continuo direximus nostros sacerdotes ad eosdem malignos Christophorum atque Sergium, ut ab eadem iniquitate  quam pertractauerant nobis ingerere [b 1Kb] , resipiscerent, et ad nos ad beatum Petrum properarent. Illi mox, ut audierunt, de presenti cum Dodone et eius Francis turmas facientes, et portas ciuitatis claudentes, fortiter resistebant, et nobis comminabantur, atque in ciuitatem nos ingredi minime permittebant. Et dum in eadem perfidia permanerent, et cognouisset uniuersus noster populus eorum iniquum consilium, de presenti eos dereliquerunt, qui etiam et plures per murum descendentes ad nos properauerunt. Alii uero portam ciuitatis aperientes, ad nostri progressi sunt presentiam, et ita ipsi maligni uiri coacti atque nolentes ad nos in ecclesia sancti Petri sunt deducti. Quos interficere uniuersus populus nitebantur, et uix de eorum manibus eos  ualuimus eripere. Et dum infra ciuitatem nocturno silentio ipsos saluos introducere disponeremus, ne quis eos conspiciens interficeret, subito hi qui eis semper insidiabantur, super eos irruentes, eorum eruerunt oculos, Deo teste dicimus, sine nostra uoluntate atque consilio.

Unde magno dolore nostrum atteritur cor, et credite nobis, a Deo consecrata filia, atque excellentissime fili, nisi Dei protectio, atque beati Petri apostoli, et auxilium excellentissimi filii nostri Desiderii regis fuisset [c 1Kb] , iam tam nos, quam noster clerus, et uniuersi fideles sancte Dei Ecclesie, et nostri, in mortis decidissemus [d 1Kb] periculum. Ecce quantas iniquitates et diabolicas immissiones hic seminauit, atque operatus est predictus Dodo, ut  qui debuerat in seruitio beati Petri et nostro fideliter permanere, ipse e contrario anime nostre insidiabatur. Non agens iuxta id quod a suo rege illi preceptum est, in seruitio beati Petri, et nostra obedientia fideliter esse permansurum. Et certo credimus quod dum tanta eius iniquitas ad aures excellentissimi filii nostri Carlomanni peruenerit, nullo modo ei placebit, in eo quod in tantam deminorationem atque deuastationem sanctam Dei Ecclesiam is Dodo cum prefatis suis nefandissimis sequacibus cupiebat deducere. Et ideo nostras tribulationes et angustias atque pericula a Deo institute religiosissime Christianitati tue atque excellentie uestre innotuimus, quoniam profecto omnipotens Deus credentes in se et confidentes in eius misericordia non dereliquit.

 Agnoscat autem Deo amabilis religiositas uestra, atque Christianissima excellentia tua, eo quod in nomine Domini bona uoluntate nobis conuenit cum prefato excellentissimo, et a Deo seruato filio nostro Desiderio rege, et omnes iustitias beati Petri ab eo plenius et in integro suscepimus. Tamen et per uestros missos de hoc plenissime eritis satisfacti. Deus autem omnipotens sua uos protectionis dextera circumtegat, et presentis regni gubernacula euis [e 1Kb] atque prosperis temporibus perfrui annuat, et eterna premiorum gaudia multipliciter faciat adipisci.  Incolumen religiositatem uestram atque excellentiam tuam gratia superna custodiat.



EPISTOLA III. STEPHANI PAPAE III AD CAROLUM ET CAROLOMANNUM REGES. Gratulatur eis quod ad fraternam concordiam reconciliati sint. Petit ut Longobardos cogant ea reddere que de patrimonio Ecclesie inuaserunt.

Dominis excellentissimis filiis, Carolo et Carolomanno, regibus Francorum, et patriciis Romanorum, Stephanus papa.

Benedictus Dominus Deus noster, pater misericordiarum, et Deus totius consolationis, qui consolator et propitiator existit omnium inuocantium eum in ueritate. Ipse enim Redemptor noster, preces  clamantium ad se exaudiens, merentium tribulationes ad gaudium conuertit. Quod certe nunc in nobis atque uniuerso peculiari populo sancte Dei Ecclesie eius, diuine pietatis clementia, et misericordie benignitate cernimus esse diffusum, in eo quod nostre orationis uota exaudiens, meroris nostri lamentationem quam usque hactenus habuimus ex ipsa diuisione discordie, quam antiquus hostis inimicus pacis intra uestram fraternitatem immiserat, nunc Deo propitio, eodem pestifero emulo confuso in communem dilectionem et concordiam, ut uere uterinos et germanos fratres uos connexos esse discentes, in magnam letitiam conuertere dignatus est. Itaque, precellentissimi filii, magni uictoriosissimi reges, et Dei prouidentia nostri Romanorum patricii  coniungentes ad nos fidelissimi ac solertissimi uestri missi, scilicet Gauzibertus reuerendissimus et sanctissimus frater noster episcopus, atque Fuchbertus religiosus, et Ansfredus, seu Helmagarius gloriosissimi uestri, detulerunt nobis honorabiles et nimis desiderabiles syllabas, a uestra a Deo instituta regali potentia directas: per quas innotuistis contentionis rixas, ac litigia inter uos uersata fuisse, sed annuente Domino nunc ad ueram dilectionem, et unitatis concordiam, et fraternum amorem, conuersi exstitisse uidemini. Quo audito, magno gaudio atque letitia, cum uniuerso populo nostro istius prouincie a uobis redempte, repleti sumus, et gemina festiuitatis gaudia peregimus, immensas Deo nostro omnipotenti referentes gratiarum actiones,  atque uictricem eius clementiam collaudantes, consona cum prophetica uoce cantantes atque dicentes: Benedictus es, Domine Deus noster, et benedicta omnia opera tua. Ecce enim nunc gaudet Deus noster in celis, gaudet et uniuersus chorus angelorum; et in terra etiam cunctus exsultat populus Christianus, et solus diabolus inimicus pacis, et discordie seminator luget, dum uictum se esse et superatum conspicit. Non enim aliter fidelium mentes existimare poterant peruenire, quam quod nunc factum esse gaudemus. Sic Deus omnipotens illam pacem et fraternam dilectionem in uobis multiplicet, et multiplicatam corroboret, quam suis donauit sanctis apostolis. Unde de uestra unitate etiam sancta  spiritalis mater uestra Dei Ecclesia, et eius populus uniuersus exsultat. Nam et in his ipsis uestris ferebatur apicibus, tota uestra uirtute uos decertaturos pro exigendis iustitiis protectoris uestri beati Petri, et sancte Dei Ecclesie, atque in ea promissione amoris, que a uestro progenitore sancte recordationis domno Pippino eidem principi apostolorum, et eius uicariis facta est, polliciti estis esse permansuros, et plenarias iustitias sancte Dei Ecclesie, atque eius exaltationem esse operaturos. Et quidem nos, excellentissimi filii Christianissimi magni reges, omnino de hoc certi, atque in omnibus satisfacti sumus, quod nulla hominum suasio, aut thesaurorum copiosa datio, uos poterit declinare, aut ab eadem uestra promissione quam beato Petro  spopondistis quoquomodo immutare. Tamen nunc firmitatem uestram comprobauimus, dum non corruptori et fragili homini, sed Deo omnipotenti et eius apostolorum principi placere procurastis. Unde obnixe tanquam presentialiter petimus, et coram Deo uiuo qui uos regnare precepit, coniuramus excellentiam uestram, ut plenarias iustitias beati Petri sub nimia uelocitate, secundum capitulare, quod uobis per presentes uestros fidelissimos missos direximus, exigere, et beato Petro reddere iubeatis, sicut et uestra continet promissio, et omnia que beato Petro, et eius uicariis cum uestro sancte memorie progenitore promisistis, adimplere dignemini: quatenus intercedente eodem principe apostolorum perfectam ab omnipotente Deo in presenti uita et  futura beatitudinem suscipiatis. Post Deum in uobis habemus fiduciam, et in uestro amore, atque caritatis dilectione, firmiter usque ad animam et sanguinis effusionem una cum uniuerso populo permanebimus. Tamen et de hoc et de omnibus iustitiis beati Petri, predictis uestris missis subtilius locuti sumus, uestro regali culmini cuncta enarranda: et iam sicut terra sitiens imbrem prestolatur, ita uestrum auxilium, et congruum effectum de nostris petitionibus postulamus. Et uidete, excellentissimi filii, quia obtestamur uos per tremendum diem iudicii; etiam beatus Petrus per nos uos adhortatur atque obtestatur, ut sub nimia uelocitate ipsas iustitias eiusdem principis apostolorum exigere a Longobardis  iubeatis; fortiter eos cum Dei uirtute distringentes, ut sua propria idem princeps apostolorum, atque sancta Romana Ecclesia recipiat. Nam si, quod non credimus, ipsas iustitias exigere neglexeritis, aut distuleritis, sciatis uos de istis rationem fortiter ante tribunal Christi eidem principi apostolorum esse facturos. Si quis autem uobis dixerit, quod iustitias beati Petri recipimus, uos ullo modo ei non credatis. Deus autem omnipotens sua uos dextera protegat, et uictoriam uobis de celo tribuat, suumque angelum ante faciem uestram mittat, qui uos precedat, et inimicos uestros coram uestris prosternat uestigiis, atque a Deo instituti regni uestri terminos dilatet, et presenti regno longeuiter ac prospere gubernacula perfrui faciat, etiam et post huius uite longeuitatem  celestia uobis regna per infinita tribuat secula possidenda.



[a 2Kb] EPISTOLA Iu. STEPHANI PAPAE III AD CAROLUM ET CAROLOMANNUM REGES. Obnixe conatur dissuadere, ne alter ipsorum Desiderii filiam uxorem ducat, neue sororem suam Gisilam Desiderii filio elocent in matrimonium.

Dominis excellentissimis filiis Carolo et Carolomanno regibus Francorum, et patriciis Romanorum, Stephanus papa.

Dum omnium electorum Dei precipuam uitam et digna operum merita in nostram memoriam reuoluimus, inuenimus profecto nulla eos potuisse qualitatis diuersitate ab eorum cordis statu et pristina sponsionis constantia amoueri. Unde et uariis antiqui  hostis suasionibus ac blandimentis circumuallati, immutabiles in sue mentis firmitate constat permansisse, et ob hoc cum triumpho uictorie ad optata pertingere meruerunt gaudia. Et nimirum considerandum est quia si quis quibusdam suasionibus demulcitus uictus fuerit, a recto confestim tramite, qui ducit ad uitam eternam, per abrupta declinans deuiare contendat, ut ex hoc in procliuem delabatur noxam. Nam plerumque certum est quia idem antiquus hostis per infirmam naturam fidelium mentes subripere nititur. Hinc est enim quod olim primo homini in paradiso constituto per infirmam mulieris naturam pestiferis ualuit suadere blandimentis, diuinum transgredi mandatum, et ob hoc  dire mortis humano generi irrepsit excidium. Et ideo, precellentissimi filii, magni reges, tanto studiosius eiusdem molimini resistendum est, ne quemquam suis irretire ualeat argumentis, quanto cernimus suis crebro insidiis ad decipiendum fidelium corda insistere. Itaque nostre perlatum est notioni quod certe cum magno cordis dolore dicimus, quod Desiderius Longobardorum rex uestre persuadere dignoscitur excellentie, suam filiam uni ex uestra fraternitate in connubio copulare: quod certe si ita est, hec proprie diabolica est immissio, et non tam matrimonii coniunctio, sed consortium nequissime adinuentionis esse uidetur. Quoniam plures comperimus, sicut diuine Scripture historia instruimur, per alie nationis iniustam copulam a mandatis Dei  deuiare, et in magno deuolutos facinore. Que est enim, precellentissimi filii, magni reges, talis desipientia, ut penitus uel dici liceat, quod uestra preclara Francorum gens, que super omnes gentes enitet, et tam splendiflua ac nobilissima regalis uestre potentie proles, perfida, quod absit, ac fetentissima  Longobardorum gente polluatur; que in numero gentium nequaquam computatur, de cuius natione et leprosorum genus oriri certum est? Nullus enim, qui mentem sanam habet, hoc uel suspicari potest, ut tales nominatissimi reges tanto detestabili atque abominabili contagio implicentur. Que enim societas luci ad tenebras, aut que pars fideli cum infideli? Etenim, mitissimi et a Deo instituti benignissimi reges, iam Dei uoluntate et consilio coniugio legitimo ex preceptione genitoris uestri copulati estis, accipientes, sicut preclari et nobilissimi reges, de eadem uestra patria, scilicet ex ipsa nobilissima Francorum gente, pulcherrimas coniuges, et earum uos oportet amori esse annexos. Et certe uobis non licet eis dimissis alias ducere uxores, uel extranee  nationis consanguinitate immisceri. Etenim nullus ex uestris parentibus, scilicet neque auus uester, neque proauus, sed nec uester genitor, ex alio regno, uel extranea natione coniugem accepit: et quis de uestro nobilissimo genere se contaminare, aut commiscere cum horrida Longobardorum gente dignatus est, ut nunc uos suademini, quod auertat Dominus, eadem horribili gente pollui? Itaque nullus extere gentis assumpta coniuge innoxius perseuerauit. Aduertite, queso, quanti qualesque potentes per alienigena coniugia a preceptis Dei declinantes, et suarum sequentes uxorum aliene gentis uoluntatem ualidis innexi excessibus, immensa pertulere discrimina. Impium enim est ut uel  penitus uestris ascendat cordibus alias accipere uxores super eas quas primitus uos certum est accepisse. Non uobis conuenit tale peragere nefas, qui legem Dei tenetis, et alios ne talia agant corripitis: hec quippe pagane gentes faciunt. Nam absit hoc a uobis, qui perfecti estis Christiani, et gens sancta, atque regale estis sacerdotium. Recordamini et considerate quia oleo uncti per manus uicarii beati Petri, celesti benedictione estis sanctificati: et cauendum uobis est, ne tantis reatibus implicemini. Mementote hoc, precellentissimi filii, quod sancte recordationis predecessor noster domnus Stephanus papa excellentissime memorie genitorem uestrum obtestatus est, ut nequaquam presumeret dimittere dominam et genitricem uestram, et ipse, sicut  reuera Christianissimus rex, eius salutiferis obtemperauit monitis. Nam et illud excellentiam uestram oportet meminisse, ita uos beato et prefato uicario eius, uel eius successoribus spopondisse, amicis nostris amicos esse, et inimicis inimicos, sicut et nos in eadem sponsione firmiter dignoscimur permanere.  Et quomodo nunc contra animas uestras agere contenditis, et cum nostris inimicis coniunctionem facere uultis, dum ipsa periura Longobardorum gens semper ecclesiam Dei expugnantes, et hanc nostram Romanorum prouinciam inuadentes, nostri esse comprobantur inimici? Itaque et hoc, peto, ad uestri referre studete memoriam, eo quod, dum Constantinus imperator nitebatur persuadere sancte memorie mitissimo uestro genitori, ad accipiendum coniugio filii sui germanam uestram nobilissimam Gisilam, neque uos alii nationi licere copulari, sed nec contra uoluntatem apostolice sedis pontificum quoquomodo uos audere peragere. Et quam ob causam nunc contra apostolica mandata, et uoluntatem uicarii apostolorum principis agere conamini, quod  nunquam uester pater perpetrauit. An nescitis, quod non infelicitatem nostram, sed beatum Petrum, cuius licet immeriti uices gerimus, spernetis? Scriptum est enim: Qui uos recipit, me recipit, et qui uos spernit, me spernit , Recordamini, peto, excellentissimi filii, quomodo uos fide [uobis fideliter] dicere uisus est prefatus uester domnus ac genitor, promittens in uestris animabus beato Petro, atque eius uicario antefato domno Stephano pape, firmiter debere uos permanere erga sancte Ecclesie fidelitatem, et omnium apostolice sedis pontificum obedientiam, et illibatam caritatem: et postmodum predecessori nostro domno Paulo pape eadem uos, una cum eodem uestro genitore, certum est plerumque per missos et scripta promisisse:  et post decessum antefati sancte memorie patris uestri, et uos ipsi sepius, tam per uestros missos, quamque per litteras, simulque et per Sergium fidelissimum nostrum nomenculatorem, et per alios nostros missos, nobis spopondistis in eadem uos uestra promissione, sicut genitor uester, circa sanctam Dei Ecclesiam et nostram fidelitatem esse perseueraturos. Sed et illud, queso, ad uestram referte memoriam, qualiter nos prefatus domnus Stephanus papa in suo transitu per sua scripta sub terribili adiuratione adhortari studuit, firma stabilitate uos esse permansuros erga dilectionem sancte Dei Ecclesie, et illibatam caritatem apostolice sedis pontificum; et omnia uos adimplere iuxta uestram  eidem Dei apostolo adhibitam sponsionem. Et nunc ista est uestra promissio? O quantum laborem sustinuit iisdem precipuus ac beatissimus pontifex, qui ita imbecillis existens tanto se exhibuit prolixi itineris periculo; et nisi Dominus presto fuerit, in uacuum eius labor deducetur, fuitque nobis iter illud, quod ibidem noster predecessor in Franciam properauit, in magnam ruinam, dum nostri inimici plus nunc quam pridem in superbie ferocitatem eleuati sunt. Et ecce quod uerebamur euenire cernimus, conuersaque est nostra letitia in luctum, et facta sunt nouissima mala peiora prioribus, et unde expectabamus nobis lumen oriri, erup erunt tenebre. Quapropter et B. Petrus princeps apostolorum, cui regni celorum claues a Domino Deo tradite  sunt, et celo ac terra ligandi soluendique concessa est potestas, firmiter excellentiam uestram per nostram infelicitatem obtestatur; simulque et nos, una cum omnibus episcopis, presbyteris et ceteris sacerdotibus, atque cunctis proceribus et clero sancte nostre Ecclesie, abbatibus etiam et uniuersis religiosis diuino cultui deditis, seu optimatibus et iudicibus uel cuncto nostro Romanorum istius prouincie populo, sub diuini iudicii obtestatione uos adiuramus per Deum uiuum et uerum, qui est iudex uiuorum et mortuorum, et per eius ineffabilem diuine maiestatis potentiam, atque per tremendum futuri iudicii diem, ubi omnes principes ac potestates, et cunctum humanum genus cum tremore assistere habebimus; nec non et per omnia diuina  mysteria, et sacratissimum corpus beati Petri, ut nullo modo quisquam de uestra fraternitate presumat filiam iam dicti Desiderii Longobardorum regis in coniugium accipere; nec iterum uestra nobilissima germana, Deo amabilis Gisila, tribuatur filio sepefati Desiderii; nec uestras quoquomodo coniuges audeatis dimittere. Sed magis recordantes que beato Petro apostolorum principi polliciti estis, uiriliter eisdem nostris inimicis Longobardis resistite distringentes eos firmiter, ut propria sancte Dei Ecclesie Romane reipublice reddere debeant: eo quod omnia que uobis polliciti sunt transgredientes, nos quotidie affligendo et opprimendo non cessant: et iam quia aliquid nobis reddere minime sunt inclinati, etiam et nostros inuadere fines noscuntur,  et tantummodo per argumentum in presentia de uestris missis simulant iustitias nobis facere. Nam nichil ad effectum perducitur, et quidquam ab eis de nostris nequaquam recipere ualuimus. Unde ecce, ut cuncti nostri dolores subtiliter uestris auribus suggerantur, direximus nostros missos, uidelicet Petrum dilectum filium nostrum, et Pamphilum defensorem regionarium sancte nostre Ecclesie: quos et de imminente nobis tribulatione, nec non et de singulis causis subtiliter informauimus uestro regali intimandis culmini: et petimus ut solita benignitate eos suscipere, nostreque petitioni uestras a Deo inspiratas aures accommodare dignemini, et amplissimam liberationem atque exaltationem sancte Dei  Ecclesie, spiritalis matris uestre, et istius a uobis redempte prouincie defensionem perficere iubeatis, ut perfectam remunerationem a iusto iudice Deo nostro, intercedente eius principe apostolorum beato Petro, suscipiatis. Presentem itaque nostram exhortationem atque adiurationem in confessione beati Petri ponentes, et sacrificium super eam atque hostias Deo nostro offerentes, uobis cum lacrymis ex eadem sacra confessione direximus. Et si quis, quod non optamus, contra huiusmodi nostre adiurationis atque exhortationis seriem agere presumpserit, sciat se auctoritate domini mei beati Petri apostolorum principis anathematis uinculo esse innodatum, et a regno Dei alienum, atque cum diabolo et eius atrocissimis pompis, et ceteris impiis, eternis  incendiis concremandum deputatum. At uero qui obseruator et custos istius nostre exhortationis exstiterit, celestibus benedictionibus a Domino nostro illustratus, eternis premiorum gaudiis cum omnibus sanctis et electis Dei particeps effici mereatur. Incolumem excellentiam uestram gratia superna custodiat.



EPISTOLA u. STEPHANI III PAPAE AD CAROLOMANNUM REGEM. Rogat, ut fiat eius compater spiritalis.

Domno excellentissimo filio Carolomanno regi Francorum, et patricio Romanorum Stephanus papa.

Dum tantam pie considerationis gratiam, atque efficacem solertiam creator noster omnipotens Dominus, uestro mellifluo regali cordi, pro defensione  et exaltatione sancte sue Ecclesie, infundere dignatus est, precellentissime fili ac benignissime rex: idcirco opinatissimi nominis tui preclara memoria, et indita celitus prudentia in toto terrarum orbe diuulgata permanet, etiam in celestibus regnis digna operum tuorum refulgent merita. Unde beatus es, bone Christianissime rex, quod quidem nos conspecta fidei tue constantia, quam in apostolicis causis, et nostri amoris feruore habere dignosceris, firmi in tua dilectione permanentes, sedulo eidem nostro Conditori pro immensa uestra letitia, et a Deo instituti regni uestri stabilitate, preces fundere nequaquam desistimus. Interea coniungentes ad nos Beraldus religiosus abbas, et Audbertus uir illuster, detulerunt nobis honorandas, nimisque desiderabiles  syllabas a Deo protecte excellentie uestre, quas  cum magno honoris affectu suscipientes atque relegentes, que in eis ferebantur, omnino agnouimus. Sed et ipsi uestri fidelissimi missi ea, que a uestra a Deo protecta excellentia, iniuncta habuerunt, nobis subtilius retulerunt, de quibus, sicut uestris fidelibus ad singula eis responsum reddidimus, uestro a Deo inspirato culmini liquido enarrandum.

At uero, quia amoris uestri feruor in nostris firmiter uiget precordiis, magna nobis desiderii ambitio insistit, precellentissime regum, ut Spiritus sancti gratia, scilicet compaternitatis affectio inter nos adueniat, pro quo obnixe quesumus Christianitatem tuam, a Deo institute bone rex excellentissimeque fili, ut de preclaro ac regali uestro germine, quod uobis Dominus pro exaltatione sancte sue Ecclesie  largiri dignatus est, in nostris ulnis ex fonte sacri baptismatis aut etiam per adorandi chrismatis unctionem, spiritalem suscipere ualeamus filium, ut eadem, Deo prosperante, compaternitatis gratia in medio nostrum corroborata, letitia ex hoc tam nos quamque uniuersus noster populus pariter releuati, exsultare ualeamus in Domino. Deus autem omnipotens, per quem reges regnant, et principes imperant, sua uos protegat gratia, et uictoriam uobis de celo pro sue sancte Ecclesie defensione tribuat; atque longeuos et sospites in solio regni pariter cum excellentissima et Christianissima filia nostra regina, dulcissima uestra coniuge, et amantissimis natis, conseruare, et celestis regni eterna gaudia concedere dignetur possidenda. Incolumem  excellentiam uestram gratia superna custodiat.




ANNO DOMINI DCCLXXuI.
S. STURMIUS FULDENSIS ABBAS.





NOTITIA HISTORICA IN S. STURMIUM.


 Sturmio, aliis Sturmius, natus in Norico, sub initium seculi uIII comes et assecla Bonifacii, in monasterio Fritislariensi educatus, postea primus abbas Fuldensis, mortuus anno 776 uel 779. De eo historici passim, precipue Eccardus, tom. I Rerum Francicarum. Eius sunt duo scripta a Mabillonio, tom. Iu Analectorum, pag. 454-457, edita, quorum prius inscribitur Ordo officii in domo seu  ecclesia Frisingensi ante Pascha; alterum, Antique Consuetudines monasteriorum ordinis S. Benedicti. uerum ipse Mabillonius postea agnouit opuscula esse Sturmionis, qui ea in Itinere Italico, et precipue monasterio Casinensi, collegerat. Et sub huius nomine denuo edita sunt in libro uetus Disciplina monastica, Paris., 1726, in-4o, pag. 4. Histoire littéraire de la France, tom. Iu, pag. 161.





uITA S. STURMII AUCTORE EIGILE.





SANCTI STURMII FULDENSIS ABBATIS SCRIPTA QUAE EXSTANT.





ORDO OFFICII [a 1Kb] IN DOMO S. BENEDICTI ANTE PASCHA.


 In primis in Dominica que est ante Palma, id est quindecim dies ante Pascha, non cantant responsorium paruulum cum Gloria, et secunda feria iconias uelant.

Item in Dominica que est in oliue benedictionem, cantant Tertiam in S. Petro residentes. Omnes legunt lectionem secundum consuetudinem. Post lectionem uero sequitur Introitus et lectio Apostoli, et gradalis ad ipsam diem pertinentes, et Euangelium de Ramis palmarum: et benedicuntur oliue, et incipiunt antiphonam, Hosanna filio Dauid. Post hec Ecce quam bonum, et intrant in S. Benedictum, et dicta oratione incipiunt aliam antiphonam, Turba multa. Sequitur Litania, et cum ipsa intrant ad Missam maiorem. Ad ipsam legunt lectionem de  Apostolo, gradalem et tractum, Euangelium, passionem Domini secundum Mattheum. Completa Missa, uadunt cum psallentio in refectorio.

Item post Palmas tantum tres noctes faciunt nocturnum. Quarta autem feria, id est in uigilia Cene Domini, hora nona expleta intrant ad Missam: legunt lectiones duas, et cantant graduales duos, unumquemque cum quinque uersiculis. Sequitur Passio Domini secundum Lucam. Post Completorium uero ad ipsas uigilias signum non tangunt usque ad Missam in Sabbato sancto; nec lectores benedictionem petunt, nec in fine consueta dicunt. Similiter ad mensas agatur.

Congregati omnes in oratorio uersum non dicant, nec uocatorium [Inuitatorium], nec presbyter compleat;  nec orationem dicant, nisi tantum simpliciter incipiant antiphonam. Nouem psalmi diuidantur in tres uices, tres, tres, tres, cum nouem responsoriis maioribus, et nouem lectionibus de Lamentatione Ieremie, et Tractatu de passione Domini. Ita agatur usque in Sabbato sancto.

Item in Cena Domini agatur Missa ad uesperum. Ita intrantes in refectorio, accipiant singulas biberes et panem, et quidquid eis appositum fuerit. Exeuntes uero lauat abbas pedes omnibus, et post Mandatum  cenant.

Et in nocte de Cena Domini, quod est Parasceue, incipientes Matutinum, per singulas antiphonas exstinguunt candelas singulas. Item in sexta feria ad  Tertiam legunt Passionem Domini secundum Mattheum, ad Sextam secundum Marcum: hora uero nona legunt lectionem de Osee propheta; sequitur gradalis cum quinque uersiculis, Domine, audiui. Deinde lectio de Exodo et tractus, Qui habitat in adiutorio. Post hec Passio Domini secundum Ioannem sequatur. Deinde sacerdos fundat orationes XII cum totidem litaniis. Hec omnia expleta, adorant sanctam crucem. Acta uespera, uadant ad reficiendum.

Sabbato uero post horam nonam, pulsato signo intrent in oratorio. Dicta oratione incipiunt Lectiones XII cum IX orationibus totidemque gradalibus, et sequuntur benedictiones, et benedictio cerei et aque. Exeuntes uero cum litania procedunt ad S.  Petrum. Finita ibidem ipsa litania, dicta oratione procedunt inde ad S. Benedictum cum alia litania: et illa ibidem finita, similiter dicta oratione incipient aliam, et cum ipsa procedunt ad Missam maiorem. Post Missam, peracta uespera, uadunt cum psallentio in refectorio.

Item Dominico die uadunt cum antiphona et aqua sancta per singulas mansiones. Finita omnia et completa, procedunt in refectorium cum psallentio. Secunda feria eunt cum cruce et patrocinia [Id est reliquiis], et aqua sancta per singulos labores: redeuntes agunt Missam in sancto Petro.

Tertia uero feria procedens iuso [Id est deorsum seu inferius], iungentes se inuicem, et salutantes se mutuo ad S. Petrum in ciuitate: incipientes litaniam,  intrant in ecclesiam, legunt lectionem Actus apostolorum, gradalem, alleluia; sequitur Euangelium. Dicta oratione, incipientes antiphonam procedunt in cellam ad sancto Saluatore. Peracta autem Missarum solemnia, incipientes antiphonam eunt in refectorio. His ita omnibus expletis, secunda et tertia feria faciunt octo lectiones; reliquis diebus usque in octaba sexta et usque in Pentecosten omni nocte tres lectiones; et ad matutinum [Laudes] Dominus regnauit, et iubilate Deo.

 In his festiuitatibus fiunt XII lectiones, et dicitur Dominus regnauit, Pascha, Ascensio Domini, Pentecosten, S. Ioannis Baptiste, S. Petri, S. Laurentii, S. Marie, S. Martini, Natiuitas Domini, Epiphania  Domini, Octabas Domini, Octabas Epiphanie, Purificatio S. Marie, Natiuitas S. Faustini, et Iouite, et depositio S. Benedicti abbatis, et S. Gregorii pape, et S. Germani episcopi. In his autem festiuitatibus in uigilia non processio, nec ieiunium ad uesperum, uidelicet octaba Domini, octaba Epiphanie, et Purificatione sancte Marie. In reliquis autem sanctorum festiuitatibus uIII lectiones. [2Kb]





ANTIQUAE CONSUETUDINES MONASTERIORUM ORDINIS S. BENEDICTI.


 Patres cenobiorum studiose sanctam regulam obseruare cum summa cura decertant, ut fratribus suis necessaria alimentorum et indumentorum secundum statuta sancte regule prebeant: ut omnem eis mundane cure occasionem tollant, et peculiaris alicuius atque, murmurationis mortiferum uirus excludant, sueque professioni idoneos reddant. Nam eleemosynarum largitionem, seu quamlibet oblationem, siue possessionum suarum reditus maxime in hoc expendunt, ut fratribus suis necessaria, non superflua prebeant, quatenus ab eis liberius sancti propositi obseruationem requirere ualeant: curasque et sollicitudines rerum terrenarum postponunt, et secundum precepta regule lucrandis animabus studiose inuigilant.

 1. In oratorio summum silentium, summam psallendi reuerentiam, temperamentum eleuatius canendi, et ordinatissimum modum in choro standi; in omnibus agendis temperatam modulationem, ablata in omnibus festinatione confusa, ac celerrimum ad omnia signa conuentum.

2. In sacrario magnum silentium, et nitidissimam administrationem, et uestimentorum sacerdotalium honestam et ordinatam ualde distributionem, et signorum ualde distinctum sonum.

3. In hospitali hospitum monachorum honestissimam susceptionem, segregata domo susceptionis aliorum hospitum.

4. In refectorio summum silentium, et ordinatissimam atque mundissimam cibi et potus administrationem,  atque secundum regulam equalem in omnibus pro necessitate distributionem, in omnibus prouidentes, ne modum regule usquam excedant.

5. In claustris hora lectionis summum silentium, et summum studium lectionis ab omnibus haberi:  semper tamen in illorum habitationibus silentium et humilitas studiose obseruatur.

6. In dormitorio ordinatissimam lectorum positionem, et equam ac similem stramentorum diuisionem: ubi nichil pictum uel uariatum atque lineum uidimus, sed neque in dormitorio hospitum.

7. Omnigenam iurationem inter eos nec audiri, nec presumi a quoquam: et nocturnum silentium semper ab eis custodiri, siue intus, siue foris sint, quousque in capitulo uersum dicant.


Ordinem regularem apud eos qui in arce regulari pollent, istum meminimus.

1. In primis ut a uespertinis usque in capitulum, quod fit post Primam, summum silentium teneatur: et post matutinas horas non redeatur ad lectulos,  nisi quando plenarium officium celebratur: uel contingat ante horam surrexisse, excepto infirmis uel pre lassitudine non ualentibus, quorum imbecillitas a priore consideranda est.

2. Post lectionem autem capituli exeundum est ad opus quod precipitur a priore cum summa cautela in Psalmorum modulatione uel spiritualium rerum conlocutionibus, ne uerba otiosa subripiant, ut iuxta regularem auctoritatem usque ad interrogationem non loquantur. Ista interrogatio a sapientibus consideranda est, ut paucis comprehendant.

3. Post opus, et Tertiam, et Missam, pleniter conueniatur ad lectionem in locum deputatum ab omnibus, excepto his qui in uariis officiis deputantur: sed de his qui possunt occurrant, quorum conscientia  sibi testis est, utrum possint, custodito summo silentio in intentione lectionis, nisi iubeat prior alicui doctiori, minus doctis fratribus uel doctrina indigentibus lectionem tradere, de cuius moribus securus sit.

 4. His ita compositis, frater qui signis horarum preest, accedat ad coquinam ad uidendum, si iam parata sunt que parantur fratrum usui necessaria. His paratis moueat signum prolixius, dum fratres omnes in ecclesiam concurrere possint. His in unum positis, signum secundum pulset breuius. Finito officio, stet abbas uel secundus ab illo, si ipse non adest cum fratribus; et senior decanus accedat propere ad signum refectorii pulsandum, quo audito, abbas precedat, sic sequantur reliqui fratres honestissime, ut nullius uox uel mussitatio ibi audiatur.

5. Post cibum autem citius redeunt ad stratus suos, maxime iuuenes uel negligentes, quorum mores notantur. Si qui sunt de quibus bene presumitur et uolunt, liceat illis aliquantulum, sed tamen breuiter,  uacare orationi in ecclesia. In claustro autem uel prohibito loco nullus inueniatur, ne forte  aliquis fabulis uacet uel otio. Sed nec hoc predicti Patres saltim concedunt.

6. Item signo None priore pulsato prolixius, sustineatur a secundo eo modo, sicut superius; et cetera omnia que superius diximus de hora Sexta, compleantur. Sunt qui uersum uolunt dicere post potum None, sicut prius in capitulo, ad soluendum silentium, quod caute custodiunt usque ad illam horam. Sed uideat abbas utrum hoc obseruare uoluerit. Post Nonam autem, sicut iam prefati sumus, in opere custodiantur omnia.

7. uidimus etiam de adolescentioribus fratribus maximam curam haberi, et ad hanc curam deputatos  duos, quorum probatissima uita habebatur in monasterio; nec declinari adolescentes ab eorum aspectu, siue in die, siue in nocte, unquam ausos fore.

8. Circatores etiam duos, qui omnibus horis, dum fratres uigilabant, circuibant monasterium, ne quis frater deesset proprio loco: si autem defuisset, statim in tabulis notabatur, et in conuentu fratrum aspectui abbatis presentabatur, et iuxta propriam  temeritatem regulari disciplina corripiebatur. Sed et multa alia, que breuitas huius schedule cercet, et ore colloquentis edocentur melius ab his Patribus custodiri.

9. De modis autem penitentie cautissime decernunt, quos modos esse septem dicunt regulares. Primus, admonitio semel et iterum atque tertio. Secundus, correptio publica coram omnibus, absque excommunicatione. Tertius, excommunicatio pro leuioribus culpis. Quartus, excommunicatio pro grauioribus culpis. Quintus, uerberum uindicta uel corporis castigatio. Sextus, oratio communis ab omnibus. Septimus, expulsio de Monasterio, si rite recordor. Inueniuntur tamen et alii modi penitentie in regulari disciplina, sed hi excellentiores.

 10. uidimus etiam et aliud obseruabile, si quis ad perfectionem taciturnitatis uenire desideret, quod nullus fratrum in quolibet loco loqui aliquid presumebat, preter duo ad hec deputata. In ecclesia nullus preter officium diuinum et uerba orationis: si aliquid cuilibet loqui necessitas erat, tacto uestimento abbatis uel cuiuslibet fratris annuit ad illa loca: expositisque paucissimis uerbis uel rationabilibus, statim abscesserunt, timentes ne propter necessaria uerba, in nociua et inutilia inciderent.

11. Predicti circatores hoc obseruabant; si aliquem ridentem uel aliquid susurrantem conspexerant, statim tabulis notabatur, et benignissime corripiebatur tempore opportuno.

 12. Inter se namque tanta caritate ardebant, ut si cuilibet contigisset, propter communem utilitatem longius abesse, quod tanta dilectione desiderabatur ab omnibus, ut nulla mater amplius unicum filium desiderare potuisset, usque dum rediret. Reddito propriis, statim super collum eius in osculum ruebant fraterno affectu, implentes illud quod Dominus dicit in Euangelio: Tunc uere discipuli mei eritis, si dilectionem habueritis ad inuicem.



APPENDIX.





FRAGMENTUM PLACITI REGII ADuERSUS SINLEUM Qui bona Ecclesiam Fuldensem attinentia usurpauerat.

 Carolus, gratia Dei rex Francorum, uir inluster. Cum nos in Dei nomine Longlario uilla, una cum obtimatibus, uel pontificibus, seu inlustribus uiris ducibus, comitibus, sederenius ad uniuersorum causas audiendas, uel recto iudicio aterminandas, ibique ueniens uenerabilis uir Sturmio, abba de monasterio Fulda, ubi domnus et sanctus Bonifacius in corpore requiescit, homine aliquo, nomine Sinlei, interpellabat repetiuitque, eo quod res illas in loco  qui dicitur Autmondistat, quod domnus rex Pippinos per suum preceptum ad causam S. Bonifacii condonauit, una cum adiecentiis . . . . . . . . . . . . . . domibus, edificiis, pratis, siluis, aquis, aquarumque decursibus ac totum et integrum quidquid ad ipsa uilla Autmondistat aficere uidetur . . . . . . . . . . . .

Actum quod fecit mense Nouembris die III in anno Iu regni nostri.

Thiotgandus recognouit et subscripsit.




ANNO DOMINI DCCLXXuIII.
S. AMBROSIUS AUTPERTUS BENEuENTANUS ABBAS





NOTITIA IN S. AMBROSIUM AUTPERTUM.


 Ambrosius Autpertus, minus recte aliis Ansbertus, Gallus, monachus Benedictinus atque inde abbas S. uincentii ad fontes uulturni fluuii in Samnio an. 777 et 778, quo diem obiit supremum. uide Acta sanctorum 19 Iulii, tom. Iu, pag. 646 seq., et Mabillonium seculo III Sanctorum Bened., parte II, pag. 256. Scripsit, ut ipse in extremo operis testatur  , sub Desiderio Longobardorum rege et sub Paulo I papa, et successori eius anno Christi 767 Stephano dicauit libros X Commentariorum in Apocalypsin, editos Colonie, 1536, et in Bibliotheca Patrum Coloniensi tom. IX, et Lugdunensi tom. XIII, pag. 403; uitam SS. Paldonis, Tatonis et Tasonis fratrum et monasterii S. uincentii de uulturno abbatum, et historicam de monasterio suo relationem,  que exstat apud Ughellum tom. uI, pag. 458 , Mabillonium sec. III Bened., pag. 423, et in Actis sanctorum XI Ianuarii. Sed commentaria in Psalmos et in Canticum canticorum, que Colonie atque alibi edita scribit Labbeus, alii ignorant, nisi quod ms. in Cantica canticorum, in bibliotheca Floriacensi exstare Oudinus testatur, certe edita esse non existimo, neque eorum apud Albericum mentio, ubi de huius Ambrosii prolixa super Apocalypsin expositione. Meminit autem  Trithemius cap. 287 de Scriptoribus eccles., et lib. II, cap. 106, Illust. Bened., ubi eidem Ambrosio  Autperto, quem an. 890 ait floruisse, tribuit libros X in Apocalypsin, et in Psalterium, in Cantica canticorum et librum de Cupiditate , et librum Epistolarum ad diuersos. Magna autem suspicio est a Sigeberto, Trithemio, Sixto Senensi, aliisque qui horum uestigiis insistunt, Ambrosium hunc confundi cum Autperto abbate Cassinensi ab anno 834 ad 837, de quo Petrus diaconus cap. 13, et ad eum Ioan. Baptista Marus, pag. 172 seq., uel cum alio etiam iuniore huius nominis. Ad Audbertum Cassinensem referunt sermonem in Assumptionem Marie inter Augustinianos de sanctis, et in Combefisii Bibliotheca Concionatoria, sermonem de Purificatione B. Marie uirginis, siue de lectione Euangelii Luc. II, 22, seq.  ad calcem Operum S. Ambrosii edit. Paris. 1642. 1665, etc., et in ueteri Homiliario quem sub Alcuini nomine edidit Baluzius tom. I Miscel., pag. 382, tum sermones in laudem S. Matthie apostoli aliorumque sanctorum; et de Natiuitate Marie, et in festum omnium sanctorum, sermonem de cupiditate, habentem Scripturarum testimonia octoginta, qui incipit: Sanctorum Ecclesiam; sermonem in dedicatione ecclesie, orationem contra septem septies uitia, homiliam in Marci IX, 2 seq., etc. Denique librum de  Conflictu uitiorum et uirtutum inter S. Ambrosii et Augustini  Opera sepius editum.





uITA S. AMBROSII AUTPERTI ABBATIS MONASTERII S. uINCENTII AD uULTURNUM IN BENEuENTO.






OBSERuATIONES PRAEuIAE.

 1. Autpertus seu Autbertus, ipse est Ambrosius Autpertus, aliis Ansbertus, cuius exstant libri decem in Apocalypsin. Id antequam demonstremus, iuuat quedam premittere de eius uita, quam nobis exhibet chronographus monasterii sancti uincentii ad fluuium uulturnum in Beneuento: quo de monasterio dictum est in uita sancti Paldonis ab ipso Autperto scripto, supra ad annum 720. Porro chronographus iste  uiuebat seculo XI, ut patet ex ipsius Chronico edito apud Chesnium in tomo III Hist. Franc.

2. Autperti nomen non exstat in fastis Benedictinis, neque in Romanis, Ferrariiue catalogo, eum tamen sanctissimum uocat chronographus iste, qui res ab eo gestas propius inspexit. Consentit Ferdinandus Ughellus in tomo uI Italie sacre, ubi sanctum Autpertum dicit. Sane eius pietatem ac sanctimoniam  probant lucubrationes ab eo relicte, de quibus hic agendum.

3. Paulus Warnefridi in lib. uI de gestis Longob., cap. 40, agens de primordiis cenobii S. uincentii iuxta uulturnum, laudat Scripta uiri eruditissimi Autberti eiusdem Monasterii abbatis, que de primis loci institutoribus composuit. Chronographus etiam hic editus plures lucubrationes enumerat sectione 7, in his librum de Conflictu uitiorum, eum fortasse qui Augustino perperam tribuitur, Ambrosio uero in pluribus mss. exemplaribus, forsan errore nominis, nam Autpertum nostrum etiam Ambrosium uocatum constat. Hoc enim nomen prefert Expositio eius in Apocalypsin.

4. Ista expositio edita est primum Colonie anno 1536, tum in tomo IX Bibliothece Patrum sub nomine Ambrosii Ansberti Galli presbyteri, uiri facundissimi; quem monachum et presbyterum Ordinis S. Benedicti appellat Trithemius, eumque cum Bellarmino  et aliis anno Domini 890 claruisse affirmat. uerum integro seculo aberrant a uero calculo, uti obseruarunt uiri piissimi iuxta ac doctissimi, qui Officium de sanctissimo Eucaristie sacramento ex lectionibus Patrum concinnarunt. Id quod recte probant ex clausula Expositionis in Apocalypsin, que in editis libris sic se habet: Ambrosius, qui et Ansbertus,  ex Galliarum prouincia ortus, intra Samnii uero regionem apud monasterium Martyris Christi uincentii maxima ex parte diuinis rebus imbutus; non solum autem, sed et sacrosanctis altaribus ad immolanda Christi munera traditus, operante beata et inseparabili Trinitate, suffragantibus etiam meritis beate Marie uirginis, temporibus Pauli pontificis Romani, necnon et Desiderii regis Longobardorum, sed et Arechisi Ducis eiusdem prouincie quam incolo, hoc opus confeci atque compleui: quodque propter facilitatem ipsum intelligendi, Speculum paruulorum uocaui. Atqui Paulus I, ut recte obseruant, sedi Romane prefuit ab anno 757 ad 767, eo scilicet  tempore quo Desiderius in Italia rerum potiebatur. Eam Autperti commentationem representat egregium atque ueterrimum bibliothece Corbeiensis apographum duplex. Prioris inscriptio ista est: Incipit epistola Ambrosii Autperti ad Stephanum urbis Rome episcopum pro libris suis. Exordium epistole sic: Beatissimo Stephano Ambrosius Autpertus presbyter, etc. Is est Stephanus tertius, Pauli successor, cuius auctoritatem Autpertus aduersus obtrectatores scriptionis sue iam uulgate implorauit. Posterioris partis hic titulus: In nomine sancte Trinitatis, incipit expositionis Autperti presbyteri in Apocalypsin pars secunda. Que incipit a libro quinto. In fine deest clausula illa, quam supra ex editis Codicibus retulimus. Legimus et homiliam eiusdem auctoris in duobus eque uetustis membraneis libris, factam in Euangelium de Transfiguratione, premisso hoc titulo: Incipit homilia Autperti presbyteri de lectione Euangelii secundum Mattheum, qua Dominus in monte coram tribus  discipulis transfiguratus perhibetur. Et adductis Euangelii uerbis: Incipit homilia eiusdem lectionis habita ad monachos in monasterio S. uincentii. Solet nonnunquam euenire, imo pene semper euenit, ut in domibus regum ac principum uasa aurea uel argentea quilibet uilis emundet atque despectus. Quid autem sunt corda electorum in sancta Ecclesia, quam quedam, ut ita dixerim, uasa regalia, etc. Hec homilia nusquam typis uulgata est, uti nec alie due, quas manu descriptas habemus, unam de Purificatione, alteram de Assumptione B. Marie. Prime inscriptio et exordium ita est: Sermo de lectione S. Euangelii, editus a domno Auberto presbytero atque abbate in Purificatione S. Marie. Si subtiliter a fidelibus que sit huius diei festiuitas perpendatur, etc. Alterius uero sic: Sermo Autberti presbyteri in Assumptione S. Marie. Adest, dilectissimi fratres, uenerabilis dies omnium sanctorum solemnitates precellens, etc. Quo in sermone que fuerit Autperti sententia de Assumptione  Deipare, ex fragmento quod in fine huius uite referemus, intelliges. Sane homilias aliquas euangeliorum pulchra sermonum declaratione edidisse Autpertus dicitur infra num. 7. In his uero operibus presbyter passim, semel tantum abbas; semper Autpertus Autbertusue, aliquando Ambrosius Autpertus in libris mss. appellatur. Et quidem necdum abbas erat, cum Apocalypsin commentatus est; siquidem Pauli pape tempore condidit eam expositionem, abbas uero fuit Hadriano pontifice, ut patebit inferius.

5. His premissis de Autperti lucubrationibus, iuuat nonnulla deflorare ex eius commentariis in Apocalypsin, que ad facta ipsius illustranda conferunt plurimum. Quibus studiis addictus fuerit uir sanctus, declarat initio libri uIII in hunc modum: Rarissimos tractatorum fidelium inuenimus, quos non seculi litteratura prius imbuerit, quam ad diuinas transierint enodandas Scripturas; quosque de Aegypto exeuntes non Aegyptiorum diuitie locupletassent, ut Hieronymum, Augustinum, Cyprianum, Hilarium, Ambrosium, et  alios multos, quod tamen mihi ultimo omnium euenisse minime cognosco. Non enim oneratus diuitiis exiui de Aegypto: quia nequaquam me in schola mundane sapientie erudiri contigit. Nihil mihi Plato, nichil Cicero, nichil Homerus, nichil uirgilius, nichil Donatus, nichil Pompeius, nichil Seruius, nichil Sergius, nichil Priscianus contulit. Sed si quid fortasse habere uideor, hoc de horreo dominice predicationis a Christo accepisse me fateor, non quo mihi et eorum scientia fuerit denegata: sed quo plus delectatus sim uerbis humillimi piscatoris, quam superbissimi oratoris; plus diuinis intenderim, quam humanis eloquiis. Ex quibus intelligimus Autpertum se totum dedisse lectioni, meditationi, ac predicationi sacrarum Scripturarum: quo nomine etiam sanctos Patres intelligit, quos identidem citat, precipue Augustinum et Gregorium Magnum.

6. Predicationis item studium commemorat suum initio libri IX. Ioanni, imo etiam Ecclesie in Ioanne  dicitur: Accipe librum et deuora illum. Quibus utique uerbis memetipsum loquendo percutio, qui accepto intelligendi ingeniolo, plerumque nulla cogente necessitate per inania diffluo; plerumque etiam sub obtentu predicationis diuine secularibus uiris plus quam decet familiaritate coniungor. Cui contraria opponitur sententia qua dicitur: Sapientiam scribe in tempore otii; et qui minoratur actu, ipse percipiet eam. Sed in uno horum que dixi, occurrit nobis magna consolatio, quia quo propter multorum utilitatem caritate exigente ad ima descendimus, eo ualenter ad summa intelligenda consurgimus . . . Inter hec autem necesse est, ut cum familiari Scripturarum meditatione ad officium egredimur predicationis, atque ab officio predicationis ad familiarem rursum Scripturarum meditationem reuertimur; sollicita inquisitione nosmetipsos discutiamus, et que uel quanta sint, in quibus aut proficimus, aut detrimentum passi sumus, sagaci intentione perpendamus: quatenus hinc inde et formidine et spe animum  pulsantibus, nec elatio per preceps impingat, nec rursum desperatio in profundi uoraginem mergat.

7. Qua ratione ad scribendum impulsus sit, ipse aperit in ipso libri I exordio: Quod si a me queritur cur postquam omnes ecclesiastici scriptores siluerunt, hoc agere presumo, cum humilitatis satisfactione cito respondeo: quia ad hoc ipsum diuina gratia impulsum me esse cognosco. Si autem de uita tractatoris indigna conqueritur, potius ego quam alii in hac parte me reprehendo. Sed non est Deo indignum, per hominem, etsi peccatorem, tamen utcunque Christianum, sua uerba depromere, qui dudum per sacrilegos et impios prophetauit. Et in fine libri X: Sed obsecro, mi Domine, doctor angelorum et hominum, ne in talium numero computes eum qui emendatiorem uitam cum salubri doctrina arripere querit. Et quia hoc ipsum nisi a te acceperit, facere non potest, qui tribuisti scientie donum, queso ut tribuas etiam uoluntatem, studium atque uirtutem operandi bonum. Quod si uoluntas, studium,  uirtusque operandi bonum non prosequitur scientie donum; satis mihi est, Domine, stultum hebetemque esse. Neque enim ideo patriam parentesque reliqui, ut mihi scientie dona largireris, sed ut perfectione uirtutum ad uitam eternam perduceres. Nolo certe hanc commutationem. Quod si utraque non mereor, doctrinam scilicet atque operationem: aufer, queso, doctrinam, tantum ut tribuas operationem uirtutum. Utinam ii qui studiis sacris intendunt animum, simili instinctu moueantur omnes! Quod uelim precipue attendant nostri qui litteris incumbunt.

8. Quam sanctis Patribus fuerit addictus Autpertus, pluribus in locis attestatur, precipue in fine libri X his uerbis: Quantum itaque ad fidei attinet rectitudinem, ita in singulis sententiis cauta seruatur expositio, ut si forte me uoluerit in his reprehendere, reprenhendat etiam  Hieronymum, Augustinum, Ambrosium, atque nostrum Gregorium.  Ubi obserua Gregorium ab eo dici nostrum, hoc est Benedictinum, quod ante me aduerterat litterisque mihi significauerat u. C. Emericus Bigotius.

9. Etsi is erat Autpertus, non tamen inuidie expers fuit. Cum enim uulgasset libros suos in Apocalypsin, continuo passus est obtrectatores, quibus obiecit Stephani pape auctoritatem, qua se ipse munire conatus est. Exstat ea de re eius epistola ad Stephanum, in qua defendit totius Ecclesie libertatem, ut scilicet unusquisque prout desuper accepit, sine alterius controuersia uolumina condat: eumque affirmat damnandum censeri, quisquis hanc libertatem spiritus abolere conatur. Et infra: Nuper in Apocalypsim Ioannis decem edidi libros; et quanquam sufficeret mihi quia sanctarum Scripturarum testimoniis  uere fidei congruentibus roborati erant, quia precedentium tractatorum sensu uigebant; humilitati tamen mee prospiciens peto, ut uestro etiam decreto profuturi firmi maneant, quod uidelicet nullum preter me alium tractatorem fuisse reperio. Sed non ideo libertas succubuit, quia humilitas semetipsam libere prostrauit. Quibus in uerbis illud obseruatu dignum est, Autpertum fuisse primum qui Romani pontificis decretum in suorum librorum confirmationem requisierit.

10. Postremo adeo non refugiebat studiorum uigilias, ut etiam ipse susciperet notarii laborem. Sic enim ait in oratione ad Deum: Et quia in hoc tam laborioso opere notariorum solatia deesse mihi uidentur; obsecro, Domine, ut nec manus uerborum characteres formans, aut uisus exterior uerba litteris formata conspiciens, impedimentum prestent cordi intus secreta mysteriorum rimanti: sicque cordis intentio uigilet intrinsecus, quatenus officium manus  nequaquam torpeat extrinsecus. Idem repetit initio libri u. Mirum est sane, tanto uiro  defuisse sodalem uel unum, qui excipiendis eius sententiis ac dictis calamum ac manum porrigeret.

11. Hec ideo fusius premisimus, quod non satis notus hactenus fuerit Ambrosius Autpertus; nec subiecta Chronographi relatio sufficiat ad factorum eius commendationem.

12. Quo tempore Autpertus in uincentiano monasterio florebat, ibi etiam degebat Magnus, doctus et mire conuersationis, ut legitur in Actis sancti Walfridi abbatis Palatioli supra ad annum 765, cui Walfrido in instituendo cenobio suo adiutor exstitit Magnus.



INCIPIT uITA


 1. Que de sanctissimo abbate Autperto sequuntur, opere pretium reor aliquantulum prolixius enarrare. Equidem non ambigo me meritis ipsius apud Deum posse iuuari. Cuius originem, actus, uel aduentum in hoc sacro cenobio Christi Leuite uincentii, partim uetus scriptura tradidit; partim uero sicut uenerabilium Patrum fidei relatione didici pariter comprehendens, et ad laudem Dei nostri omnipotentis scribens, posteris perfectionem recte religionis ac exemplum proferimus perseuerantie iusti laboris pro Dei amore decertantibus in sacri cenobii institutis: ut quicunque aspiciens, huius contempletur nobilitatem, seque quantocius a seculi conuertat uanitate; huius attendens prudentiam et caritatem, auidius Christi sectetur humilitatem; et eo magis si  seculi diuitias alacriter studuit calcare, de sibi promissa in celis a Domino gaudeat felicitate. Si pauper uero propriam abrenuntians uoluntatem sub iugo sancte regule Deo se professus est militare, nouerit se iam non de crastino debere cogitare: sed meminerit quoniam et humiles spiritu Dominus dignabitur saluare.

2. Hic quidem sanctissimus Pater, Galliarum prouinciis oriundus, parentibus admodum Christi religione et seculi dignitate clarissimus, ut luciferi solis radius Christianitate conspicuus enituit. Qui nimirum  cum puellares ageret annos, litterarum studiis traditus, totis uiribus innocenter Christi mandata custodiens, tam diuine quam mundane philosophie uerus Christi philosophus efficacia adeptus est. Post quod in regali aula diue memorie Caroli imperatoris assumptus, cum a cunctis diligeretur, maximeque ab eodem imperatore Carolo, siue eius genitore pio Pippino, cepit eiusdem imperatoris magister et institutor esse prudentissimus, ipsiusque imperialis aule archicancellarius [a 1Kb] supra ceteros haberi strenuissimus. Et cum a cunctis ueneraretur atque attolleretur sibi iure dignis laudibus precipuisque obsequiis; tamen ille pii pectoris simplicitatem et pure caritatis sinceritatem custodiebat attentius.

3. Sed cum his temporibus monasterium beati  martyris uincentii super uulturni fluminis fontem a sanctis Patribus Paldone, Tatone et Tasone esset constructum, magnaque ibi sanctorum Deo famulantium congregatio permaneret, que precipuis pene tunc temporis Italie monasteriis preferretur, factum est ut eorum sancte religionis opinio longe lateque fragrans, etiam ipsius clementissimi imperatoris Caroli perueniret ad aures. Qui ductus diuino amore, precipueque suasus ab eodem suo uenerabili magistro et archicancellario Autperto, primitus quidem huius opinionis ueritatem explorare  uoluit, misso ad idem monasterium suo apocrisiario, dehinc magna stipatus caterua potentum Romam ueniens, ad primi principis Petri limina oraturus, et ut Ecclesiarum populi et patrie excidium ulcisceretur; peractis necessariis rebus, cum maxima multitudine tam religiosorum episcoporum uel abbatum, quam sequentium comitum ac marchionum, ad idem dignatus est accedere monasterium, ubi qualiter dignissime a sanctis Patribus susceptus, quamque ipse ibidem humiliter sit ingressus, in libro [a 1Kb] uite eorum plenius continetur: quod ex precepto domni Tasonis abbatis a uenerabili Petro presbytero et monacho sacri cenobii satis lucide descriptum est.

4. At cum idem serenissimus imperator post  dona magnifica que ibidem contulerat, postque firmatis regali precepto longe lateque possessionibus, sanctorum Patrum uestigiis prostratus, illorum se diutius orationibus commendans, sumptis benedictionibus festinanter uellet reuerti; uir Domini Autpertus contemplatus pie conuersationis exempla in sanctis Patribus admodum mirabatur, iamque eius animus hisce similem fieri delectabatur. Hoc denique euoluto tempore [b 1Kb] , Carolus imperator Beneuentum aggressus diutina obsidione ciues uexabat, sed ei ad capiendum omnino urbs difficilis erat. Interea Arichis ipsius ciuitatis princeps pia consideratione ciuium saluti consulens, datis obsidibus duobus liberis cum eo paciscitur. Inde rediens imperator, B. Benedicti monasterium petiit,  orationibus seruorum Dei se commendans, plurima ibi dona largitus est, et imperiali precepto queque possederant confirmauit, adiungens et alia multa. Ad monasterium quoque Christi martyris uincentii datis ex parte sua magnis muneribus, tam uenerabilem uirum Autpertum, quam et magnificum Aetherium [c 1Kb] imperialis eque aule Magistrum, reuerenter transmisit, qui sua pia uota fideliter Dei seruis deterrunt.

5. Tunc ergo uenerabilis Dei famulus Autpertus, ductus amore sancte religionis, imperialibus uestigiis semetipsum prosternens, orat se iam Deo militaturum relictis mundanis tumultibus in B. uincentii monasterio usque ad finem uite libentissime  persistere uelle, ac pro ipsius imperatoris salute Deo se donari proposuit. Quod imperator audiens,  multis effusis lacrymis pro deuotione uiri, licet magnis eius uideretur destitui subsidiis, tamen postulatus a multis annuit impetratis. Huius exemplo plurimi ex aula regia militie cingulum deponentes, in sancto proposito religionis ei adheserunt, et omnia que habere uidebantur, ac si non uisa, pro Dei amore penitus dimiserunt.

6. Sancte igitur religionis habitum uir Dei indutus, omnibus se inferiorem ita intimo credebat sui cordis affectu, ut nichil omnino scire [Al., habere] uellet, preter que ab abbate dabantur quotidiani uictus necessaria, que quidem et ipsa ceteris paribus sumere uidebatur. Et cum esset in aula regia admodum delicatus, ita seipsum diuinis mancipabat obsequiis, ut nulla illi hora uacua preteriret, qua  uel insisteret orationi, uel in lectione diuina eius animus uersaretur.

7. Denique, ut comperimus, plurimos sanctarum Scripturarum libros exposuit. Nam Leuiticum Moysi, Cantica Salomonis, Psalterii flores melliflua suauitate, que in his diuina maneant arcana sacramentorum, queue uniuscuiusque fidelis disciplina morum, siue Christi obseruatio mandatorum, suorum edisserens patefecit documento uerborum. Librum quoque de Conflictu uitiorum [d 1Kb] , sed et homilias aliquas Euangeliorum pulchra suorum edidit declaratione sermonum. uitam etiam beatorum Patrum Paldonis, Tatonis, et Tasonis, cum historia sui monasterii plena relatione describens, cunctis in exemplum monachis ita proponit, ut diuine munere  Trinitatis, tam precipue caritatis, quam amore pro Christo paupertatis, tres illos Fratres speculum ostendat esse normamque uiuendi. Testatur hoc etiam uenerandus Paulus Diaconus in historia quam de Longobardorum aduentu tunc temporis in Italiam descripsit, ubi eumdem uirum eruditissimum Autpertum, et eiusdem monasterii abbatem fuisse commendat.

8. Fertur preterea quia cum quadam die idem fidelissimus Pater Autpertus in ecclesia beate Dei genitricis Marie prolixe Domino preces funderet, et eamdem Dei genitricem sedulo interpellaret oratu, ut sibi lingue dissertitudo largiretur , tunc subito soporatus ante sacrum altare, adesse sibi conspicit  in uisione beatissimam et gloriosissimam  mundi Dominam perpetuam uirginem Mariam, leta facie et ultra solis splendorem rutilantem, que quasi annuens deprecanti, tetigit labia eius: eumque de pauimento surgere iubens, deinceps sue laudis uota persoluere, ac preconia attollere, ut ipsa iam desiderauerat, monet, seque illi semper presentem adesse promisit. Letus ergo de uisione surgens, que fuerat iussus, ore facundo cepit persoluere laudes, et carmina digna reddebat alacri corde.

9. Hic Pater sanctus cum in eodem uenerabili monasterio pretiosi martyris Christi uincentii per plures annos Domino deseruiret, iamque cunctis in exemplum foret recte uiuendi; defuncto eiusdem sancte congregationis uenerabili abbate Ioanne,  licet inuitus et renitens, sacri regiminis locum post sanctum Paldonem septimus [a 1Kb] ipse suscepit. Namque ex tunc susceptam gregis curam ita digne agere satagebat, ut cunctis aperto celestis Regis thesauro ueras diuitias mundanis opibus preferendas fidei deuotione agilius capere, non solum sermonibus, sed etiam sibi subiectos suis doceret moribus, et forma fieret gregi, sicut beatus docet Apostolus. Hic namque a digne memorie Carolo imperatore inclytum sui monasterii preceptum [b 1Kb] obtinuit huiusmodi:

»In nomine Domini Dei nostri Iesu Christi, Carolus diuina ordinante clementia Francorum rex. Cum petitionibus sacerdotum et seruorum Dei que ad nostras aures insinuauerint adnuimus, et eas  cum Dei auxilio ad effectum perducimus; non solum regiam consuetudinem exercemus, sed etiam tam ad presentis uite prosperitatem, quam ad future beatitudinem non minimi emolumenti addimus. Idcirco notum sit omnibus fidelibus sancte Dei Ecclesie, et nostris presentibus scilicet ac futuris, quia uir uenerabilis Autpertus, orator noster, abbas S. uincentii leuite et martyris Christi, quod situm est in territorio Beneuentano super fluuium uulturnum, a nobis illuc destinatus nostram exorauit clementiam, ut precepta regum ac ducum Longobardorum Aystulfi, Desiderii, atque Gisulfi, nostre confirmationis precepto confirmaremus, adiungentes illi quidquid nobis aptum et congruum esse  uideretur. Cuius petitioni propter amorem Domini nostri Iesu Christi et pro animarum nostrarum remedio, iuxta quod rogauerat, predicta precepta, scriptiones, uel offertiones concedimus et confirmamus, declarantes ipsas hereditates nominatiue infra hos fines: de ipsa Zitula [Al., Zetula] quomodo ascendit per ipsum Sangrum, usque ad Montem Malum, et quomodo coniungit cum monte Acze, et reuoluente eodem monte Acze usque in fluuium  Melfa; et quemadmodum decurrit ipsa Melfa usque ibi, coniungit cum paruo flumine qui dicitur Mellarinus, et abhinc in uerticem montis qui est super urbem, et mons ipse appellatur Barbola, et supercilium eiusdem montis usque in Montem Arcanum et Montem Marthe montemque Casale, eosque ultra montes extrinsecus circumdantes, in hortum usque riaginis que nominatur Bauennola [Al., Rauennola], et quemadmodum decurrit ipsa Bauennola usque in fluuium uulturnum, et quomodo uulturnus coniungit cum fluuio uantra, et sicut uantra coniungit cum fluuio Foruli, et quomodo Forulus percurrit usque in uiam antiquam, et inde coniungit cum Biurio [Al., Biuio] qui nominatur Gizzoli, et inde uadit in riuum, in quo non semper aqua decurrit; et sic uadit  usque in Sangrum. Et omnia castella infra hos fines, et uillas, et siluas positas cum ecclesia B. Petri apostoli posita in loco Trite [c 1Kb] , ecclesia S. Marie in Apianice; ecclesia S. Marie in duabus Basilicis; et ecclesia S. Marie in Canneto [Al., Cameto], ecclesia S. Marie in Palene; ecclesia S. Marie in Quinque Millia, cum omnibus illorum pertinentiis: ea uidelicet ratione, quatenus prenominatus abbas et sui successores de omnibus iam prefatis tam in hoc precepto, quam in aliis scriptionibus, habeant potestatem tenendi, iuste commutandi, ordinandi, instruendi, uel quidquid iustum fuerit faciendi. Et nullis sit deinceps licentia infra predictos fines aliquam contrarietatem seu molestias partibus inferre prefati cenobii per inclytos  [Forte, inditos] fines, neque per possessiones parentum, seu per aliam quamlibet rationem, excepto per uerissimas chartulas, cum quibus se causatores legaliter defendere queant, iustasque consignationes utiliter consignatas. Precipimus preterea prefatum monasterium cum omnibus prefatis monasteriis ac cellis, rebus quoque ac familiis ibidem aspicientibus, et cum fratribus et monachis ibidem Deo famulantibus, sub nostre tuitionis munburdum omni tempore permanere. Quod si quislibet contra hanc nostram concessionem uel confirmationem insurgere, uel molestias inferre tentauerit, sciat se compositurum auri purissimas libras duo millia, medietatem sacro nostro palatio, et medietatem eidem uenerabili monasterio. Et ut hec nostra  largitio firmiorem obtinere possit uigorem, et per curricula annorum inuiolabilem atque incommutabilem obtineat firmitatem, et a fidelibus sancte Dei Ecclesie credatur et diligentius conseruetur, manu propria subterscripsimus, et annuli nostri impressione signari iussimus. Signum domini Caroli serenissimi regis. Data XII Kal. Maii, indictione 13, anno dominice incarnationis DCC LXXu [d 1Kb] .

 10. Expleto itaque in sancto regimine uenerandus abbas Autpertus anno uno, mensibus duobus et diebus XXu, iusti operis palmam percipiens, feliciter migrauit ad Christum anno incarnationis dominice  septingentesimo septuagesimo octauo, indictione secunda [Al., prima], die decimo nono Iulii, in beati Petri ecclesia digno sepulcro locatus.





APPENDIX.


 De Autperti obitu, translatione et sermone in festo Assumptionis.

1. Hadrianus papa I in epistola ad Carolum Magnum,  que ordine 72 est inter pontificias in tomo III Chesnii, meminit obitus S. Autperti seu Autberti his uerbis: Ad nostrum iudicium canonice simulque regulariter contentiones inter monachos uenerabilis monasterii S. uincentii et abbates eiusdem monasterii, scilicet Autbertum et Pothonem, discuti atque examinari uestra direxit precelsa regalis excellentia. Ipse quippe prefatus Autbertus abbas dum callem itineris peragraret, repentina morte occupatus, minime nostris apostolicis ualuit se manifestare presentiis. Precesserat hanc alia Hadriani epistola, ordine tamen 79, ex qua discimus Pothonem falso lese maiestatis accusatum apud Carolum. Hadrianus pro eo deprecatur: tum a Carolo cause arbiter factus, actores ipsumque Pothonem Romam aduocauit. Mirari subit cur duo tunc temporis in monasterio S. uincentii abbates fuerint, Autpertus et Potho? An Autpertus iam senior dignitatem Pothoni cesserat, an potius Potho, ob iniquas licet abbatum criminationes deiectus est, eique  suffectus Autpertus? In Indice relato apud Ferdinandum Ughellum, Auperti successor ponitur Hainardus, et huius post annos tres et menses decem Potho.

2. Post ultimam desolationem Ecclesie, inquit chronographus, ubi de obitu Iosue abbatis, cum fama celebri didicissemus aliquos ad corpus Iosue diuina sepe sensisse beneficia, illius ossa et uenerabilis Autperti et aliorum Patrum antiquorum hoc in loco attulimus, atque in sarcophago grandi posuimus, cum domni abbatis Hilarii corpore. Hilarius deuixit anno 1044, de quo alias.

3. Hoc loco referre iuuat fragmentum Sermonis sancti Autperti de beate Marie assumptione, qui sermo in Codice Cluniacensi hanc prefert inscriptionem.





Incipit Sermo Autberti presbyteri de Assumptione sancte Marie.

Adest, dilectissimi fratres, uenerabilis dies omnium  sanctorum solemnitates precellens, adest inquam, dies preclara, dies inclyta, dies in qua e mundo migrasse creditur uirgo Maria. Et ideo cum magna exsultatione laudes insonet uniuersa terra, tante uirginis illustrata excessu, quia et indignum ualde est ut illius recordationis solemnitas non sit in maximo honore per quam meruimus suscipere uite Auctorem; satisque preposterum iudicandum est, ut cum sanctorum celebramus uictorias martyrum, illorum solemnitatem illi non preferamus que huic mundo edidit principem martyrum. In hac siquidem die competenter Sponso illi celesti proclamat uirgo Maria: Tenuisti manum dexteram meam, et in uoluntate tua deduxisti me, et cum gloria assumpsisti me. Hodie, inquam, et ipsa a sponso, filio, et Domino congrue audit: Iam hiems  transiit, imber abiit et recessit. Surge, proxima mea, sponsa mea, columba mea, et ueni. Hec idcirco dicimus, fratres, quia sicut iam in consuetudine Christi  suscepit Ecclesia, hodierna die ad celos assumpta fuisse traditur uirgo Maria. Sed quo ordine hinc ad superna transierit, nulla catholica narrat historia. Non solum autem respuere apocrypha, uerum etiam ignorare hec eadem [Suppl. solet] Dei Ecclesia. Et quidem sunt nonnulla sine auctoris nomine de eius Assumptione conscripta, que, ut dixi, ita cauentur, ut ad confirmandam rei ueritatem legi minime permittantur. Hinc sane pulsantur nonnulli, quia nec corpus eius in terra inuenitur, nec Assumptio eius cum carne, ut in apocrypha legitur, in catholica reperitur historia. Quibus dicendum est quia si Moysi corpus ab homine non inuenitur in terris, cum quo locutus est Deus facie ad faciem; illius querere dementia  est, per quam idem maiestatis Deus incarnatus effulsit in terris. Neque enim dignum est de corporis eius notitia sollicitum quempiam esse, quam non dubitat super angelos eleuatam cum Christo regnare. Sufficere debet tantum notitie humane, hanc uere fateri reginam angelorum, pro eo quod Regem peperit angelorum. Sed nec inuenitur apud Latinos aliquis tractatorum de eius morte quidpiam aperte dixisse. Nam cum illum Euangelii uersiculum, in quo Simeon dicit ad Domini matrem, Et tuam ipsius animam pertransibit gladius, beate recordationis tractaret Ambrosius, ait: Nec historia, nec littera docet Mariam gladio uitam finisse. Hinc et Isidorus: Incertum est, inquit, per hoc dictum, utrum gladium spiritus, an gladium dixerit persecutionis. Sed quid  de his, de quibus loquor, dicam? cum nec ipse qui hanc ante crucem Domini accepit in suam, id est Ioannes euangelista, de hoc posteris aliquid retinendum scriptis mandarit. Nullus enim hoc fidelius mandare potuit, si illud Deus manifestare uoluisset, quam ille utique qui hanc nutriendam suscepit, nec contra morem filius matrem reliquit. Restat ergo ut homo mendaciter non fingat apertum quod Deus manere uoluit occultum. uera autem de eius Assumptione sententia hec esse probatur, ut secundum Apostolum, siue in corpore, siue extra corpus ignorantes, assumptam super celos credamus. His igitur premissis loquantur aliquid in laudibus sacratissime uirginis. Sed quid nos tantilli, quid actione pusilli, quid in eius laudibus referamus, cum etsi omnium nostrorum  membra uerterentur in linguas, eam laudare sufficeret nullus? Altior enim celo est, de qua loquimur; abysso profundior, cui laudes dicere conamur. Deum enim quem omnis creatura non capit, ipsa immaculato utero clausum gestauit. Hec est enim que sola meruit Mater et Sponsa uocari. Hec prime mortis damna resoluit, hec homini perdito redemptionem adduxit. Mater enim generis nostri penam intulit mundo, Mater Domini nostri gaudium attulit mundo.  Auctrix peccati Eua, auctrix meriti Maria . . . . . .

Ex hac homilia colligimus primo, Assumptionis uocabulum tempore Autperti iam tum in usu Ecclesie fuisse. Secundo, auctorem ita sententiam suam moderari, ut nichil de corporea Deipare Assumptione definiat: sed ut siue in corpore, siue extra corpus, assumptam super celos credamus. Que etiam sententia fuit Adamnani in lib. I de Locis sanctis; et Anonymi, qui Itinerarium S. Willibaldi litteris mandauit, infra, tametsi aliter sensit sanctimonialis eiusdem Itinerarii auctor.



S. AMBROSII AUTPERTI BENEuENTANI ABBATIS SCRIPTA QUAE EXSTANT OMNIA. [1Kb]





SERMO DE CUPIDITATE.






OBSERuATIO PRAEuIA.


Ambrosius Autbertus, quem nonnulli Caroli Magni magistrum et archicancellarium perperam faciunt, ex Galliarum prouincia ortus, intra Samnii regionem apud monasterium S. uincentii de uulturno monachum induit. Cum esset impeditioris lingue, promptam loquendi facultatem meritis beatissime uirginis Marie recepisse fertur, idque adeo feliciter consecutus est, ut uiri eruditissimi titulo a Paulo Warnefridi decoretur. In monasterio sic uixit, ut inter sanctissimos monachos adnumerari, ac demum ad abbatialem dignitatem promoueri meruerit. Obiit anno 779.

Plura, que recenset Chronicon S. uincentii, ingenii  sui monumenta reliquit. In Leuiticum scilicet,  in Cantica Salomonis, in Psalterium, librum etiam de Conflictu uitiorum, et homilias, preter commentarium in Apocalypsim, quod precipuum eius opus est, doctrina et pietate non uulgari conditum. His cap. 91 Sigebertus et Trithemius addunt librum de Cupiditate, quem excidisse putat Philippus Labbeus in Dissertatione historica de Scriptoribus ecclesiasticis. uerum qui diu latuit in tenebris, ope peruetusti Codicis illustrissimi domini Chauuelin, annorum circiter 800, prodit tandem in lucem, ubi Sermonis non Libri titulum habet. Ipsi subiiciam sermonem in Purificatione B. Marie, et homiliam in Transfiguratione Domini. Illum ex mss. S. Germani a Pratis ac Floriacensi inuicem collatis, hanc uero ex duobus manuscriptis bibliothece Corbeiensis  monasterii hic exhibemus.



INCIPIT SERMO.


 1. Sanctorum Ecclesiam, fratres karissimi, esse Dei agrum quis dubitet? cum Apostolus clamet: Dei agricultura estis , et Dominus in Euangelio de iacto semine testatur, aliud cecidit in terram bonam, et ortum fecit fructum centuplum . Si ergo ager est, ut Apostolus docet, cultura indiget: cultura autem non indigeret, nisi spinas uitiorum germinaret. Et quidem apta comparatio  de agro ad corda hominum trahitur, quia sicut ille corporales, ita hec spiritales sentes et tribulos gignunt. Unde et in prima maledictione figuraliter  expressum est, Spinas et tribulos germinabit tibi . Sed hoc habent inter se dissimilitudinis quod in ruribus terre ex multis radicibus plures germinentur spinarum aculei, in terrenorum uero cordibus omnium uitiorum punctiones ex una prodeunt radice cupiditatis. Cum enim aliud uitium gule gastrimargie, aliud fornicationis, aliud inuidie, aliud ire, aliud tristitie, aliud uane glorie,  aliud cenodoxie, aliud superbie, multa ex seipsis atque innumera proferant germina, ex una tamen, ut dictum est, pullulant cupiditatis radice, Apostolo  attestante, qui ait: Radix omnium malorum cupiditas ; quam uidelicet sancti Dei Ecclesie predicatores, siue in ueteri siue in Nouo Testamento, tanquam fortes agricole, modo increpationibus, modo suasionibus, modo terroribus, modo blandimentis, quasi quibusdam aratris, fossoriis, rastris, sarculis conati sunt a terrenorum cordibus funditus euellere; sed non potuere, etiam cum multum in hoc opere desudarent. Inextricabile enim atque, ut ita dixerim, ineradicabile malum est, cuius ramos quo magis amputare quesieris, eo amplius multipliciora gignit uirgulta que amputes. Quamobrem, quia funditus eradicari non potest, semper ramorum eius copia succidenda est. Et quia nostris modo temporibus iam pene totum mundum occupasse cernitur,  libet pro uiribus desuper acceptis nos quoque in eius exstirpatione quoquo ualuerimus ingenio desudare.

2. Sed occurrit nobis interim questio quomodo, ut de ceteris taceamus, ex cupiditate superbia prodire credatur, cum alia Scriptura aperte testatur, Initium omnis peccati superbia est . Si enim initium omnis peccati superbia, quomodo radix omnium malorum est cupiditas? nisi quia unum sunt, et utraque ab inuicem prodeunt, cum et cupiditas superbiam, et superbia cupiditatem gignit: quod in primo parente euenisse cognoscimus, in quo scilicet nisi cupiditas illa precessisset, qua Deo similis fieri uoluit, nunquam se contra auctorem suum in superbiam erexisset; et tamen nisi superbia tumuisset, nequaquam talia appetere presumpsisset. Que nimirum  duo principalia uitia ita coniungit, ita describit Ioannes apostolus, ut postpositis aliis, quasi hec sola in mundo esse fateatur, ex quibus illa omnia originem ducere probantur. Ait enim: Omne quod in mundo est, concupiscentia carnis est, et concupiscentia oculorum, et superbia uite .

3. Quanquam autem ubi concupiscentiam sonat, ibi consequenter et superbia intelligatur, nobis tamen nunc de una disserendum est; contra unam cupiditatem disputandum: que nimirum cuius mentem plene possederit, eam protinus idolorum cultricem efficit. Occidendus sum talia docens, lapidandus sum talia promens, nisi hec eadem apostolus gentium testetur. Ipse enim ait: Et auaritia que est idolorum  seruitus . Quis autem, rogo, Christianorum quamlibet audiat uocem, si eum aliquis infidelem et simulacris deditum uocet? Et tamen cupit esse, quod, quia sit, non uult audire. Dicit fortasse quilibet ex ipsis, quomodo idolis seruiat, qui terrenis desideriis estuat? Audi, quisquis ille es, rationem breuiter: Deus fide colendus est, fides autem cognitione Dei consistit, cognitio uero Dei in obedientia preceptorum intelligitur, quia et Paulus de quibusdam dicit: Confitentur se nosse Deum, factis autem negant . Et Ioannes in Epistola sua hec eadem attestatur: Qui dicit se nosse Deum, et mandata eius non custodit, mendax est . Deus itaque iubet abstinentiam, antiquus hostis persuadet uoracitatem; ille imperat sobrietatem, iste  ebrietatem; ille castitatem, iste fornicationem; ille humilitatem, iste superbiam; ille concordiam, iste discordiam; ille pacem, iste litem; ille mansuetudinem, iste iracundiam; ille dilectionem, iste odium; ille largitatem, iste tenaciam; ille eleemosynam, iste rapinam; ille ueritatem, iste mendacium; ille non iurandum, iste periuriis insistendum; ille fraude abstinendum, iste falsis testimoniis inherendum; ille mandat de ligno scientie boni et mali ne comedatis, iste e contra: In quacunque die comederitis ex eo, aperientur oculi uestri, et eritis sicut dii, scientes bonum et malum . Ille iubet: Non concupisces uxorem proximi tui, non domum, non agrum, non seruum, non ancillam, non bouem, non asinum, non uniuersa que illius sunt ; iste uero  suadet: Hec omnia tibi dabo, si cadens adoraueris me. Age nunc uideamus cuius cultor homo existat, et cui uerbo mentitur. An illius cuius imperium perficere uidetur? Et quis non uideat, quia ipse hominis famulatus cultorem eum faciat cui deseruit? In quibus nimirum uerbis patenter innuitur, eos qui cupiditati student, demonum cultores existere, etiamsi hoc beatus Paulus non affirmaret.

4. Huius cupiditatis malum, quod cuncta precellit et superat, et a quo omnia mala pullulant, alibi sacra Scriptura ita detestando prodit dicens: Auaro nichil est scelestius; rursumque: Nihil est iniquius quam amare pecuniam . Quid mirum si eamdem cupiditatem idolorum culturam Apostolus uocet? quod uidelicet cupiditatis multimodum malum  nequius diuitum corda, quam pauperum deuastat; quia etsi multa in hoc seculo pauperes habere concupiscunt, non tamen multa assequi possunt, ac per hoc cum eis effectus concupiscentie minor redditur, nocendi quoque malitia temperatur. Diuites uero quia plura adipisci possunt, ut pluriora inueniant, multipliciora peccandi argumenta inquirunt. Quasi enim quidam ignis est cupiditas, que et in aliis magis, in aliis uero minus ardet; ubi tamen ardere incipit, nunquam dicit: Sufficit, exemplo ignis corporalis, qui tanto uehementius flammas multiplicat, quanto abundantius multitudinem lignorum acceperit. Hinc enim scriptum est: Auarus pecuniis non impletur .

 5. Hec certe radix omnium malorum primum uirgultum inuidiam gignit, Iacobo attestante, qui ait: An putatis quia inaniter Scriptura dicit: Ad inuidiam concupiscit spiritus qui habitat in uobis ? Hinc per Salomonem dicitur: Contemplatus sum omnes labores hominum, et industrias, et animaduerti patere inuidie proximi . Constat namque et uerum est quia in hoc aliis inuidemus quo illos siue in rebus temporalibus, siue in mundi honoribus equari uolumus. Unde qui mortiferum inuidie uirus querit exstinguere, studeat necesse est in hoc seculo nichil quod transeat ex desiderio querere; audiat denique cuius membrum sit quisquis hoc uitium cauere negligit. Scriptum quippe est: Inuidio diaboli mors introiuit in orbem terrarum .  Imitantur autem illum qui sunt ex parte eius. Inter hec autem sciendum nobis est quia sunt nonnulli qui in diuitiis uel honoribus alios quidem precellere uolunt, sed tamen eos quos ante ire non possunt minime insequuntur: nonnulli uero tanta inuidentie flamma aduersus eos accenduntur, ut equo animo uel rectis oculis nequaquam illos respicere possint. Hinc etiam exoritur homicidii meditatio, et nisi effectus perpetrandi diuinitus subtrahatur, aut occulte ueneni suffocatione, uel quolibet ingenio, aut aperte isto materiali gladio uita perimitur. Quod uidelicet idcirco quidam peragunt, ut illis peremptis, qualibet arte bona illorum uel honores iniuste proripiant; quidam uero non ut aliena lucra uel ministeria assequantur, sed tantum ut illi quibus inuident  eamdem amittant; quod si etiam illorum uitam exstinguere nequeant, tenentur tamen iam homicidii rei ex ipsa odii meditatione. Unde Ioannes quoque in Epistola sua dicit: Omnis qui odit fratrem suum homicida est. Et scitis quia omnis homicida non habet hereditatem in regno Christi et Dei . Ubi autem iugis odii meditatio insederit, nocendi quoque malitia non deerit. Inquirit namque semper infelix in quo uiuentem ledere possit, quem ut uoluit perimere funditus non potuit. Iungit semetipsum amicitiis inimico uel causidico illius, cui fortassis pridem nec eloqui uolebat; et cum pro certo sciat quod sine causa calumnia illum torqueat, non ueretur tamen, dum contra unum seuit, pro altero periurium uel falsum testimonium perpetrare, nec recordatur  illius sententie qua dicitur: neque periuri regnum Dei possidebunt . Et illud: Testis falsus non erit impunitus .

6. Iam uero qualiter pauperes a diuitibus opprimantur, quibusue modis atque ingeniis laboribus suis fraudentur, plenius uel illi qui agunt, uel illi qui patiuntur sciunt, quam nos qui hec partim ex diuinis uoluminibus, partim ex opprimentium erumpentibus foras nequissimis machinationum signis addiscere querimus. Alii namque, et maxime huius seculi principes, humana tantum gratia quorumdam iustitiam prauo iudicio subuertunt, ne iudicium suorum animos offendat; timent etiam seditionis causa temporalem amittere honorem, nisi iuxta ministrorum suorum agant uoluntatem. Deriuant subtilitatis ingenio leges  quas uel ipsi uel alii promulgauerunt, ad aliud quod ipse non sonant, et tandiu calliditatum argumentis insistunt, usquequo quod iustum est quasi recte peruertant. Ita namque prefatam edicti legem arte diabolica rimantur, ut etiam repugnantem apertam iustitiam ad quod [F. ad quem] uoluerint iniquitatis errorem inflectant. Quibus nimirum recte per Isaiam a Domino dicitur: ue qui dicitis malum bonum et bonum malum, ponentes tenebras lucem, et lucem tenebras, ponentes amarum in dulce, et dulce in amarum . Et de quibus rursum per eumdem prophetam Dominus loquitur dicens: ue qui condunt leges iniquas, scribentes iniustitiam. Scripserunt ut opprimerent pauperes in iudicio, et uim facerent cause humilium  populi mei, ut essent uidue preda eorum et pupillos diriperent . Leges etenim iniquas condunt, et scribentes iniustitiam scribunt, qui locutionis sue stylo ante humanos oculos praue disserunt quod intus in cordibus suis recte nouerunt; ad quos profecto lamentabili uoce idem propheta sermonem dirigit cum subiungit: Quid facietis in die uisitationis et calamitatis de longe uenientis? ad cuius fugietis auxilium? et ubi derelinquetis gloriam uestram ? Quibus etiam comminando per quemdam sapientem sermo diuinus loquitur dicens: Audite reges et intelligite, discite iudices finium terre, prebete aures uos qui continetis multitudines, et placetis uobis in turbis nationum: quoniam data est a Domino potestas uobis, et uirtus ab Altissimo, qui interrogabit  opera uestra, et cogitationes scrutabitur: quoniam cum ministri essetis regni illius, non recte iudicastis, neque custodistis legem iustitie, neque secundum uoluntatem Dei ambulastis. Horrende et cito apparebit uobis: quoniam iudicium durissimum in his qui presunt fiet, et potentes potenter tormenta patientur, et fortioribus fortior instat cruciatio .

7. Alii uero sola rerum temporalium cupiditate iudicium rectum modo peruertunt, modo conseruant, quia et uni iustitiam subtrahunt, et eamdem alteri uendunt. Dies ille etenim [Leg. De illis etenim] qui muneris acceptione rectum peruertunt iudicium per Isaiam prophetam Iudee dicitur: Principes tui infideles, socii furum, omnes diligunt munera, sequuntur  retributiones: pupillo non iudicant, et causa uidue non ingreditur ad eos , ac de quolibet eorum Spiritus sanctus per Salomonem dicit: Qui cognoscit in iudicio faciem, non facit bene. Iste et pro buccella panis deserit ueritatem . Et rursum: Accipere personam impii non est bonum, ut declines a ueritate iudicii . Tales nimirum uitandos esse, in eodem libro eloquium Dei admonet, cum dicit: Ne emuleris malos, nec desideres esse cum eis. Quia rapinas meditatur mens eorum, et fraudes labia eorum loquuntur . Qualis autem retributio illos subsequitur, ibi manifestatur cum dicitur: Rapina impiorum detrahet eos, quia noluerunt facere iudicium . Horum oppressionibus ad uindictam iudicii Dominus  prouocatur, sicut ipse per Psalmistam testatur, dicens: Propter miseriam inopum et gemitum pauperum nunc exsurgam, dicit Dominus . O diues! o cupiditate cecus! o iudex peruersus! si pauperem iacentem sub pedibus tuis despicis, dominum eius et tuum exsurgentem aduersus te iratum cur non expauescis? Solet enim plerumque de uobis uindicta subita fieri, ossa etiam uestra et carnes sicut cuidam nuper contigisse narratur, in sepulcris igne consumi. Sed cum unus ad damnationem subtrahit, cum gehenne incendiis spiritu mancipatus, etiam in monumento corpore crematur; alter ad oppressionem nequius inflammatur. Audi terrenis felicitatibus diues, celestibus bonis egenus, audi  quid tibi iudex omnium Deus dicit: Non facies uiolentiam pauperi, quia pauper est; neque conteres egenum in porta, quia Dominus iudicabit causam eius, et configet eos qui confixerunt animam eius .

8. At contra hi qui causam recti iudicii premio non mutant, sed uendunt, nichil se tali in facto deliquisse existimant; proponunt enim sibi quasdam risui dignas fabulas, et dicunt: Causam cuiuslibet facere et munus non accipere angelicum est, facere et accipere humanum est: non facere et accipere diabolicum est. Quos ego interrogare studeo, utrum hoc quod humanum dicunt, peccatum sit, an non? Dicite, queso, si mandata Dei uiolare peccatum sit an non sit? Et certe in uerbis Dei, in lege diuina generaliter cunctis sub uno precipitur: Non accipies  munera, quia munera excecant oculos sapientum, et mutant uerba iustorum . Atque iterum: Iuste quod iustum est exsequeris . Quomodo enim iuste quod iustum est exsequitur, qui non propter iustitiam, sed propter pecuniam in iudicio rectam sententiam proferre uidetur? Cur non uidetis, miseri, in quantum uestra desipiat locutio, qui dum malorum angelorum facta uerbo detestamini, bonorumque dicta laudatis, operibus blasphematis? Cur quod laudatis non imitamini, sicut quod uituperatis detestamini! An forte nec ad bonorum angelorum nec ad malorum pertinere numerum uos creditis, qui nec illos, nec istos imitari conamini? Sed nolite uos fallere, diabolicum est omnino quidquid a preceptis Dei uidetur deuiare. Quo contra de iusto  iudice recte alibi dicitur: Qui excutit manus suas ab omni munere, iste in excelsis habitabit . Ubi subaudiendum est, quia si is qui manus suas ab omni munere excutit, in excelsis habitabit, qui hoc non facit, non in excelsis celorum, sed in inferioribus terre, quibus inferi declarantur, manebit. Ab hac muneris acceptione immunem se Samuel ostendebat, cum de principatu plebis Isrelitice deiectus dicebat: Itaque conuersatus coram uobis ab adolescentia mea usque ad diem hanc, ecce presto sum, loquimini de me coram Domino, et coram christo eius, si de manu cuiusquam munus accepi, et contemnam illud hodie, restituamque uobis . Et ne forte is qui sine premio donationis, legum iustitias recte defendit, sine diuina recompensatione inops spiritualium  munerum existere crederetur, occurrit Dominus, et propheta admonendo [admonente] repromittit dicens: Querite iudicium, subuenite oppresso, iudicate pupillo, defendite uiduam, etc.; et si fuerint peccata uestra ut coccinum, quasi nix dealbabuntur; et si fuerint rubra quasi uermiculus, uelut lana alba erunt . Hinc per Salomonem inestimabili pietatis affectu loquitur et dicit: In iudicando esto misericors pupillis ut pater, et pro uiro matri illorum, et eris uelut filius Altissimi obaudiens, et miserebitur tui magis quam mater . Sed tu o fornax succensa auaritie estibus mens inflammata, magis stipulam que te succendat, quam abolitionem peccatorum, que te ab igne defendat inquiris. Quid est, queso, quod  acquiris, quid est quod amittis? res utique peritura quam acquiris, res semper mansura quam amittis. Dic, inquam, quod tibi maius premium repromittere potuit, quam ut te pro solo eius amore rectas iudicii sententias proferentem in filium assumens, non solum tanquam mater foueat, uerum etiam plusquam mater internis uisceribus tui misereatur? At, inquiunt multi, non accipimus de his qui inopia paupertatis laborant, sed de his qui diuitiis abundant; quibus econtra nos dicimus quoniam nichil interest utrum diuiti an pauperi iustitiam Dei quis uendat. Simili enim ex utroque pena plectetur, si quod Dei est non gratis exsoluerit, sed suis usibus, lucris, atque negotiis applicauerit. Solent quoque hi muneris ipsius nomen immutari, et dicunt se non munus accepisse,  sed salutationem: quos utique nescio utrum magis stultos, an etiam uersutos appellem; quibus nimirum dicendum est ut attendant quidem quod acceperunt, et non sibi applaudant ex eo quod nouum illi nomen imposuerunt. At, inquiunt, nos dationem non querimus, ipsi nobis sponte sua tribuunt, quid ad nos pertinet si uoluntarie donum impendunt? Quibus econtra nos respondemus: uerum est omnino quod dicitis, sponte sua tribuunt, sed ideo sponte tribuunt quia aliter iustitiam non inueniunt. Nam nollent utique dare, si aliter ad iustitiam potuissent peruenire, ac per hoc et uoluntarii quodam modo et inuiti dationem uobis exsoluunt.

9. Dumque his et quamplurimis Scripturarum testimoniis tales conuincimus, non eos esse debere,  qualibet arte, quolibet ingenio munus uel salutationes appetere; amissa fronte pudoris, in querelam prosiliunt dicentes: Si hec ita se habent, quomodo palatia stabunt? quomodo iudices dominis suis placebunt? Quo contra nos ueraciter dicimus quia inde magis palatia ruunt unde, secundum uestram sententiam, quasi stare uidentur. Inde enim gens super gentem uenit, inde regnum aduersus regnum consurgit, inde una natio coram alia cadit, inde clades, inde fames, inde excidia, inde oriuntur discrimina, et unde dominus terrenus placatur, inde Dominus celestis ad iracundiam prouocatur. Hac de causa beatus Apostolus dicit: Qui uolunt diuites fieri, incidunt in tentationem et in laqueum diaboli, et desideria multa et inutilia et nociua, que mergunt homines in interitum  et perditionem , ac per Salomonem dicitur: Qui festinat ditari, non erit innocens . Et rursum: Si diues fueris, non eris immunis a delicto . Hac de causa difficultatem intrandi regnum celorum talibus Dominus proponit dicens: Difficile qui pecunias habent regnum celorum intrabunt . Et rursum: Facilius est camelum per foramen acus transire, quam diuitem regnum celorum intrare . Que uidelicet Scripturarum testimonia dum hesterna die cuidam huius seculi opulentissimo principi proponerem, respondit mihi: non de substantiuis pecuniis, sed de diuitiis intelligi debere. Sed parce tibi, queso, optime amice, adime uanam securitatem; intuere  quid in his Hieronymus, quid Ambrosius, quid Augustinus, quid scripserit B. Gregorius: illis crede qui Apostolum sequentes radicem omnium malorum cupiditatem esse pecuniarum dixerunt, non diuites accusantes, sed appetitum diuitiarum condemnantes. uera enim est Scripture sententia Spiritu Dei prolata, qua dicitur: Nihil est iniquius quam amare pecuniam . Quo contra beatus Apostolus dilectum discipulum admonet dicens: Diuitibus huius seculi precipe non sublime sapere, nec sperare in incerto diuitiarum, sed in Domino uiuo, qui prestat nobis omnia abundanter ad fruendum , benefacere, diuites fieri in operibus bonis, facile tribuere, communicare, thesaurizare sibi fundamentum bonum in futurum, ut apprehendant ueram uitam.

 10. Ego autem ut ceptum exstirpande cupiditatis non refugiam laborem, ecce, o cupidi, multum qualibet arte acquisistis, multum quolibet ingenio coaceruastis; sed nunquid Salomoni uos adequari potuistis? quid nunc ille possidet ex his in quibus laborauit? nunquid non, ut ille dixit, totum quod laborauit uanitas est? ipse enim ait: Magnificaui opera mea, edificaui mihi domos, plantaui uineas, feci hortos et pomeria, et consepsi ea cuncti generis arboribus. Exstruxi mihi piscinas aquarum, ut irrigarent siluam lignorum germinantium. Possedi seruos et ancillas, multamque familiam habui. Armenta quoque et magnos ouium greges, ultra omnes qui fuerunt ante me in Ierusalem. Coaceruaui mihi argentum et aurum, et  substantias regum ac prouinciarum: feci mihi cantores et cantatrices, et delicias filiorum hominum. Scyphos et urceos in ministerium ad uina fundenda, et supergressus sum opibus omnes qui fuerunt ante me in Ierusalem, et omnia que desiderauerunt oculi mei non negaui eis, nec prohibui cor meum, quin omni uoluptate frueretur, et oblectaretur se in illis que paraueram. Et hanc ratus sum partem meam, si uterer labore meo. Cumque reuersus essem ad uniuersa opera que fecerant manus mee, et ad labores, in quibus frustra sudaueram, uidi in omnibus uanitatem et afflictionem animi, et nichil permanere sub sole . Quid itaque uanitate plenius, quam ibi hominem toto mentis desiderio uelle diuitias congregare, ubi eum non licet in perpetuum habitare? quo contra Dominus admonet  dicens: Nolite thesaurizare uobis thesauros in terra, ubi erugo et tinea demolitur, et ubi fures effodiunt et furantur. Thesaurizate autem uobis thesauros in celo, ubi nec erugo, nec linea demolitur, et ubi fures non fodiunt nec furantur . Quid etiam infelicius quam pene cunctam mundi felicitatem acquirere, et in punctum ad inferna descendere? Talium dementiam beatus Iob conquirendo redarguit dicens: Quare impii prosperantur? bene est illis qui male agunt, subleuati sunt, confortatique diuitiis, semen eorum permanet coram eis, propinquorum turba et nepotum in conspectu eorum. Domus eorum secure sunt et pacate, et non est uirga Dei super illos. Bos eorum concepit, et non abortiuit; uacca peperit, et non est  priuata fetu suo. Egrediuntur quasi greges paruuli eorum, exsultant lusibus, tenent tympanum et cytharam, et gaudent ad sonitum organi, ducunt in bonis dies suos, et in punctum ad inferna descendunt . Hinc Dominus in Euangelio hereditatem diuidere cupientibus, ut ab omni auaritia cauerent ait duobus fratribus: Hominis cuiusdam diuitis uberes fructus ager attulit, et cogitabat intra se dicens: Quid faciam, quod non habeo quo congregem fructus meos? Et dixit: Hoc faciam, destruam horrea mea, et maiora faciam, et illuc congregabo omnia que nata sunt mihi, et bona mea: et dicam anime mee: Anima, habes bona multa posita in annos plurimos, requiesce, comede, bibe et epulare. Dixit autem illi Deus: Stulte, hac nocte repetunt animam tuam a te: que autem parasti, cuius  erunt ? Quid quoque dementius quam in acquisitione etiam totius mundi letari, et unius anime perditionem incurrere? Unde et Dominus in Euangelio dicit: Quid prodest homini si uniuersum mundum lucretur, et anime sue detrimentum patiatur ? Et rursum: quam dabit homo commutationem pro anima sua ? Tu autem, o Babylonis incendium, animam tuam terrenis commodis uenditans, pauperi dicis: Da, da hoc uel illud, quia si nunc dare nolueris, gaudebis postea si dare potueris. Renitentique crimen impingis, repugnantem uinculis astringis, uerberas et cedis, et sic quoquo pacto ad rem desideratam pertingis. ue insatiabilis lues, ecce quantum concupisti, forte totum acquisisti, putas quia somnium uidisti, non est  tuum quod possedisti, quia sicut nichil in hunc mundum ueniens defers, sic nec rediens de mundo aliquid tollis. Pauli tibi uox conuenit, nichil intulimus in hunc mundum, sed nec auferre quid possumus . Iob quoque similiter: Nudus egressus sum de utero matris mee, nudus reuertar illuc . Hinc idem de quolibet opulento ac futura non prospiciente dicit: Diues cum dormierit, nichil auferet, aperiet oculos suos et nichil inueniet, apprehendet eum quasi aqua inopia, nocte opprimet eum tempestas, tollet autem eum uentus urens, et uelut turbo rapiet eum de loco suo . Hinc per Psalmistam dicitur: Dormierunt somnum suum, et nichil inuenerunt omnes uiri diuitiarum in manibus suis . Et rursum: Ne timueris cum diues factus  fuerit homo, et cum multiplicata fuerit gloria domus eius, quoniam cum morietur non sumet hec omnia, neque simul descendet cum eo gloria domus eius . Unde premiserat: Relinquent alienis diuitias suas, sepulcra eorum, domus eorum in eternum .

11. Cur itaque, o infelices, non attenditis quid habetis, quid estis, quid post modicum futuri estis? Hoc certe quod temporaliter habetis non est uestrum, quia uox ueritatis est dicentis: Si in altero fideles non fuistis, quod uestrum est quis dabit uobis ? Quid autem estis si sollicite attenditis, uaporem, uentum et umbram uos inuenietis; quia et Iacob dixit: Que enim est uita uestra? uapor  est ad modicum parens . Iob quoque prosequitur: Memento quia uentus est uita mea . Baldat etiam occurrit, ueraque sententia dicit: Ignoramus quoniam sicut umbra dies nostri sunt super terram . Hinc per Psalmistam dicitur: Dies mei sicut umbra declinauerunt , atque de quolibet impio sententiam proferens idem Psalmista ait: uidi impium superexaltatum et eleuatum super cedros Libani, transiui, et ecce non erat: quesiui eum, et non est inuentus locus eius . Hinc supra memoratus Iob . . . . admirando loquitur dicens: Homo cum mortuus fuerit, et nudatus, ubi queso est ? Quid uero post modicum futuri sitis, mortuorum ossa et cinis in sepulcris demonstrant. uade itaque, o diues, ad monumenta  regum et diuitum, et ibi te inspice, ibi gloriam temporalem quam ipsi amauerunt, quamque tu anxius exsequeris, inquire. Nunquid non tibi uidetur, non quidem uerbis, sed exemplis, homo mortuus loqui de sepulcro: Quod tu es, ego fui; et quod ego sum, tu quoque post modicum futurus es? Ego enim quondam opulentus et pinguis, post lasciuientes et innumeras huius uite uoluptates ad mortem carnis perueni, post mortem carnis in uermes; post uermes in puluerem redactus sum. Ubi est nunc superbia uite? ubi illecebre ac uoluptates carnalium uitiorum? ubi blandiens uxoris affectus? ubi succrescens filiorum profectus? ubi obediens famulorum apparatus? ubi animum distendens agrorum, uinearum nemorumque reditus? ubi thesaurorum  grauissimum pondus? ubi uestium diuerso schemate, auro, gemmis ac margaritis fulgens ornatus? ubi, inquam, hec omnia sunt? Attendis nimirum, nisi cecus es, quia mecum iam non sunt. Utinam autem, et illius cuius exemplum talia quodammodo clamat, et uestra quibus talia clamat, hec sola damnatio esset, et non potius eternum subsequens tormentum. Audite igitur que sit impiorum habitatio, que sit post huius uite excessum reproborum damnatio. De illorum namque sempiterna mansione scriptum est: Conuertentur torrentes eius in picem, et humus eius in picem ardentem, nocte et die non exstinguetur in sempiternum: ascendet fumus eius a generatione in generationem .

12. Ad hanc impiorum terram, ad hanc reproborum  damnationem ante aduentum Mediatoris nostri, etsi nequaquam eorum pena plectendi, illi etiam post mortem descendebant, qui in hac uita pie uiuebant. Unde beatus quoque Iob deprecans ait: Dimitte me ut plangam paululum, antequam uadam ad terram tenebrosam et opertam mortis caligine, terram miserie et tenebrarum, ubi umbra mortis, et nullus ordo, sed sempiternus horror inhabitat . De hac habitatione malorum per Isaiam dicitur: Dilatauit infernus animam suam, et aperuit os suum absque ullo termino; et descendent fortes eius, et populus eius, et sublimes gloriosique eius ad eum . De hac in Apocalypsi angelus ait: Infernus et mors missi sunt in stagnum ignis, hec mors  secunda est stagnum ignis . De hac quoque Dominus in Euangelio dicit: Mittite eum in tenebras exteriores, ibi erit fletus et stridor dentium . Hanc certe habitationem non solum impiorum anime, uerum etiam qui earum corpora dilaniant immortales uermes hereditabunt, sacra Scriptura attestante, que ait: Dominus omnipotens uindicabit in eis, in die iudicii uisitabit illos. Dabit enim ignem et uermes in carne eorum, ut urantur et sentiant usque in sempiternum . Et rursum: uermis eorum non morietur et ignis eorum non exstinguetur, et erunt usque ad satietatem uisionis omni carni .

13. Pauete, miseri, torrentem in picem, quia et subito rapiet eos quos rapuerit: ad ambulandum liberos  gressus habere minime permittit. Pauete humum sepulcris, quia intolerabilem fetorem exhalat. Pertimescite terram in pice ardentem, quia quos suscipit exurit, simul et compeditos reddit. Formidate terram miserie, quia omnis indulgentia ibi deerit. Pertimescite os inferni absque ullo termino patefactum, quia crudeliter atque insatiabiliter cunctos deuorans, nec saturari nouit, nec sufficit dicere: fugite stagnum ignis, quia quos suscipit demergit, necat et urit. Cauete tenebras exteriores, quia nullum ad eas lumen accedit. Euadere curate fletum et stridorem dentium, quibus finis nunquam aderit. Timete uermes immortales, quia in manducando carnes uestras nulla erit satietas eis, et cum tot ac tanta uobis in eternum adheserint tormenta, nunquam  deerit singularis auaritie deterior excruciatio. Unde et per Iacobum uobis dicitur: Agite nunc diuites, plorate ululantes in miseriis que aduenerunt uobis, diuitie uestre putrefacte sunt, uestimenta uestra a tineis comesta sunt, aurum et argentum uestrum eruginauit, et erugo eorum in testimonium uobis erit, et manducabit carnes uestras sicut ignis . uobismetipsis itaque consulentes, recordamini, quesumus, talia; recordantes pertimescite, ne incidatis in talia: et qui non solum digitum unum in igne ad modicum tenere, uerum etiam famem ac sitim, frigora uel nuditatem tolerare refugitis, tot ac tanta que premisimus in perpetuum sustinere uehementissime pauentes formidate; sed nec diei iudicii exspectatio formidabilis a memoria uestra recedat,  si quomodo, donante Domino Iesu Christo, ab amore presentis seculi intentio uestra semel disiungat. De illo etenim die scriptum in propheta legimus: Iuxta est dies Domini, iuxta et uelox nimis. uox diei Domini amara, tribulabitur ibi fortis . Dies ire dies illa, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris. De die illa per Petrum dicitur: Adueniet dies Domini ut fur, in qua celi magno impetu transient, elementa uero calore soluentur . Hinc Psalmista ait: Ignis in conspectu eius ardebit, et in circuitu eius tempestas ualida . Hinc propheta ex iudicis nostri persona loquitur  dicens: Exspecta me, dicit Dominus, in die resurrectionis mee in futurum, quia iudicium meum ut congregem gentes et colligam regna, ut effundam super eas indignationem meam et omnem iram furoris mei; in igne enim zeli mei deuorabitur omnis terra . Ecce etenim ira, tribulatio et angustia, calamitas et miseria, tenebre et caligo, nebule et turbo, tuba et clangor, ignis elementa consumens, tempestas ualida cuncta deuastans. Ira iudicis intolerabilis, furor importabilis, et quis peccatorum talia non pertimescat? Si Paulus, sanctorum labores et uirtutes exsuperans, talia formidabat, ipse enim tremebundus clamat: Terribilis est quedam exspectatio iudicii et ignis emulatio, que consumptura est aduersarios. Horrendum est incidere in manus Dei uiuentis  . Ibi certe ad uindictam malorum innumerabilis apparebit multitudo angelorum, et celis ac terris ardentibus, Domino quoque atque apostolis consedentibus, separabit malos de medio iustorum, et quodammodo zizaniam a tritico separantes, alligabunt fasciculos ad comburendum, dum pares paribus, id est auaros cum auaris, adulteros cum adulteris, homicidas cum homicidis, fornicatores cum fornicatoribus, fures cum furibus, raptores cum raptoribus, mendaces cum mendacibus, periuros cum periuris, uoraces cum uoracibus, ebriosos cum ebriosis, elatos cum elatis, superbos cum superbis aptauerint atque coniunxerint, ut par ibi sit manens supplicium, quorum in hac uita par exstitit conseruatio; sed nec ullus erit reditus ad ueniam ultra, quia ibunt  in supplicium eternum, nec precibus iram iudicis ad misericordiam aliquis flectet; quia omnibus secundum opera reddet, et quidem preces multiplicabunt, et eiulantes miseri clamabunt: Domine, Domine, aperi nobis . Et tamen ab intus respondetur illis: Amen dico uobis, nescio uos qui estis: discedite a me, operarii iniquitatis. Ibi erit fletus et stridor dentium .

14. Dicunt fortasse tales pro quibus talia ex diuinis eloquiis proferimus: Ecce terruisti nos, et iam pene desperationi succubuimus. Si hec ita se habent, quis nostrum saluabitur? quid agendum est nobis? Respondeo non meis sed Domini uerbis: Intrate per angustam uiam, quia lata porta et spatiosa  est que ducit ad perditionem, et multi sunt qui intrant per eam; quoniam angusta porta et arcta est uia que ducit ad uitam, et pauci sunt qui inueniunt eam . At inquiunt: Arcta uia et angusta porta illis proponitur qui seculum derelinquunt, qui domos, agros, uxores, filios, seruos atque ancillas, et omnia que terreno affectu seculares implicant, despiciunt, ut ei placeant cui se probauerunt. uerum est quod dicitis, sed et uobis iuxta modulum ordinis uestri, secundum uires mensure uestre, arcta uia et porta angusta obiicitur. Quia Dominus duas tantum portas ac duas uias proposuit. Per latam portam et spatiosam uiam multos dixit tendere ad perditionem; per angustam portam et arctam uiam paucos intrare ad uitam; nec tertiam portam nec tertiam  uiam ostendit. Querite uos tertiam sicubi inuenire potestis, et ambulate atque intrate per eam. Sed nolite uos fallere, non est amplius, non superest alia ad uitam, intrate per eam. Arcta enim uia et angusta porta secularibus uiris est aliena non concupiscere, non furto, non fraude, non mendacio, non periurio, non falso testimonio, non premio, uel qualibet salutatione preripere, propriis laboribus ac iustis reditibus contentum esse. Non plus quam unius anime exigit indigentia congregare, nullis nisi proprie uxoris concubitis misceri, a propria etiam coniuge illicitis temporibus abstinere, indictum quoque Quadragesime dierum ieiunium illibatum obseruare, spectaculis mundi postpositis, ecclesie liminibus insistere, sumptus alimoniarum non ad  uoluptatem, sed ad necessitatem carnis percipere; et super hec omnia pro quotidianis ac minutis excessibus uel etiam grauioribus peccatis, eleemosynarum largitati deditum esse, que procul dubio his qui terrena possident eminentior uirtus specialisque delictorum abolitio est, si tamen peccare quisque desistat, dum hanc misericordiam indigentibus administrat. Unde scriptum est: Sicut aqua exstinguit ignem, ita eleemosyna exstinguit peccata. Hinc etiam Dominus in Euangelio admonet dicens: uerum quod superest, date eleemosynam, et ecce omnia munda sunt uobis . Hinc per quemdam iustum dicitur: Eleemosyna ab omni peccato et a morte liberat, et non patitur animam ire ad tenebras .

 15. Fiducia magna erit coram Deo summo eleemosyna, omnibus qui faciunt eam: quibus etiam, attestante Euangelio, in finem dicetur: uenite, benedicti Patris mei, percipite regnum quod uobis paratum est ab origine mundi. Esuriui enim et dedistis mihi manducare. Hospes eram et collegistis me, nudus et operuistis me, infirmus et uisitastis me, in carcere eram, et uenistis ad me . Ipsa autem misericordie erogatio ex uoto atque hilaritate debet pendere, non ex tristitia, quia hilarem datorem diligit Deus . In tantum etiam hanc decet profusius impendi, in quantum quisque se adeptum fuisse cognoscit. Unde rursum quidam homo Dei unicam prolem admonet dicens: Quomodo  potueris ita esto misericors: si multum tibi fuerit, abundanter tribue; si autem exiguum fuerit, etiam exiguum libenter impertire stude; premium enim bonum thesaurizas tibi in die necessitatis . Quia uero nichil prosit cuilibet eleemosynis insistere, nisi studuerit a malis actibus declinare, quidam sapiens testatur dicens: Qui baptizatur a mortuo, et iterum tangit mortuum, quid proficit lauatio eius ? Hinc per Isaiam Dominus quoque admonet dicens: Lauamini, mundi estote . Hinc Psalmista dicit: Declina a malo et fac bonum . Quod autem magis lugendum quam laudandum est, nonnulli ideo plura diripiunt, ut habeant unde largitori omnium pauca tribuant. Sed quam sit detestanda talium oblatio, Scriptura sacra  indicat, que dicit: Qui offert sacrificium de rapina pauperis, tanquam si quis uictimet filium in conspectu patris sui . Sicut enim interfectio filii atque effusio sanguinis eius coram oculis patris qui genuit eum placere non potest: ita omnipotenti Deo oblatio de malis acquisita. Hinc per Isaiam de talibus dicitur: Qui offert oblationem de substantia pauperis, quasi qui sanguinem suillum offerat, qui recordatur thuris, quasi qui benedicat idolo . Nihil certe in ueteri Testamento tam odibile, quam oblatio sanguinis suilli. Nihil tamen magis exsecrabile in Nouo et ueteri, quam benedicere idolo, et tamen misericordia de rapinis pauperum oblata his merito comparatur. Quo contra sancta Scriptura precipit dicens: Ex substantia tua fac  eleemosynam, et noli auertere faciem tuam ab ullo paupere : ex substantia enim, inquit, tua, non ex aliena; quia sicut ex tua Dei clementiam inuenis, ita ex aliena iram incurris.

16. Apte autem hoc in loco illud etiam occurrit quod memorie defuisse cognosco. Quia nonnulli ex iustis quidem laboribus atque reditibus preparant que omnipotenti Deo offerant: in proprios tamen usus male acquisita assumunt, quibus dicendum est quia quamuis putentur iusta, non tamen possunt placere summo Bono illorum munera, qui non studuerint immaculatam seruare uitam. Quid enim pretiosius conditori nostro anima nostra? An dona nostra? Quod si anima sorduerit interius, nunquid munus aliud exterius placebit? Restat igitur ut nichil  ex iniquitate largitori uestro offeratis, nichil ex malo usu uestro assumatis, sed ex iustis laboribus ac iustis reditibus, et illi offeratis et uos uiuatis. Restat etiam ut sit res temporalis in usu, solus ille qui uos creauit et bona temporalia preparauit in desiderio, ut cum transierint illa que dedit, perueniatis ad illum qui dedit, cum quo sine fine gaudeatis, sine fine regnetis, in cuius regno sicut sol fulgeatis, ut lilia et rose uernantes redoleatis, omnibus diuitiis  perenniter affluatis, ubi sanctis Deumque timentibus ciuitas preparata est, cuius fundamentum omnium lapidum pretiosorum ornatus subsistunt, que habet portas ex singulis margaritis, cuius platea ex auro mundissimo constat, per cuius medium flumen aque uite decurrit ex utraque parte fluminis, lignum uite afferens fructus duodecim per menses duodecim, ubi manna absconsum et panis angelorum edentibus datur; qui sic saturitatem affert, ut nunquam fastidium inferat; sic esuriem tollit, ut nunquam edenti cupiditatem adimat; ubi nullus sole, nullus luna atque lucerna indigebit, quia nox ibi non erit, et Dominus Deus omnipotens lumen omnium erit. Ab illa autem luce, quam tunc sancti uidebunt, hec quam modo uidemus lumen accepit, longe eminentior,  longe prestantior quam ista, quia illa creatrix, ista creata. Illa lux mentium, hec lux corporum. Non ergo illa talis qualem uidere consueuimus oculis carnis; sed nec illa bona que premisimus talia erunt, qualia uel uidere in hac uita, uel audire, uel cogitare aliquis potest; sed multo excellentiora, multoque beatiora, quia, ut Scriptura ait: Nec oculus uidit, nec auris audiuit, nec in cor hominis ascendit, que preparauit Deus diligentibus se . Illam igitur inquirite, illam desiderate, ad illam mentis desiderio tendite. Ego certe qui nullum adulationibus decipere audeo, nulli quod utile est subtrahere quero, quia hec que promissa sunt, non contra auaros, sed contra auaritiam; non contra naturam, sed contra uitium protuli. Quod melius  consilium dare possum non inuenio, quique etsi in exstirpatione cupiditatis totum ut potui laborem exhibui, tamen octoginta et amplius Scripturarum testimoniis, quasi quibusdam ictibus surculos eius incidendo percutiens, a mercede uacuus non ero, fidelem retinens promissorem mediatorem Dei et hominum hominem Christum Iesum, qui cum Patre et Spiritu sancto uiuit et regnat Deus per omnia secula seculorum. Amen.





SERMO DE LECTIONE EuANGELICA, EDITUS A DOMINO AUBERTO PRESBYTERO ATQUE ABBATE, IN PURIFICATIONE S. MARIAE.



 1. Subtiliter a fidelibus que sit huius diei festiuitas perpendatur; eo deuotionis affectu eam celebrandam suscipient, quo dominice natiuitatis, circumcisionis atque apparitionis solemnia sunt obsecuti. Illius enim est ista solemnitas cuius et illa, sed nec minor ista quam illa: quod utique in hoc sermone apertis monstrabimus documentis. Huius quippe diei solemnitas, sicut a quibusdam ignoratur, sic a multis pre ceteris anni solemnitatibus honoratior habetur: maxime autem eo loco quo primatum Ecclesia catholica in primo pastore sortita est. In tanta enim reuerentia ab illis habetur, ut ea die cuncta  ciuitatis turba in unum collecta, immensis cereorum luminibus coruscans, missarum solemnia concelebret, nullusque aditum publice stationis intret, qui lumen manibus non tenuerit, tanquam scilicet Dominum in templum oblaturi, imo etiam suscepturi, et fidei lumen quo interius fulgent, exterius oblationis sue religione demonstrent.

2. Hodie namque iuxta legem atque Euangelium, peractis a natiuitate Christi quadraginta diebus, in templo est a parentibus idem Dominus presentatus. Hodie a sancto Simeone susceptus, Patrique cum sacris oblatus muneribus. Hodie redemptionem Isrel  exspectantibus ab eodem Simeone et Anna publice est predicatus. O quam pium spectaculum, quo nonnisi pii delectari probantur! Stat hic uirgo et Mater, non cuiuscunque, sed Dei. Suscipitur hinc infantulus, paruus uirginis filius, cuius diuinitatem non capit mundus. Occurrunt hinc inde prophete, atque uterque sexus de puero prophetat. Offertur oblatio pro puero, non tamen que delicta emundet, sed que sacramenta declaret. Et quia huius diei preconium attollere cupio, libet ipsam euangelicam lectionem colloquendo transcurrere, in qua ista cognosco narrari, quatenus ad ea que dico illa respondeat; imo ad ea que illa narrat uox exhortationis mee respondeat. Denique Lucas euangelista ueritatis historiam de Christi incarnatione plenius atque  ordinatius ceteris euangelistis exsequens, post annuntiationem eius ab angelo factam, post natiuitatem angelorum uocibus declaratam, post circumcisionem octaui dici in domo parentum, hec in ordine sequitur dicens:

3. Postquam impleti sunt dies purgationis matris eius, secundum legem Moysi, tulerunt illum in Ierusalem, ut sisterent eum Domino, sicut scriptum est in lege Domini, quia omne masculinum adaperiens uuluam, sanctum Domino uocabitur . Cunctis fidelibus liquet nequaquam Redemptoris matrem ex eius natiuitate maculam contraxisse, qua illorum dierum spatio, a sacris edibus abstinens, purgaretur, que sine humana concupiscentia, sine humano concubitu, uirgo concepit, sine aliqua carnis corruptione  uirgo peperit, et sine fine uirgo permansit; ac plus hoc nec masculus ex ea natus uuluam eius aperuit. Sed hoc iuxta legis narrationem euangelista contexens, claudit impiis sacramentum diuine incarnationis, matremque legem obseruantem introducit. Sed nec mirum, si mater obseruauerit legem, quam eius Filius non uenerat soluere, sed adimplere. Sciebat enim quo ordine conceperat, quo usu pepererat, et quis esset quem genuerat. Sed legem communem obseruans, exspectauit purgationis diem, celauit Filii maiestatem. Hinc est quod eum in templo duodecim annorum inter doctores legis inueniens, filium Ioseph uocat dicens: Fili, quid fecisti nobis sic? ecce pater tuus et ego dolentes querebamus te , quem procul dubio sciebat se sine concubitu Ioseph concepisse,  sine corruptione uirginali edidisse. Sed cur abscondit conceptionis ac natiuitatis illius sacramentum, quem nouit Deum immensum? nunquidnam quia inuidit aliis, quem ad templum deferens, sancti senis tradidit manibus? Absit. Sed ut prophete spiritu repleta, Redemptorem mundi impiis non aperiret. Sciebat enim iam tunc gratia plena, spiritu diuinitatis afflata, quia si hunc principes huius seculi cognouissent, nunquam pro nostra salute crucifixissent. Offer ergo, beatissima uirgo, tanquam legem obseruans, in templo quem edidisti, ut non omnibus, sed paucis reueletur. Quis est quem genuisti? appareat interim humilis, lapis abscissus de monte sine manibus, ut reprobetur ab edificantibus,  usquequo statuam pedibus percutiens, creseat in montem magnum, impleatque uniuersum orbem terrarum. O quam paruus! O quam magnus est quem genuisti! Paruus in humanitate, magnus in diuinitate. Paruus in regno Iudeorum, magnus in regno gentium. Sed non ab omnibus in regno Iudeorum paruus estimatus est. Nam et ipsa que hunc peperisti, ex ipso populo Isrel in uirgam creuisti. uirga enim de radice Iesse surrexisti, et floruisti uirga Aaron, fronduisti et nucem peperisti. Et quia pre omnibus immensitatem eius agnouisti, quem tam paruissimum ex te natum uidisti, procul dubio quem infantem genuisti, Deum omnipotentem tremens adorasti, adorans tremuisti; que tamen secundum humanitatem Filium recognouisti,  lactasti, fouisti, aluisti. Quis putas nobis possit indicare in te huiusmodi obsequia, animi tui sensum, o beatissima uirgo, cum hinc cerneres ex te natum tantillum infantem, illinc attenderes Deum immensum? hinc creatum, illinc creatorem; hinc infirmum, illinc fortissimum; hinc alendum, illinc alentem; hinc non loquentem, illinc angelos docentem? Quis, inquam, pectoris arcana nobis reserare ualeat, quibus modis cogitatum ad utraque flectebas, cum unum eumdemque Deum et hominis Filium manibus tenens, hinc adorares ut Dominum, illinc osculaleris ut paruulum? Quis ad tam ineffabile miraculum non obstupescat? quis non pene elinguis fiat? Generat puella suum et omnium creatorem, portat suum et omnium rectorem. O admirandum spectaculum, ad  quod non solum humana, uerum etiam angelica obstupescit natura!

4. Ad hoc, fratres karissimi, fidei oculos erigite, ad hoc pietatis affectum conuertite. Ibi Christum suscipite pro uobis in carne humiliatum; sed adorate in sua diuinitate Deum excelsum. Amplectimini paruulum, sed cogitate immensum. Iam uero, dilectissimi, si queritur quid mystice significatum fuerit in eo quod Redemptor noster a matre, a parentibus ex propria ciuitate in Ierusalem ad templum Domini se portari uoluit, inuenimus ipsam gloriosam matrem et uirginem, eiusque propinquos figuram gessisse illius Ecclesie que ex Iudea in apostolis credidit. Quando enim Ecclesia non uirgo, cuius membra Apostolus  affatur dicens: Despondi enim uos uni uiro uirginem castam exhibere Christo ? Quando ipsa non mater, de qua per Psalmistam dicitur: Mater Sion dicet homo; et Dominus in Euangelio: Quicunque fecerit uoluntatem Patris mei, qui in celis est, ipse meus frater, soror, et mater est ? Quando electi non propinqui, qui fratres et sorores sunt appellati? Mater itaque et propinqui Redemptorem nostrum a Nazareth in Ierusalem ad templum Domini deferunt, quia primitiua illa in primis discipulis Ecclesia a Iudeis repulsa, eiusdem Redemptoris dispensationem ad notitiam gentium perduxit. Ipsa enim Ecclesia non solum ex gentibus, uerum etiam ex Iudeis, Ierusalem, id est uisio pacis, recte uocatur, de qua per Psalmistam dicitur: Ierusalem  que edificatur ut ciuitas, cuius participatio eius in idipsum . Ipsa est et templum. Nunc per Paulum fidelibus dicitur: Templum Domini sanctum est, quod estis uos . Ac per hos cum apostoli ex Iudea Christum annuntiantes, ueniunt ad gentes, nimirum et Ierusalem ad Ierusalem conuenit, et templum ad templum occurrit, cum hi omnes una sint Ierusalem ciuitas, unum et templum. In hac itaque ciuitate et templo ab apostolis oblatus Christus excipitur. Unde et ipsa Ecclesia Psalmiste uoce Deo Patri loquitur dicens: Suscepimus, Deus, misericordiam tuam in medio templi tui , subaudis in medio Ecclesie, que est templum tuum. Siue autem secundum historiam, siue iuxta mysticum intellectum, cur Christus a parentibus ad sanctam  ciuitatem et templum ducatur, causa manifestatur, cum subditur:

5. Ut darent hostias, secundum quod dictum est in lege Domini, par turturum, aut duos pullos columbarum . Preceptum quidem legis fuerat, ut si cui forte agnus defuisset, et unum horum, id est aut par turturum, aut duos pullos columbarum inuenisset, Deo in oblationem filii offerret, nec preiudicaretur ex altero, qui unum quodlibet horum obtulisset. Sed quia utraque Christi Ecclesieque sacramenta significant, credendum est utrumque ad sacrificium matrem inuenisse atque obtulisse. Denique in hac oblatione auium illa prefigurabatur oblatio que pro salute mundi oblata est uespera diei, Domini uidelicet passio, per quam sumus reconciliati  Deo. De hac quippe hostia per Paulum fidelibus dicitur: Ambulate in dilectione, sicut et Christus dilexit nos et tradidit semetipsum pro nobis oblationem et hostiam Deo in odorem suauitatis . Et rursum: Qui dilexit me, inquit, et tradidit semetipsum pro me . Quia uero omnes electi membra sunt Christi, in turture scilicet designantur turtures, atque in columba columbe. Designat etiam hec auium oblatio mortificationem electorum, quibus per eumdem apostolum dicitur: Obsecro uos per misericordiam Dei, ut exhibeatis corpora uestra hostiam uiuentem, sanctam, Deo placentem . Sed nulla esse potest accepta Deo mortificationis oblatio, in quibus non fuerit uere fidei castitas, uereque caritatis concordia. Proinde  non sine causa sacrificium quod pro Domino mystice oblatum perhibetur, ex turturibus et columbis fuisse narratur. In turture enim castitas inuenitur, et in columba caritas commendatur. Turtur namque intemeratam seruat uni uiro fidem; columba uero aliarum cohabitantium non deserit unitatem. Catholicus igitur Christianus tunc uero spiritualis turtur efficitur, si ueram Trinitatis fidem firma credulitate conseruet, et heretice prauitatis sensum tanquam fornicationis inquinamenta repudiat. Tunc uero erit columba, si longaminiter usque ad finem in catholica societate permaneat, et contra tentationum scandala immobili firmitate persistat, ut nec heretica fornicatio corrumpat in corde fidei castitatem, nec  amara dissensio ecclesiastice caritatis dissipet unitatem. Hec enim est Ecclesie catholica, que fidem uni Domino tanquam legitimo uiro conseruat, et congregationem multorum in fide multiplicat. Sequitur

6. Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Isrel, et Spiritus sanctus erat in eo, et responsum acceperat a Spiritu sancto, non uisurum se mortem, nisi prius uideret Christum Domini. Et uenit in Spiritu in templum . Nihil minus de sanctitate isti specialiter ascribitur homini, qui et in Ierusalem, id est in uisione pacis commoratus, et fidei operatione iustus, et reuerentia timoratus, et Isrelis consolatione attonitus, et Spiritu sancto repletus,  eiusque responsione de incarnati uerbi uisione roboratus fuisse perhibetur. O quam ardenti desiderio homo iste exspectabat, secundum Spiritus sancti promissionem, uidere in carne Redemptorem! Que putamus fuerit instantia orationis eius, qua diuino responso meruit firmari de his que petebat? Que erant eius gemituum continuata uerba in sancta deprecatione? Non enim in petendo cessauit, usquequo responsum acciperet super his que poscebat. Fuere siquidem in retroactis temporibus multi simili desiderio accensi, Domino attestante, qui ad discipulos ait: Multi reges et prophete uoluerunt uidere que uos uidetis, et non uiderunt; et audire que auditis, et non audierunt ; sed ex illis hoc isti soli concessum est, qui in plenitudine temporis horum  ultimus apparuit. Sed si uigilanti studio subsequentium sanctorum attendimus desiderium, quibus Christus fuit uiuere et mori lucrum, inuenimus eos non minoris anxietatis ardore diuinitatem eiusdem Saluatoris intueri uelle, quam ille concupiuit inspicere carnem. Hinc Paulus dicit: Cupio dissolui et esse cum Christo . Hinc Psalmista ex persona Ecclesie dicit: Sitiuit anima mea ad Deum uiuum, quando ueniam et apparebo ante faciem Dei . Quis ergo hinc iam non uideat in uno Simeone iusto cunctos significari electos, qui nunc et iusti ex fide atque operatione, et timorati ex futura exspectatione, et attoniti inueniuntur ex uentura consolatione? In quibus etiam Spiritus sanctus inesse cognoscitur, quia et per Apostolum dicitur: Charitas  Dei diffusa est in cordibus nostris per Spiritum sanctum qui datus est. Et rursum fidelibus dicit: Corpora uestra templum sunt Spiritus sancti, quem habetis ex Deo . Quique etiam responsum accipiunt a Spiritu sancto non uisuros se mortem, nisi prius uideant Christum Domini, quia in hac adhuc corruptibili uita, eiusdem Spiritus sancti gratia reuelante, apertis fidei oculis, eum qui se cum illis usque in finem seculi mansurum esse promisit, aspiciunt, non iam carne paruulum, sed diuinitate immensum. Qui etiam cum Paulo dicunt: Et si noueramus Christum secundum carnem, sed nunc iam non nouimus. Habitant etiam isti in Ierusalem, atque in spiritu in templum, quo Christus introducitur, ueniunt. Ipsi  enim sunt Ierusalem, qui habitant in Ierusalem. Breuiter, fratres, ista percurrimus, ne dum que sunt huius diei sacramenta, quodque sanctum puerique preconium indicare studemus, cuilibet in fastidium ueniamus. Sequitur:

Et cum inducerent puerum Iesum parentes eius, ut facerent secundum consuetudinem legis pro eo, et ipse accepit eum in ulnas suas, et benedixit eum, et dixit: Nunc dimittis, Domine, seruum tuum, secundum uerbum tuum, in pace, quia uiderunt oculi mei salutare tuum . Hinc unius hinc multorum, imo etiam omnium adimpletur exspectatio iustorum. Sed dicamus prius de uno, et sic loquamur de omnibus. Cupimus enim ad hoc studium nostrum inflectere, ut quod de uno dicitur, de omnibus ueraciter sentiatur.  Ecce dum specialiter de uno uenerabili sene cupimus loqui, occurrit predicanda uirginis prudentia, non humana industria fulta, sed Spiritu Diuinitatis afflata, que Filium oblatura ueniens, sueque nature humilitatem seruans, prophete manibus tradidit offerendum, non ignara utique quis esset, cuius manibus Deum hominemque tradebat sacrificio dedicandum. Offert autem Dominum prophetarum prophete, offert unicum uni, imo omnibus in uno, que omnibus eumdem peperit Saluatorem. Non enim desinit huc usque offerre quem genuit, cum suis sanctis intercessionibus eumdem redemptorem electis uniri facit; et, ut uerum fatear, materno affectu id ipsum piissima facit. Omnes enim filios deputat, quos diuina gratia Christo consociat. Quando enim  non ipsa mater electorum, que fratrem genuit eorum? Si, inquam, Christus credentium frater, cur non ipsa que Christum genuit sit credentium mater. Quamobrem obsecro, mi beatissima uirgo, offer nobis Christum piis suffragiis, que nescis inuidere filiis, sed nec attendas filiorum iniurias, a quibus non ut dignum est honoraris. Tolerat enim irreuerentiam filiorum, que amore uincitur generationis. Foue ergo etsi tantis meritis indignos piis orationibus, quos in Uno genuisti. Deprecare unicum Filium pro excessibus multorum.

8. Sed iam, fratres karissimi, Christum in ulnas suscipiens, quid unus specialiter Simeon dicat audiamus. Ait enim: Nunc dimittis seruum tuum,  Domine, secundum uerbum tuum, in pace; quia uiderunt oculi mei salutare tuum , ac si diceret: Longa me exspectatione fatigasti, diu retinuisti; sed tandem uiso quem exspectaui, iam de humane uite scandalis in pace dimittis. Dimittis in pace, quia secundum promissionem tuam per incarnati uerbi mysterium, solutis inimicitiis, tibi merui reconciliari. Dimittis in pace, quia uideo pacem. Ipse enim est pax nostra, qui fecit utraque unum. Hoc denique et omnes electi dicunt, et qui Christum in ulnas suas suscipiunt, qui fidei oculis salutare Dei conspiciunt. Quid enim est Christum in ulnas suscipere, nisi piis hunc operibus in membris amplecti? Per ulnas enim, id est brachia, uirtus operationis exprimitur. Cum enim in alio esurientem  Christum satiant, et in alio sitientem potant, et in alio hospitem suscipiunt, et alio nudum operiunt, et in alio infirmum uel in carcere positum uisitant, his procul dubio deuotis actionibus tanquam brachiis, quotidie eumdem ipsum puerum amplectuntur Et quia hec agentes illum se in his suscipere plena fide cognoscunt, illum se in his uidere non dubitant, qui dixit: Et quandiu fecistis uni de his minimis meis, mihi fecistis, atque eisdem operibus, ut ad pacem Dei redeant, et peccati scandalo absoluisse credunt, recte credunt. Recte idem Simeon exclamat dicens: Nunc dimittis seruum tuum, Domine, secundum uerbum tuum, in pace, quia uiderunt oculi mei salutare tuum. Ac si electi dicant: Ideo nos a peccati scandalo promissione tua absoluens, iam in  pace reconciliatos passibus amoris propinquare celestibus facis, quia fidei oculis salutare tuum, id est Dominum Iesum Christum in membris eius intueri, eumque piis operibus amplecti meruimus. De quo adhuc siue ille, siue isti, Deo Patri dicunt: Quod preparasti ante faciem omnium populorum. Nisi a toto pars intelligenda sit populorum, que Saluatorem in carne uiderit, iuxta litteram ratio non stabit, quia eum nec carneis, nec fidei oculis omnes populi conspexerunt. Ante faciem ergo omnium populorum hoc salutare tuum dicitur preparatum, quia ex omnibus populis in eum crediderunt, quia eum credentes fidei oculis aspexerunt. Nam quod Dominus dicit Thome: Quia uidisti me  credidisti, beati qui non uiderunt et crediderunt , hoc de uisione corporali locutus est, de quo et subditur: Lumen ad reuelationem gentium et gloriam plebis tue Isrel. Hoc itaque lumine de tenebris reuelate, et hoc inuente, hoc illustrate sunt gentes, sicut scriptum est: Gentium populus; qui ambulabat in tenebris, uidit lucem magnam. Sedentibus in regione umbre mortis lux orta est eis . De hoc lumine Ioannes euangelista testatur dicens: Erat lumen uerum, quod illuminat omnem hominem uenientem in hunc mundum . De hoc in Epistola sua dicit: Deus lux est, et tenebre in eo non sunt ulle . De hoc idem lumine in Euangelio ait: Lumen uenit in mundum, et dilexerunt homines magis tenebras quam lucem . Et iterum: Quandiu sum in mundo, lux sum mundi . Quodque cum sit etiam gloria gentium, in eo ad gloriam Isrelis dicitur preparatum, quia siue in patriarchis ac prophetis, atque apostolis, imo etiam in ipso omnium capite Christo, siue in eloquiis Dei, amplius gens illa quam gentes gloriosa monstratur, Apostolo attestante, quia ait: Quid ergo amplius est Iudeo? aut que utilitas circumcisionis? multum per omnem modum. Primum quidem quia credita sunt illis eloquia Dei . Et rursum: Et quorum adoptio est filiorum, et gloria, et testamentum, et legislatio, et obsequium, et promissa, quorum patres, et ex quibus Christus secundum carnem, qui est Deus benedictus in secula. Amen . Sequitur:

 9. Et erat Ioseph, et Maria mater eius, mirantes super his que dicebantur. Quibus mirantibus etiam nos ipsi miramur, cur ipsi sint super his que de illo a propheta sancto dicebantur, mirati. Nunquid enim Ioseph iam in somnis ab angelo non audierat: Ioseph fili Dauid, noli timere accipere Mariam coniugem tuam: quod enim in ea natum est, de Spiritu sancto est. Pariet enim filium, et uocabis nomen eius Iesum. Ipse enim saluum faciet populum suum a peccatis eorum . Nunquid et ipsa sacratissima uirgo, que salua uirginitate filium se genuisse sciebat, priusquam pareret uel conciperet, ab angelo non audierat: Aue, gratia plena, Dominus tecum. Benedicta tu inter mulieres. Spiritus sanctus superueniet in te, et uirtus Altissimi obumbrabit tibi, ideo et  quod nascetur ex te sanctum, uocabitur Filius Dei ? Quid ergo mirabantur super his que dicebantur de illo, nisi quia ceteris mirantibus, sacramentum impiis occultant? quid sibi uelint talia que de tantillo infantulo ab homine sene dicuntur, et ipsi mirantur? Sed audiant adhuc de illo maiora; denique sequitur:

10. Et benedixit illis Simeon, et dixit ad Mariam matrem eius: Ecce positus est hic in ruinam et in resurrectionem multorum in Isrel, et in signum cui contradicetur . In una Redemptoris nostri Dei hominisque persona perfectam Dei, perfectam hominis inesse confitemur naturam. Ex una quidem Dominum, ex altera seruum; ex una fortem, ex altera infirmum; ex una magnum, ex altera paruum;  ex una creantem, ex altera creatum; ex una pascentem, ex altera esurientem; ex una recreantem, ex altera sitientem; ex una miraculis coruscantem, ex altera iniuriis succumbentem; ex una uiuificantem, ex altera morientem; ex una suscitantem, ex altera hunc predicamus suscitatum; et cum aliud sit in eo Dominus, aliud seruus; aliud fortis, aliud infirmus; aliud magnus, aliud paruus; aliud creans, aliud creatus; aliud pascens, aliud esuriens; aliud recreans, aliud sitiens; aliud miraculis coruscans, aliud iniuriis succumbens; aliud uiuificans, aliud moriens; aliud resuscitans, aliud resuscitatus; non tamen alius Dominus, alius seruus; alius fortis, alius infirmus; alius magnus,  alius paruus; alius creans, alius creatus; alius pascens, alius esuriens; alius recreans, alius sitiens; alius miraculis coruscans, alius iniuriis succumbens; alius uiuificans, alius moriens, alius resuscitans, et alius resuscitatus; sed unus idemque Dei atque hominis Filius, ex uno, ut dictum est, Dominus, ex altero seruus; ex uno fortis, ex altero infirmus; ex uno magnus, ex altero paruus; ex uno creans, ex altero creatus; ex uno pascens, ex altero esuriens; ex uno recreans, ex altero sitiens; ex uno miraculis coruscans, ex altero iniuriis succumbens; ex uno uiuificans, ex altero moriens; ex uno resuscitans, ex altero resuscitatus; qui ante oculos mortalium positus, ex uno uenerabatur ut Deus, ex altero despiciebatur ut homo. Denique  cum hunc Iudeorum populus cerneret de quinque panibus tot millia hominum pascentem, infirmos curantem, leprosos mundantem et mortuos suscitantem, Deum esse arbitrabantur. Rursum cum eumdem aspicerent esurientem, sitientem, lassescentem, dormientem atque iniuriis succumbentem, purum esse hominem suspicabantur; et hec quidem apud incertas turbas, sed non apud discipulos. Neque enim ita in cordibus eorum uariabatur, qui illius assiduis priuatisque eloquis fruebantur, quibus et ab ipso dicitur: uobis datum est nosse mysterium Dei, ceteris autem in parabolis, ut uidentes non uideant, et audientes non intelligant . At ubi uenturus est ad passionem mortis, periit fides, ablata  omnes eo relicto fugerunt . Ex quibus dum unus uinctum a longe sequitur, ad atrium perueniens, eumdem se cognouisse denegat. Et quis in mortis passione illo ruente non rueret, cum precipuus eius amator, unius ancille uoce territus, non semel, sed ter abnegauerit? Sed illo in carne a mortuis resurgente, resurrexit et anima discipuli. Utrumque autem ante passionem eius, eadem qua tradebatur nocte, in discipulis somno perfidie lapsis, ac suscitatione eiusdem redemptoris designatum est. Mors ergo eius facta est ruina multorum. Dicatur itaque:

11. Ecce positus est hic in ruinam et in resurrectionem multorum in Isrel, ac si diceretur: Eo moriente multi ex stantibus ruent; eo resurgente, multi ex  lapsis resurgent. Quia uero illo moriente multi ruerunt, illo resurgente multi resurrexerunt, sed in eum qui ex mortuis resurrexit non omnes crediderunt, recte subiungitur: Et in signum cui contradicetur. Quod enim signamus, ab aliorum notitia abscondimus. Quid autem ante infidelium oculos aliud fuit caro Redemptoris, quam quoddam diuinitatis eius sigillum absconsionis? In signum itaque Redemptor noster positus fuit, sed cui, nisi illi cui contradictum fuit? Que causa contradixit? quid contradixit? cui contradixit? Ut autem tanquam interroganti cuilibet breuiter respondeam: Que causa contradixit, nisi mors carnis? quid contradixit, nisi non esse Deum qui mori potuit ut homo? cui contradixit,  nisi omni incredulo? que uidelicet contradictio quibusdam in scandalum, quibusdam uersa est in stultitiam, Apostolo attestante, qui ait: Nos autem predicamus Christum crucifixum, Iudeis quidem scandalum, gentibus autem stultitiam .

12. Sequitur itaque uenerabilis senex iustus ac propheta Dei et dicit matri Iesu: Et tuam ipsius animam pertransibit gladius, ut reuelentur ex multis cordibus cogitationes . Solet nonnunquam in Scriptura sacra gladii nomine temporalis tribulatio figurari, Psalmista attestante, qui illatas a persecutoribus passiones in ipsos exoptat inflecti dicens: Gladius eorum intret in corda ipsorum . Hinc idem Psalmista de Ioseph loquitur dicens: Ferrum pertransiit animam eius, donec ueniret  uerbum eius , ac si diceret: Tandiu fuit in illa seruitutis uel carceris tribulatione, donec illud quod futurum predixerat eueniret. Sed nec aliud hoc loco per gladium intelligimus figurari. Quanquam autem multe tribulationes animam transfoderint beatissime uirginis, illa tamen hic specialiter designatur, que, Domino in cruce moriente, materna uiscera transfixit. Dicatur ergo eidem a sancto propheta: Et tuam ipsius animam pertrasibit gladius, ut reuelentur ex multis cordibus cogitationes. Ac si diceretur: Maternis uisceribus tribulationis gladio uerberatis, uidebis in cruce pendentem quem angelo nuntiante uirgo concepisti, manente uirginitate filium edidisti, quatenus per hoc factum et Iudeorum exsultantium iniquitas, et  discipulorum fugientium infirmitas denudetur. Denique illo in cruce pendente, Iudei presentes insultabant ut descenderet; apostoli fugientes de cruce illum descendere posse non credebant. Que dum fierent, necesse fuit materna piaque uiscera ex eiusdem Redemptoris passione gladio tribulationis transfigi.

13. Sed iam ista, ut cepimus, quid mystice significent breuiter demonstremus. Quis enim intra sanctam Ecclesiam constitutus, non uideat in morte Redemptoris nostri illos cadere, qui hunc aut solummodo hominem mortalem fuisse, aut ueram carnem in passione uel resurrectione non habuisse asseuerant? Et quis in eius resurrectione non consideret illos resurgere, qui a perfidia male credulitatis diuina  gratia reparari, et in uera hunc carne, salua diuinitatis sue impassibilitate, ueraciter passum, et in uera carne ueraciter a sua maiestate suscitatum affirmant? an non aliis in ruinam, aliis uero in resurrectionem Christus factus fuerat, cum Paulus de se suisque sociis diceret: Christi bonus odor sumus Deo, et in his que pereunt, et in his qui salui fiunt, et aliis odor mortis in mortem, aliis odor uite in uitam . De illis uero quibus humanitas carnis diuinitatem abscondit Saluatoris, ita dicit: Et si opertum est Euangelium nostrum, in his qui pereunt est opertum . Iam uero si deuote, ut decet, attendamus, ipsam beatam uirginem, cuius animam gladius transfodisse perhibetur, typum Ecclesie  pretendisse reperimus, cuius animam gladius pertransiit, scilicet uerbum predicationis. Quod enim per gladium predicatio sancta figuretur, Paulus apostolus testatur dicens: Et gladium Spiritus, quod est uerbum Dei ? Gladius enim animam Marie transuerberat, quia uerbum Dei electorum corda penetrat, penetrans ab errore mortificat, ab errore mortificans in ueritatem uite commutat. Ut reuelentur, inquit, ex multis cordibus cogitationes , ac si diceret: Idcirco diuini uerbi gladius sanctorum corda funditus ab errore mortificans in ueritatis doctrinam commutat, ut dum quorumdam uitia uirtutesque loquendo examinant, unicuique loquuntur, intima sua manifestent. Hinc Paulus dicit: Si omnes prophetent, intret autem quis  infidelis uel idiota, conuincitur ab omnibus , occulta etiam cordis eius manifesta fiunt, et ita cadens in terram adorabit Deum, pronuntians quod uere Deus est in uobis. Qui autem essent isti prophete, ipse Paulus inferius aperuit, dicens: Prophete duo uel tres dicant, et ceteri diiudicent , oremus autem necesse est ut idem gladius noster corda transfigat, quatenus fidelium turbam, nobis predicantibus, singulorum uirtutes ac uitia exponentibus, unicuique interiora patefiant. Sequitur:

14. Et erat Anna prophetissa, filia Phanuel, de tribu Aser. Hec processerat in diebus multis, et uiuebat cum uiro suo annis septem a uirginitate sua. Et hec erat uidua usque ad annos octoginta quatuor; que non  discedebat de templo, ieiuniis et obseruationibus seruiens nocte et die. Et hec ipsa hora superueniens confitebatur Domino, et loquebatur de illo omnibus qui exspectabant redemptionem Ierusalem . Hec iuxta historiam aperta sunt, nec habent aliquid obscuritatis, commendant autem castitatem beate mulieris, instantiam ieiuniorum atque obsecrationum diei noctisque in templo Dei inherentis; sed latent quedam in his Ecclesie sacramenta. Quid enim per Annam, que gratia Dei interpretatur, nisi electorum Ecclesia designatur? ad cuius membra Apostolus loquitur dicens: Gratia salui facti estis per fidem . Que bene etiam filia Phanuel de tribu Aser fuisse perhibetur, Phanuel quippe interpretatur facies Dei, Aser quippe uocatur beatus.  Et qui alii per faciem Dei figurantur, nisi qui Spiritus sancti gratia repleti, ad cognitionem Dei humana corda primi perduxerunt? Quia enim per faciem quilibet cognoscitur, iure facies Dei uocantur hi per quos cognitio diuinitatis reuelatur; quique non immerito Aser, id est beati uocantur, quia ad eternam paternitatem, siue per inspiratam interius naturalem, siue per datam exterius legem erudiri meruerunt. Unde scriptum est: Beatus homo quem tu erudieris, Domine, et de lege tua docueris eum . In quibus uerbis aperte monstratur, electorum Ecclesiam filiam esse patriarcharum ac prophetarum, que scilicet siue in spiritu, siue in uerbo, recte prophetissa interpretatur, de qua adhuc subditur, et uixerat cum uiro suo annis septem a uirginitate sua. Et quis eius alius est  uir, nisi ille de quo per Isaiam prophetam dicitur: In die illa apprehendent septem mulieres uirum unum dicentes: Panem nostrum comedemus, et uestimentis nostris operiemur, tantummodo inuocetur nomen tuum super nos. Aufer opprobrium nostrum . Quis alius huius est uir, nisi ille de quo in Ioannis Apocalypsi dicitur: Ciuitatem sanctam Ierusalem uidi descendentem de celo a Deo, paratam sicut sponsam ornatam uiro suo ? Que etiam antequam Christo sociaretur, ideo uirgo uocabatur, uel quia tunc idola non colebat, uel certe quia non corrupta, sed infecunda erat. Tunc autem hanc sibi Christus uniuit, cum naturam humanam suscipiens, Euangelium exorsus fuit. Quod itaque annis septem  cum uiro suo a uirginitate uixisse describitur, tempus eiusdem predicationis ipso septenario numero figuraliter concluditur, in quo et septiformem Spiritus sancti gratiam ab ipso acceperit, et ipsa in septem mulieribus, uel septem Ecclesiis mystice uniri meruit. Et quia illo ascendente ad celos humanitatis eius presentia desolata est, iure etiam uidua remansisse narratur. Annon uidua recte uocatur, de qua per beatum Iob, hereticorum facta mentione, dicitur: Pauit sterilem, que non parit, et uidue bene non fecit . Illud itaque gaudii tempus, quo presentia uiri in carne fruebatur; illudque tristitie, quo eius presentia. Ecclesia desolanda erat, idem uir eius designans dicit: Non possunt ieiunare filii sponsi, quandiu cum illis est sponsus.  ueniet tempus cum auferetur ab eis sponsus, et tunc ieiunabunt . In numero autem octoginta quatuor annorum, quibus uidua esse describitur, totum tempus presentis uite exprimitur. Legimus enim filios Isrel usquequo terram repromissionis ingrederentur, quadraginta duas mansiones in itinere habuisse: quibus scilicet quid aliud quam peregrinatio uite presentis figuratur, in qua eremi tribulationibus exercemur, usquequo ad terram uiuentium ueniamus? Sed propter geminum Testamentum, uetus scilicet et Nouum, idem quadragenarius ac secundus numerus duplicatur, et fiunt octoginta quatuor. Sicut enim propter utrumque Testamentum duodenarius numerus duplicatus in uiginti quatuor senioribus, Ecclesiam designat, sic etiam propter  eadem Testamenta quadragenarius numerus ac secundus duplicatus in octogenario quarto presens Ecclesie tempus figurat, et quod ibi per mansiones, hoc hic explicat per annos. Utrumque enim concorditer peregrinationem eiusdem Ecclesie designat, de qua et bene subiungitur:

15. Que non discedebat de templo, ieiuniis et obsecrationibus seruiens nocte ac die. Ipsa enim est templum, que et uidua ieiuniis atque obsecrationibus seruiens in templo, et que ablata sponsi sui corporali specie, quia hunc necdum corporis oculis intueri ualet, ad nichil aliud magis quam ad ieiunium et orationem uacat. Hinc Psalmista ait: Fuerunt mihi lacryme mee panes die ac nocte, dum dicitur mihi  quotidie: Ubi est Deus tuus ? Digne itaque premittit ieiunia, et deinde obsecrationes coniungit. Que enim esse potest deprecatio, ubi regnat comessatio? que esse potest obsecratio, ubi dominatur assidua potatio? Sed hec dicens, cordis etiam uult intelligi ieiunium, quo nisi quis ab immundis cogitationibus ieiunare studeat, obsecrationibus Deo uniri non ualet. Siue autem isto, siue illo ieiunio, simulque orationibus fulta, die ac nocte seruire describitur, subaudit in prosperis et aduersis, a bono opere non cessat. Sequitur:

 16. Et ut perfecerunt omnia secundum legem Domini, reuersi sunt in Ierusalem, in ciuitatem suam Nazareth . Hic iam figuraliter ultima Iudeorum conuersio designatur, quando Enoch et Elia predicantibus, Christus ad eos reuertitur, peracta scilicet omnia in Ierusalem, id est in Ecclesia gentium secundum legem Domini, Noui uidelicet Testamenti. Quasi enim peracto sacrificio, ab Ierusalem in ciuitatem suam Christus cum parentibus reuertitur, cum adimpleta plenitudine gentium, nouissime cum predicatoribus sanctis ad eos colligendos ex quibus carnem suscepit regreditur. Sequitur:

17. Puer autem crescebat et confortabatur, plenus sapientia, et gratia Dei erat cum illo .  Hec de illo secundum humanitatem dicta sunt, non secundum diuinitatem. Neque in sua natura crescit, in qua plenus est, sed in nostra, in qua paulo minus ab angelis minoratus est. Nec in sua confortatur, in qua omnium fortitudo est, in qua plenitudo sapientie est; sed in nostra, in qua pro nobis exinanitus est. Nec in sua gratia Dei indiget, in qua omnibus gratiam tribuit; sed in nostra, in qua ea que cum Patre habet accepit; que scilicet omnia ad melius, ad eius corpus quod est Ecclesia, quam ad ipsum caput referri possunt. Usquequo enim illud consumetur quod Apostolus dicit: Donec occurramus omnes in unitatem fidei, et agnitionis Filii Dei in uirum perfectum, in mensuram etatis plenitudinis Christi, ut iam non simus paruuli . Quotidie  crescit in fide puer iehsu, quotidie confortatur uirtutibus puer iehsu, quotidie uerbo sapientie adimpletur puer iehsu, quotidie gratia saluationis iustificatur puer iehsu. Hec de tanta diei huius breuiter diximus [solemnitate], hec de tam mysticis sacramentis succincte transcurrimus, quia et prolixitatem euangelice lectionis attendimus, et ad hec legenda horas breues habuimus.

18. De cetero dilectionem uestram admoneo, fratres karissimi, si tamen animos uestros hec locutio fecit intentos, ut attendatis qua deuotione huius diei solemnitatem de reliquo celebrare debeatis. Non sit uile illud spectaculum, in quo Filius uirginis Deus et homo complectitur, in quo uirgo et mater ostenditur,  in quo prophete, imo prophetarum omnium exspectatio adimpletur, in quo multa Ecclesie sacramenta declarantur, quod ipse cordibus uestris imprimere dignetur, qui hodierna die sanctum iustumque Simeonem Spiritus sancti illustratione interius pulsans ad templum quo ipse a parentibus offerebatur docuit, imo certe compulit ire, qui cum Deo Patre et eodem Spiritu sancto equali potestate, equali uirtute, equali maiestate, equali eternitate uiuit et regnat Deus in secula seculorum. Amen.





HOMILIA IN TRANSFIGURATIONE DOMINI.


 In nomine Domini nostri Iesu Christi. Incipit homilia Autberti presbyteri de lectione euangelica secundum Mattheum, qua Dominus in monte coram tribus discipulis transfiguratus perhibetur.

In illo tempore dixit iehsu discipulis suis: Sunt quidam de hic stantibus qui non gustabunt mortem, donec uideant Filium hominis uenientem in regno suo. Et post dies sex assumpsit iehsu Petrum et Iacobum et Ioannem, etc. . Integrum refertur Transfigurationis euangelium.

Explicit lectio euangelii secundum Mattheum.

Incipit homilia eiusdem lectionis habita ad monachos in monasterio S. uincentii.

1. Solet nonnunquam euenire, imo pene semper euenit ut in domibus regum ac principum uasa aurea  uel argentea quilibet et uilis emundet atque despectus. Quid autem sunt corda electorum in sancta Ecclesia quam quedam, ut ita dixerim, uasa regalia, Paulo attestante, qui ait: In domo magna non solum sunt uasa aurea et argentea, sed et lignea et fictilia: et quedam quidem in honorem, quedam autem in contumeliam . Si quis ergo se emundauerit ab istis, erit uas in honorem sanctificatum et utile Domino ad omne opus bonum paratum. uos igitur, fratres karissimi, uos estis uasa regis eterni, qui sacre religionis cultu uelut pretioso metallo fulgetis; sed mementote quandiu hic uiuitis, sine maculis uitiorum esse nequaquam potestis. Unde et Ioannes, quem precipue Dominus amauit, in Epistola sua ait: Si dixerimus quia peccatum non habemus, ipsi nos  seducimus, et ueritas in nobis non est . Ne ergo uasa Dei rubigo delictorum consumat, necesse est ut manus hec sancte predicationis quotidie tergat: quod uidelicet emundationis officium mihi omnium seruorum Dei indigno creditum fuisse nemo uestrum ignorat. Sed queso, ne uos homuncii feditas offendat, dummodo qualibet occasione, de cordibus uestris peccatorum sordes abstergat. Lectionem itaque sancti Euangelii, qua Dominus noster coram tribus discipulis in monte transfiguratus perhibetur, exponendam assumo, et eius, prout possum, secretorum arcana discutio; non quo et ante me enodata non fuerit, sed quo aliquid de ea quod necdum fuerit dictum, mihi ad dicendum fuerit reseruatum. Sicut igitur nunc uestra fraternitas audiuit, priusquam  Redemptor noster transfigurandus montem ascenderet, dixit ad apostolos: Sunt de hic stantibus, qui non gustabunt mortem, donec uideant Filium hominis uenientem in regno suo . Quod quidam tractatorum de statu Ecclesie post modicum futuro dictum intellexit. Sed sequens lectionis decursus declarat hoc Dominum de sua transformatione dixisse, cum Euangelista subiunxit:

 2. Et post dies sex assumpsit iehsu Petrum et Iacobum, et Ioannem fratrem eius, et duxit illos in montem excelsum seorsum, et transfiguratus est ante eos . Certe hi sunt tres apostoli, quos dixit non gustaturos mortem, donec eum uiderent in gloria transformatum, in qua tamen eius transformatione demonstratum est, qualis in celesti patria futura sit sanctorum Ecclesia. Sed primum nobis querendum est quid sit quod predictam Saluatoris transfigurationem Mattheus post sex dies, Lucas uero post octo factam perhibuit. Nunquidnam horum quilibet a ueritate dissentit, dum sibi inuicem quasi neuter consentit? Sed sciendum nobis est, quia et Mattheus, dierum facta mentione, a toto totum, et Lucas a toto partem expressit. uespera enim diei  erat, quando ista Dominus locutus est, quam utique Mattheus minime tetigit. Lucas uero pro tota die computauit. Mane autem fuit quando idem in monte transfiguratus est, quod sicut Mattheus ex toto reliquit, sic Lucas pro toto assumpsit. Mattheus ergo totum a toto significans, solos in medio sex dies integros inseruit; Lucas uero a parte totum ostendens, et uesperam primi et mane octaui diei supputauit; ubi tropus magne locutionis intelligitur, qui Greca locutione synecdochen appellatur, quod Latine dici potest, uel a parte totum, uel rursum pars a toto, quique per sacras paginas frequenti inculcatione plurimas absoluit questiones, iuxta quem etiam illa precipue reseratur, qua Dominus celi tribus diebus et tribus noctibus in sepulcro iacuisse declaratur,  cum manifestum sit quod sexta feria inclinata iam die, hora uidelicet nona, spiritum emiserit, et Dominica ante lucem surrexerit.

3. Querendum etiam cur tantum cum tribus discipulis oraturus montem ascendit, tribus tantum gloriam sue maiestatis illo in tempore manifestauit. Nunquidnam sine causa factum fuisse putabitur, ut alios tunc apostolos mysteria sue reuelationis celaret, quibus eum dixisse auctoritas sancta testatur: uobis datum est nosse mysterium regni Dei ? Et rursum: Omnia quecunque audiui a Patre meo nota feci uobis . Concedamus igitur quod primates, quod columne erant inter ceteros apostolos, sicut Paulus dicit, Petrus et Iacobus et  Ioannes, qui uidebantur columne esse, et idcirco magis illis quam aliis secreta sua Dominus reuelauit: quibus etiam solis mestitiam cordis de Iude uel Iudeorum proditione, que illius imminente passione mox futura erat, seorsum aperuit. Nunquid tamen propterea mysterium latens hoc in facto aliquis defuisse putabit? Nequaquam igitur sine prefigurationis sacramento ad tantam Redemptoris gloriam intuendam,  solus Petrus, Iacobus, et Ioannes assumitur. Petrus tanquam a Petra uocabulum sumpsit, Petra autem erat Christus, ut Apostolus edocuit Paulus. Huic Petre Petrus dicit: Tu es Christus Filius Dei uiui ; quibus nimirum uerbis, totius Ecclesie fides effertur, et quam conuenienter Petra Petro respondit: Et ego dico tibi, quia tu es Petrus, et super hanc Petram edificabo Ecclesiam meam ; aperte uidelicet dicens: Super me edificabo te, qui figuram geris eius Ecclesie, que in te edificatur super me. Unde cum idem beatus Petrus, testimonio utens prophetico, diceret: Ecce pono in Sion lapidem angularem summum pretiosissimum in fundamento fundatum, illico adiunxit: Et uos tanquam lapides uiui superedificamini in domos spirituales .  Hinc et Paulus cum diceret: Fundamentum aliud nemo potest ponere preter id quod positum est, quod est Christus iehsu, continuo subiecit: unusquisque autem uideat quomodo superedificet . Cum ergo dictum est: super hoc fundamentum Petrus edificando ponitur, nimirum omnis Ecclesia super Christum construenda locatur. Iacobus uero in nostram uertitur linguam supplantator. Supplantator autem quorum? nisi uitiorum; et nos certe in Iacobi persona uitia supplantamus, cum primogenita uirtutum, per sacra orationum studia uindicamus. De hac uitiorum supplantatione Psalmista loquitur dicens: Beatus qui tenebit, et allidet paruulos suos ad petram . Ioannes autem interpretatur columba, per quem sine dubio illi figurantur,  qui intra sanctam Ecclesiam Dei et proximi amore flammantur. Per columbam etenim Spiritus sanctus designatur, qui Patris et Filii caritas esse probatur, et scriptum est: Charitas Dei diffusa est in cordibus nostris per Spiritum sanctum qui datus est nobis . Ergo fides in Petro, operatio uirtutum in Iacobo, caritas uero in Ioanne monstratur apostolo. Quamobrem non inconuenienter hi tantum modo tres in monte cum Domino ascendunt, qui figuram omnium sanctorum in suis personis gerunt. Sed iam ipsius lectionis uerba ponentes, singula disseramus.

4. Assumpsit iehsu Petrum et Iacobum et Ioannem fratrem eius, et ducit illos in montem excelsum seorsum; et transfiguratus est ante illos .  Omnis igitur qui transfiguratur, in alteram figuram mutatur. Unde et Lucas hoc ipsum exprimens ait: Facta est, dum oraret, species uultus eius altera . Ubi prorsus cauenda est hereticorum insania, qui putant post diem iudicii humana corpora in alteram posse conuerti naturam. Et certe idem mediator Dei et hominum homo Christus iehsu, qui secundum Apostolum reformauit corpus humilitatis nostre, configuratum corpori claritatis sue, post resurrectionem suam in conclaui discipulis apparens, dicit: Palpate, et uidete quia spiritus carnem et ossa non habet, sicut me uidetis habere . In quibus uerbis, quid aliud dabatur intelligi, nisi quia et alterius glorie, et non alterius nature corpus  erat quod et palpandum prebebat, et ianuis clausis in uera carne, uerisque ossibus introducebat? Quod ergo dicitur: Transfiguratus est , hoc est in alteram figuram mutatus, non est nature, sed glorie; unde et protinus subinfertur:

5. Et resplenduit facies eius sicut sol . Hec certe altera figura, hec uultus species altera, ut qui erat in carne conspicuus, subito appareret in maiestate coruscus. Quid autem mirum si hoc de tanta subito in corpore coruscante dicitur maiestate, cum nos quotidie de quolibet dicere soleamus, cum eum uel post sordes ablutum uel post mestitiam letum aspicimus. Non est ipse qui erat, alius est quam erat. Et notandum quod glorificationem Redemptoris oratio precessit, qui, ut Lucas ait, propterea in  montem ascendit, ut oraret; quatenus scilicet per hoc factum ostenderet, omnibus qui ad eius pertinent intuendam maiestatem indesinenter esse orandum, nec in imis, sed in monte semper orandum. Quod nimirum illi continue possunt, qui nullis terrenis desideriis per oblectamenta uitiorum succumbunt; sed in superna amore defixi, celestia respiciant. Unde et Paulus pressurarum uinculis colligatus dicebat: Nostra autem conuersatio in celis est . Quod etiam aliis in locis exemplo suo Dominus nos admonet, qui cum nullam in die uel ad manducandum quietem haberet, in monte etiam fatigatus pernoctabat: quo nimirum in facto si licentia tribuatur, et ipsa exterior solitudo ad orandum inquirenda docetur, ut eo familiarius quis Deum interpellet, quo  nullus hunc hominum tumultus circumegit. Sed quid nos miseri, quid ad hec sumus dicturi, qui innumeris delictorum ponderibus grauati, primum uespertine lucubrationis tempus somno preuenimus. Si Deus ac Dominus noster sine peccato conceptus, et natus sine peccato usque ad indebitam mortem perductus, quibusdam noctibus paruum, quibusdam nec modicum sibi somnium indulsit, sicque peccatoribus in se prebens exemplum, crebris suspiriis atque gemitibus sepius genua flectens, plenas lacrymis uigilias noctis peregit, tanquam et ipse mortalium uitiorum obnoxius esset, et quanquam mirum non esset, si id ageret pro nobis, qui mori uenerat pro nobis. Peccata enim nostra portabat, et ideo Patrem quasi peccator interpellabat, tamen exemplum imitationis  in se prebebat, quo disceremus et ipsi Patrem interpellare cum illo pro nobis, nec a precibus cessandum, cum etiam nunc usque, idem uultui Dei apparens, interpellat pro nobis. Discutiamus ergo torporis ignauiam, et ad tantum Redemptoris imitandum exemplum, saltem illud nos prouocet, quo idem ipse nullis, ut diximus, propriis interpellantibus uitiis, imminente sua beata passione, crebrius orans atque prolixius, ita certauit, ut pro sudore carnis, guttas proflueret sanguinis. Factus est, inquit Euangelista, in agonia, et prolixius orabat, et factus est sudor eius sicut sanguinis decurrentis in terram . Ne igitur, inertia suadente, negligentiores erga sacras uigilias et orationes existamus, hec, fratres  karissimi, semper ad memoriam reuocemus. Appendendus certe tam ualidus labor, quo tentationis introitus clauditur, omnisque malorum incursus uitatur. Orate, inquit Dominus, ne intretis in tentationem . Et rursum: uigilate omni tempore orantes, ut digni habeamini fugere ista omnia que futura sunt, et stare ante Filium hominis . Rursumque: Oportet semper orare, et non deficere .

6. Cum autem de sanctis scriptum nouerimus: Tunc iusti fulgebunt, sicut sol in regno Patris eorum ; quomodo hoc loco facies Christi solis claritati comparatur? aut nunquid tantum, quod nefas est dicere, in regno Patris iusti claritatem habebunt, quantam habet is qui illos iustificauit?  quis hoc nisi hereticus dixerit? quod quatuor ex causis factum fuisse mihi uidetur, scilicet uel quia adhuc mortalis erat, et ipsa carnis mortalitas claritatem diuinitatis eius, ut erat, ostendere non sinebat, uel quia ante uidentium oculos, ut intueri posset, ipsam fulgoris sui magnitudinem temperabat, uel etiam formam illam tantummodo pretendebat, quam in die iudicii et electis et reprobis ostensurum se esse presciebat, uel certe, ut uerius atque salubrius, quia figura membrorum suorum qualia, ut dictum est, in futuro fulgebunt, in sua claritate monstrabat. Sequitur:

7. uestimenta autem eius facta sunt alba sicut nix . Claritas ista, fratres, que foras per uestimenta Christi manauit, ab illa eius interiore  luce processit, quam nullus humani generis corporeus oculus intueri potest, sicut scriptum est: Deum nemo uidit unquam ; et rursum: Non enim uidebit me homo, et uiuet ; quamque, sicut ipsa se uidet, nec ipsam angeli cernunt, qui eam quotidie, prout illis datum est, cernunt. Ipsi enim, sicut utrumque sacra Scriptura testatur, et faciem Patris quotidie cernunt, et ut cernere possint concupiscunt. Magna certe uis, magnaque lucis interioris potentia, que tantam lucem profudit exterius, ut ipsis etiam uestibus gloriam tribueret corusce maiestatis. Ab illa luce, dilectissimi nobis, ab illa illuminantur cuncta que lucent, sol uidelicet exterius, luna atque stelle; angeli uero interius  atque anime humane. Miramur itaque Dominum in monte solis claritate fulgentem exterius; miremur potius hunc diuinitate micantem interius. ueneremur talem qualis in monte coram tribus discipulis apparuit, desideremus talem qualis in celo cunctis mundis cordibus apparebit. Et reuera qualis in monte foris apparuit, talem hunc in futurum et ipsi impii uidebunt; sed talem qualis intus permansit, non nisi beati uidebunt.

8. Potest autem per uestimenta Redemptoris nostri niuis candore fulgentia, exprimi iustorum Ecclesia, non qualis nunc est, quia hic sine peccato non est, sed qualis in futurum erit, quando iam peccare non poterit. Ut scilicet per niuis claritatem, et munditie claritas designetur, et uitiorum  calor funditus abolendus monstretur. Nix enim et candorem niuium habet, et calorem omnino non recipit. Sic sic electis Dei, sic quandoque continget his qui peruenerint ad claritatem Dei, obtinebunt munditie candorem, nullumque sentient aliquando de carnis corruptione calorem. Sequitur.

9. Et ecce apparuit eis Moyses et Elias cum eo loquentes . Quidam putant Moysem cum Elia nouissimum preuenire Christi aduentum, pro eo quod in hac eius transfiguratione uterque apparuit. Sed alii melius intellexerunt, qui Enoch cum Elia uenturum dixerunt, ut illi tunc pro Christo morituri adueniant, qui necdum in carne mortis debitum exsoluerunt. Sicut Enoch, qui, ut Apostolus docet, translatus est, ne mortem uideret, et  Elias ad celum eleuatus, ut in quadam terre regione inde submissus, usque ad illud tempus uiuus permaneret. Neque enim propterea Moyses cum Elia in illa glorificatione apparuit, ut cum illo passurus adueniat, sed ut Euangelium eterne salutis testimonium habeat a lege et prophetis. Ecce enim quadraginta diebus Moyses, quadraginta Elias ieiunauit, quadraginta et Dominus. Sed quia non est mirandum in Domino quod precessit quolibet in famulo, uideamus utrumne magnum lateat sacramentum in hoc quadragenario dierum numero. Nunquid enim difficile uidebatur Domino ad centum uel mille dies extendere ieiunium, qui dederat seruis ut quadraginta transirent sine corporalis cibi stipendio? Quis ergo non offendit in facto plus se  posse ieiunare quam seruus, nisi quia per eumdem dierum numerum, non tam uirtutis miraculum, quam uirtutis exprimitur sacramentum? Quis igitur nesciat geminam esse legem Mosaicam, atque in spirituali decalogo simul et uictimarum obsequio subdistinctam? quia enim gemina sit legalis preceptio, hinc maxime claret, cum et ex uno perfici uidetur et ex altero nequaquam perficitur. Dauid quippe Domino dicit: uiam mandatorum tuorum cucurri . Et rursum: A mandatis tuis non declinaui . Ecce adimpletio legis, sed nimirum decalogi spiritalibus, secundum quod et Apostolus dicit: Lex sancta, et mandatum eius sanctum, et iustum, et bonum secundum quod et qui fecerit ea uiuet in eis . Petrus e contra  ait: Quid tentatis Deum, imponere iugum super ceruices discipulorum, quod neque nos, neque patres nostri portare potuimus aliquando ? Ecce diminutio legis, sed utique obsequii carnalis, iuxta quod et illud dicitur: Dedi eis precepta non bona, in quibus non uiuent. Et illud Apostoli: Neminem ad perfectum adduxit lex . Sciendum etiam quia ex ea parte qua spiritalis est lex et obseruari potest, in decem uidelicet preceptis, cum plenitudo temporis aduenit, ad Nouum Testamentum custodienda transiuit. Ex ea uero qua carnalis est et portari non potest, in uictimarum scilicet obsequiis, moriente in cruce Domino, obseruationem amisit. Quapropter si in decalogi mandatis spiritalis est lex,  in uictimarum quoque obsequiis carnalis, hinc sacratum ieiunium, illinc crapulatum ostendit conuiuium. Nos uero quia iam carnalium uictimarum ingluuiem ex toto respuimus, superest ut de spiritalis legis ieiunio aliquid loquamur.

10. Quid enim aliud est dicere, Non occides, non furaberis, non falsum testimonium dices, non concupisces rem proximi tui, nec desiderabis uxorem eius, non seruum, non ancillam, non bouem, non ouem, non asinum, nec omnia que illius sunt, nisi quoddam anime ieiunium imponere? Annon uere ieiunat, qui ut bonis inhereat, a malis declinat? Sed ut hoc decalogi ieiunium in quadragenarium surgat, oportet ut a longe Noui Testamenti iussa prestolans, quandoque ad Euangelium currat. ueniat  ergo Moyses et Elias ad Dominum tanquam lex et prophetia ad Euangelium, fiat decalogum quaternatum, concludat intra sue predicationis ambitum totum per quartuor cardines celi in electis orbem terrarum, et in utroque Testamento a principio usque ad finem quadraginta dierum ieiunium appareat consecratum. Ille etenim quadraginta diebus mystice ieiunat, qui per quatuor sancti Euangelii libros spiritaliter legem obseruat, qui in diligendo Deo et proximo caritatis iura conseruat. Unde scriptum est: Plenitudo legis est dilectio . Huic et Dominus cum in Euangelio diceret: Dilige Dominum Deum tuum ex toto corde tuo, et ex tota anima tua, et ex tota uirtute tua. Hoc est, inquiens, primum et maximum mandatum in lege, secundum  autem simile est huic: Diliges proximum tuum tanquam te ipsum, continuo subiecit: In his duobus preceptis tota lex pendet et prophete . Custodit uero hec duo summa atque precipua mandata, quisquis totum abhorret quod animam inducit ad carnis desideria, quia, ut Ioannes ait: Si quis diligit mundum, non est caritas Patris in illo, quoniam omne quod in mundo est, concupiscentia carnis est, et concupiscentia oculorum, et superbia uite . Bene ergo Dominus in sua transformatione Moysen et Eliam exhibuit, quos ob significandum gratiam rei future in ieiunando sibi similes fecit, quatenus scilicet utriusque Testamenti facta concordia, iuxta premissam intelligentie regulam, ostenderet omnes ad uitam preordinatos,  in hac peregrinationis erumna quadraginta dierum ieiunium per breuiarium legis, quo gemina atque euangelica demonstraretur dilectio, semper obseruare debere, que utique et bonis indesinenter inherere, et a malis omni tempore facit declinare.

11. Sed nec illud silentio pretereundum existimo quod in eremo Moyses, in eremo Elias, in eremo ieiunat et Dominus, per quod nimirum huius uite peregrinatio designatur, in qua, sicut beatus Iob indicat, uita hominis tentatio esse probatur. Inde est quod in eremo aque amare et igniti sunt serpentes. Inde quod filii Isrel post tempus quadraginta annorum, tanquam quadraginta dierum, in  solitudine peractum ieiunium, ad terram lacte et melle manantem perueniunt. Inde quod nos quoque quadraginta diebus ante resurrectionem in abstinentia custoditis, ad iubileum, qui est annus remissionis plenusque iocunditatis, pertingimus.

12. Sed libet intueri quid significent in deserto aque amare, quidue serpentes igniti: primumque non inconuenienter estimare possumus, quia sicut manna illud quo plebs Iudaica uescebatur, ut sancta testatur auctoritas, non unum eumdemque saporem comedentibus prestitit, atque hoc alii ad salutis incrementum, alii uero ad salutis dispendium; sic etiam ille aque aliis exstitere dulces, atque aliis amare: quarum uidelicet amaritudinem illi nequaquam senserunt qui salutaris ligni remedia intelligere potuerunt,  illi autem senserunt qui sine fide aquam tantum auserunt. Sic quoque hi tantum a serpentum morsibus sanari potuerunt qui serpentem eneum aspicientes, mysterium fidentius attenderunt, sacra Scriptura pronuntiante, quod non per hoc quisque qui uidebat sanabatur: ac si aperte diceretur, non per hoc quod foris iuxta litteram patebat, sed per illud quod intus in sacramento latebat. Quid ergo significant aque amare, nisi aduersitates huius seculi? de quibus nimirum solus ille indebite gustauit, qui ut in dexteram Patris sedens regnaret, de torrente in uia bibit. Inde est quod felle cibatus, inde quod aceto potatus, inde quod pius conditor et sitit quod amarum est, et amarum gustans ait: Consummatum est . Unde autem aque amare in dulcedine  uerse, nisi ex admistione salutaris ligni. Denique cum murmuraret populus Isrel propter aque amaritudinem, clamauit Moyses ad Dominum, qui ostendit ei lignum, quod cum misisset in aquas, in dulcedinem uerse sunt. Ipsum profecto est lignum uite in paradiso Dei, ipsum quod plantatum est secus decursus aquarum, Dominus uidelicet iehsu Christus Deus et homo perfectus, de quo etiam Salomon dicit: Beatus homo qui inuenit sapientiam, lignum uite est his qui apprehendent eam, et qui tenuerit eam beatus . Misso igitur ligno in aquas amaras, mox in dulcedinem uertitur quidquid amaritudinis babere uidebatur; quia uidelicet dum nostris tribulationibus passio beati Mediatoris permiscetur, pondus grauitatis earum leuatur. Sed sciendum quia  iuxta premissam paruitatis nostre intelligentiam aliis amare perseuerant, aliis dulcedinem aque subministrant; hinc est quod unum eumdem passionis calicem alii appetunt, alii refugiunt. Appetunt scilicet quibus amaritudo illius dulcis est: refugiunt uero quibus amara displicent; appetunt qui angustum iter carpunt; refugiunt, qui lata et spatiosa mundi itinera uoluptuose percurrunt. Solus enim ille amaritudinem aque non sentit, qui dulcedinem ligni in aque rotationem ab intimis trahit, et pre illius dulcedine quod immittitur, huius que inerat amaritudo non sentitur: quia uidelicet qui plene degustat, que et quanta intra secretum crucis dulcedo lateat, cuncta que cruci adiacent, etiam amara, dulcia putat. Unde et sacra Scriptura  pronuntiat: Anime esurienti etiam amara dulcia uidentur . Quis enim tam ingratus, qui etsi non aperto martyrio, saltem occulto, non libenter sequatur crucis magistrum, cum scriptum retineat: Si non compatimur, nec conregnabimus , et Petrus admoneat: Christus passus est pro nobis, relinquens uobis exemplum ut sequamini uestigia eius . Tales quippe apud Hebreos inuenerat Paulus, quibus dicebat: Aspicientes in auctorem fidei, et consummatorem Iesum, qui, proposito sibi gaudio, sustinuit crucem, confusione contempta . Tales et illos fieri cupiebat, quibus ut amaritudinem passionis in dulcedinem uerteret, loquebatur dicens: Scientes quia sicut socii passionum estis, sic et consolationis eritis . Sed nos  ista dicentes, debemus inter utraque Testamenta distinguere, et qualiter ibi amare, hic autem dulces exstiterint aque uidere. Amare siquidem fuerant aque illis de quibus Moises dicebat: Oderant filios Isrel Egyptii, et affligebant illudentes eis, atque ad amaritudinem perducebant uitam eorum operibus duris luti et lateris, omnique famulatu, quo in terre operibus premebantur . Amare et illis ex quorum persona Ieremias sub typo mulieris loquebatur dicens: uenter meus conturbatus est, subuersum est cor meum in memetipsa, quoniam amaritudine plena sum . Et sursum: Circumdedit me felle et labore . Rursumque: Repleuit me amaritudinibus, et inebriauit me absynthio . Sed iam per admistionem ligni salutaris in dulcedinem  illis conuerse, de quibus Lucas testimonium perhibebat dicens: Ibant autem apostoli gaudentes a conspectu concilii, quoniam digni habiti sunt pro nomine eius contumeliam pati . Amare exstiterant et ipsi Moysi, cum mestus conquereretur: Cur, inquit, Domine, afflixisti seruum tuum? quare non inuenio gratiam coram te? Cur imposuisti pondus uniuersi populi huius super me? Non possum solus sustinere omnem hunc populum, quia grauis mihi est. Sin aliter tibi uidetur, obsecro ut interficias me, ut inueniam gratiam in oculis tuis, ne tantis afficiar malis . Rursumque: Pusillum et lapidabunt me. Amare fuerant et Elie, cum persecutiones Iezabelis per deserta fugiens, uimque patiens clamaret: Sufficit mihi, Domine; tolle, queso, animam meam, neque  enim melior sum quam patres mei . Sed per admistionem ligni remedialis iam Paulo in dulcedinem uerse, cum idem fidelibus diceret: Qui nunc gaudeo in tribulationibus pro uobis . Et rursum: Mihi uiuere Christus est, et mori lucrum . Rursumque: Ego autem non solum alligari, sed et mori paratus sum in Ierusalem pro nomine Domini Iesu .

13. Est autem hic de aquis amaris et alius sensus frequenter a maioribus nostris inculcatus, quarum uidelicet amaritudo iure refertur in circumcisionis in carne dolorem, ac pro reatibus uindicte retributionem. Sed aque amaritudinem ligni salubritas in dulcedinem uertit, quia profecto Redemptor noster indebitam  sibi legis seueritatem in se suscipiens, legem implens, simul et decretis euacuans, totum quod in eius preceptis asperum erat, in lenitatis Noui Testamenti gratiam commutauit. Quid quoque designant igniti serpentes, nisi antiqui hostis mortiferas suggestiones? cui profecto sententie Paulus concinit dicens: Assumite scutum fidei, in quo possitis omnia tela nequissimi ignita exstinguere . Ad quod maxime, imo tantum illud proficit, quod percussi ne moriantur, eneum serpentem aspicere iubentur. Quo uidelicet in facto, non nostra titubat, sed Domini expositio tractantis sententiam firmat. Ait enim: Sicut exaltauit Moyses serpentem in deserto, ita exaltari oportet Filium hominis, ut omnis qui credit in cum, non pereat, sed habeat uitam eternam . Ecce enim suggessit occultus aduersarius quodlibet in mente facinus; consensisti, serpens momordit te: sed ne funditus exstinguaris, aspice serpentem eneum, hoc est in cruce pendentem Dominum, cuius nimirum passio dum bene consideratur, omnia in nobis uitiorum mala exstinguere probatur. Bene autem consideratur, dum ipsa pro uiribus imitari conatur. Incipe igitur passionem Christi imitari uelle, et nullum erit mortale crimen quod te possit exstinguere. Et cum Paulus dicat: Qui autem sunt Christi, carnem suam crucifixerunt cum uitiis et concupiscentiis . Que rogo, oblectamenta peccati talibus poterunt subripere? Qui enim crucifixus est, utique pre dolore ipsius mortis imminentis morsum non sentit uenenati serpentis. Da  mihi quemlibet mortuum, qui sentire possit colubri morsum. Et certe idem egregius predicator fidelibus dicit: Mortui estis, et uita uestra asbscondita est cum Christo in Deo .

14. Ecce, ut quam breuiter intimare potuimus, quare Dominus Moysen et Eliam in transfiguratione exhibuit, quos in mysterio ieiunii socios atque concordes famulos habuit. Quam bene etiam congruit quod Petri et Ioannis aspectibus Moysen et Eliam ingessit, ut scilicet, ueteris ac Noui Testamenti facta concordia, altrinsecus semet uel in facto, uel in mysterio bine respectarent persone. Moyses enim ut ad manna uescendum transiret, mare diuidit; Petrus uero, ut ad Christum, qui uerum celesteque est manna, perueniret, super mare ambulauit; Elias uero ut superiora  peteret, in curru igneo ascendit; Ioannes uero ut secreta uerbi penetraret, in flammeo Christi pectore recubuit. Quid autem facimus de Iacobo? nunquid ab hac eum concordia diuidimus, et minorem Petro uel Ioanne in prefiguratione iudicamus, quem Moysi et Elie personis ex alia ratione congruere probamus? Iacob enim, ut diximus, supplantator interpretatur, quod omnino Moysi et Elie satis conuenire probatur: quorum unus insidiantem Hebreo Aegyptium clancule interficiens, sabulo abscondit: alter uero Baal deludens, prophetas in torrente mactauit: que cuncta ad exstinctionem uitiorum pertinere Patrum auctoritas demonstrauit. Sed uidemus, si possumus, que sunt uerba legislatoris et  prophete ad Dominum utrorumque, quod temere forsitan, imo certe uanus presumptor autumare uellem, nisi quenam illa essent ab alio euangelista didicissem.

15. Ecce, inquit, duo uiri loquebantur cum eo. Erant autem Moyses et Elias, et dicebant excessum eius, quem completurus erat in Ierusalem . Quem excessum, nisi pro mundi uita indebitum passionis tormentum, quod quidem iam inchoauerat, sed necdum compleuerat, quia et miserias nostras pati iam ceperat, et tamen ad crucis supplicium nondum accesserat. Ut enim hinc detur intelligi quod uerba eorum que nunc apud illum fuerunt, talia erant: uenisti, qui mittendus eras, natus de uirgine, creuisti, esuristi, sitisti, lassatus sedisti; sed necdum inter  supplicia spiritum tradidisti. Inchoasti ergo, sed nondum complesti, quod tunc perfecte complebis, cum pius conditor in cruce pependeris. Potest autem hoc ita dictum intelligenti, ut idem excessus in prophetis ceperit, sed nequaquam in illis completus, in Domino prophetarum esse complendus. Unde et ipse Dominus ad Iudeos dicit: Et uos implete mensuram patrum uestrorum , ac si aperte diceret: Illi prophetas occiderunt, sed non erat plena mensura; uos occidite Dominum prophetarum, et plena erit mensura patrum uestrorum. Omnes enim iustorum passiones in Domini sui complentur passione. Ubi autem hunc completurus esset excessum, nisi in Ierusalem? quia ipse ait: Non oportet prophetam perire extra Ierusalem . O misera,  o damnanda Ierusalem, que sola ad tantum damnationis cumulum peruenisti, ut nullus prophetarum extra te sanguinem funderet, nullusque innoxius in terra esset sanguis effusus, qui non super te ueniret, a sanguine Abel iusti usque ad sanguinem Zacarie, filii Barachie, quem tu, cruenta bestia, inter templum et altare conculcasti , propter illum scilicet quem ante faciem Pilati super te tuamque progeniem uenturum expostulasti: Sanguis, inquiens, huius super nos et super filios nostros . Sed quantum bonum hoc tuo maximo nefandissimoque scelere mundo procuraueris, unus tuorum nesciens et prophetans clamat: Expedit ut unus moriatur pro populo, ne tota gens pereat  . Sequitur:

16. Respondens autem Petrus dixit ad Iesum: Domine, bonum est nos hic esse; si uis, faciamus hic tria tabernacula, tibi unum, Moysi unum, et Elie unum . Obsecro, beate Petre apostole, ne tibi displiceat humillimi serui reprehendentis auctoritas, dummodo nulla sit in reprehendente seruilis temeritas. Hoc enim a te humilitate libera quero, quod alios iam ante quesiisse inuenio. Dic ergo, queso te, propterea in montem assumptus es, ut fixis tabernaculis Dominum possideas solus cum paucis? an ideo ut uisa gloria corporis eius, cum post paululum uentum fuerit ad uincula, ad flagella, ad sputa, ad alapas, ad crucis tormenta, ad sepulturam, nequaquam hunc Deum esse, uel hominem Deum plenum,  tuumque magistrum abneges? Bene quod tibi tantum nunc placet subito glorificata facies Christi, ut de monte nolis descendere: sed exspecta paululum, certe oblitus talia, ante uite mancipium hunc te scire negabis, cum hora illa propinquauerit, ut illud impleatur, quod de eo per prophetam dicitur: Non est species ei, neque decor; et uidimus eum, et non erat aspectus, et quasi absconditus uultus eius et despectus, unde nec reputauimus eum . Dicere quin potius debueras: Domine, accelera tempus quo cuncta que de te scripta sunt compleantur, et sic in gloriam tuam transiens, ostende mihi, non qualis nunc es, faciem tuam; sed prebe talem sicuti es. Sed indulgentiam concedendum est tibi: somnum pateris, cum talia dicis. Sic enim de te tuisque  sociis euangelista loquitur, dicens: Petrus uero et qui cum illo, grauati erant sommo , somno uidelicet, non carnis, sed mentis. Unde et tui tuorumque sociorum oblitus, de Domino, Moyse atque Elia eras sollicitus: Faciamus, inquiens, hic tria tabernacula, tibi unum, Moysi unum, et Elie unum. Ecce enim Dominus claritate solis emicat, Moysen et Eliam lucida nubes obumbrat; quibus ergo opus est tabernaculum, uobis quibus nichil horum contingit, an illis quibus tale munus prouenit? Quid igitur de te ac tuis contubernalibus cogitas? An forte binos per singula uis sociare tabernacula, ut illi sint domini, uos in singulis tabernaculis dominorum serui? Quis ergo uestrum erit Domini seruus? quis Moysi? quis Elie? Tolerabilius quippe  fuerat dixisse: Domine, faciamus hic unum tabernaculum, ut Moyses et Elias, ego, Iacobus et Ioannes, tibi in uno tabernaculo seruiamus.

17. Sed nos, fratres karissimi, sicut in hoc dicto ignorantiam Petri non sequimur, sic precipuum amorem illius erga Dominum ueneremur, quem sepissime apertis indiciis idem ualidissimus dilectionis eius exsecutor intus celare non ualens, foris ostendit. Inde est quod ipsi Domino duodecim interroganti: Quem me esse dicitis? primus respondit: Tu es Christus Filius Dei uiui . Inde quod magistrum non uult pati, sed passionem denuntiantem redarguit dicens: Absit a te, Domine, non fiet istud . Inde quod imminente hora eiusdem  Domini passionis, ipso dicente: Omnes uos scandalum patiemini in me in ista nocte ; cum alii turbarentur, intrepidus iste respondit: Etsi omnes scandalizati fuerint in te, ego nunquam scandalizabor . Rursumque etiam. Si me oportuerit mori tecum, non te negabo . Inde quod illo iam comprehenso, gladium educit, persecutorisque auriculam in incertum ictum dirigens abscidit. Inde quod in nauicula positus, uiso in littore Christo, ut primus omnium ad illum ueniat, secundo semet fluctibus immergit. Quod probans Dominus cum resurrexisset a mortuis, sciens quid interrogaret, dixit: Simon Ioannis, diligis plus his? Et ille: Domine, inquit, tu scis quia amo te . Hac dilectione quanquam, ut  euangelista loquitur, nesciens quid dicat, uisa uultus Domini claritate, uult in monte manere, et nec ad momentum descendere. Respuit gloriam seculi, totum quod in mundo blanditur contemnit, sola ei claritate solis emicans Christi facies placet. Quid putamus? quomodo placeret, si talem tunc posset intueri per corpus mortale, qualem nunc cernit exutus mortalitate. Certe non solum subteriacentem terram, sed et ipsum super se celum contemneret, tantum ut in monte cum Domino in perpetuum maneret. Sed descendendum est Petro de monte, sequendus est interim Dominus pauper, imitandus a Petro ille qui dixit: uulpes foueas habent, et uolucres celi nidos: Filius autem hominis non habet ubi caput suum reclinet . Imitandus in  crucis tormento, insuper uerso sursum crucis uestigio, et sic eternaliter intuenda facies Christi, sine ullo temporali defectu: quod nec ipse beatus tunc Petrus abnuit, qui etsi cum Domino in monte manere uoluit, tamen de figendis tabernaculis uoluntatem eius quesiuit. Sic enim dixit: Domine, si uis, faciamus hic tria tabernacula, ubi consequens intellectus est: Si non uis, non faciamus. Si ergo uis, maneamus; si non uis manere, descendamus. Sequitur:

18. Adhuc eo loquente, ecce nubes lucida obumbrauit eos. Et ecce uox de nube dicens: Hic est Filius meus dilectus, in quo mihi bene complacui, ipsum audite . Age, beate Petre, ablata est cura figendorum tabernaculorum, recessit Moyses, recessit Elias, quibus tabernacula facere uolebas. Serui  erant; non domini; uenerant non ut iuberent, sed ut audientes iusta complerent. Hic solus qui remansit est Dominus, hic solus quem estis secuti, dilectus est Filius. In hoc solo Patri bene complacuit. Et quidem potuit Moyses dici filius Dei, potuit et Elias. Fuit certe Moyses Deo dilectus, fuit et Elias, complacuit Deo in Moysen, complacuit et in Elia. Ad huius tamen comparationem, qui natus est ex substantia Patris, nec Moyses filius, nec Elias; nec Moyses Deo dilectus, nec Elias; nec Moyses acceptus, nec Elias; sed ut paterna uox edocuit: Hic est Filius meus dilectus, in quo mihi bene complacui: Non ergo Moysen, non Eliam, sed ipsum audite. Iusserat quippe Moyses fieri tabernacula, sed Christus  iubet edificari Ecclesiam. Ipsum ergo audi, uenerabilis Petre, qui te non tabernaculorum fictorem, sed ouium suarum constituit pastorem. Quid autem putamus, fratres, exprimi per nubem lucidam, nisi Noui Testamenti gratiam, et quidem ante aduentum Mediatoris, ut scriptum est, tenebrosa erat aqua in nubibus eris, hoc est obscura uerborum scientia in lege atque prophetis: sed iam Noui Testamenti doctrina non est in nube tenebrosa, sed per nubem lucidam tonans paterna uoce perspicua. Et notandum quod nubes lucida Moysen et Eliam tenet et obumbrat, aufert et occultat. Et cum Moysen et Eliam teneat et occultet, non tamen iam Moyses et Elias de nube sonant, in qua latent. Sed solus Pater per nubem loquitur. Sola nubes lucida paternam uocem  exprimit. Sic sic Noui Testamenti gratia legem et prophetiam obumbrat et conseruat, occultat et tenet. Obumbrat scilicet in littera, conseruat in spiritu. Occultat in figuris, tenet in mysteriis: sicque fit ut quidquid lex et prophetia loquitur, quanquam spiritualiter obseruandum, recipiatur. O quam multa de futura Noui Testamenti gratia ante aduentum Redemptoris in carne, cum tenebrosa esset aqua in nubibus eris, locuta est lex et prophetia. At ubi uentum est ad nubem lucidam, ubi nubes lucida Moysen obumbrat, et Eliam, silet Moyses, tacet Elias. Per solam nubem lucidam paterna uox insonat: Hic est Filius meus dilectus in quo mihi bene complacui, ipsum audite.

19. Et audientes discipuli ceciderunt in facies suas  super terram et timuerunt ualde: leuantes autem oculos, neminem uiderunt, nisi solum Iesum . uox illa que aures discipulorum percussit, siue per semetipsum, siue per angelicam creaturam clementum nubis Dominus commouerit; tamen per nubem sonuit. Quia uero de nube processit, que discipulos in terram ita constrauit, in modum tonitrui facta fuit, sicut tunc quando imminente passione idem Filius ad Patrem dixit: Nunc anima mea turbata est, et quid dicam, Pater? Saluifica me ex hac hora; sed propterea ueni in horam hanc. Pater, clarifica tuum nomen. uenit ergo uox de celo: Et clarificaui, et iterum clarificabo. Turba ergo que stabat, et audierat, dicebat tonitruum factum esse . Sed quid est quod ibi tonitruum audiens, turba non  cadit, hic autem discipuli in faciem cadunt, nisi quia ibi superbia, hic autem humilitas pauet? nec sine causa pauet, que premium tanti pauoris accepit. Unde et Dominus protinus accedit, discipulos tangit, ut surgant imperat, ne timeant iubet: que tamen carismata aliquid nobis spiritualis gratie innuunt. Ac si aperte Dominus discipulis dicat: Timendum erat, si Moysen audiendum uox clamaret; si Eliam imitandum moneret, quorum unus uiginti tria millia peccantium una die interfecit, nec pepercit; alter Baal prophetas sine ulla miseratione iugulauit, duosque quinquagenarios cum quinquaginta suis, centum scilicet uiros, celesti incendio concremauit. At quia ego audiendus predicor, qui publicanum in templo  confitentem iustifico, qui apostolum negantem recipio, qui meretricem lapidandam libero, qui latronem in cruce penitentem sanctifico: cur pauetis insolito? Sit itaque in lege pauor, in Euangelio amor. Timor enim non est in caritate, sed perfecta caritas foris mittit timorem . Sequitur:

20. Et descendentibus de monte, precepit eis iehsu dicens: Nemini dixeritis uisionem, donec Filius hominis a mortuis resurgat . Non statim ut Moyses et Elias de conspectu Domini et apostolorum sublati sunt, de monte descenderunt; sed sicut alius euangelista narrat, eadem nocte ibi manserunt, atque in sequenti die turbis exspectantibus, ad plana uenerunt. Sed nescio, fratres, utrum noctem senserunt, qui talem lucem uidere meruerunt: que etsi ab oculis  carnis, ut erat corporea, sublata est; mansit tamen in cordibus, ubi nullum occasum incorporea passa est. Sic denique et Moyses beatus internam lucem intus conspiciens, quadraginta diebus et noctibus, non famem, non sitim, non tenebras sensit, tantumque lux afflata aspectum interioris hominis dilatauit, ut etiam illa uideri posset, que antequam homo fieret, in principio Deus fecit. Ipsa illa lux est que in tenebris lucet, et tenebre eam non compre henderunt; ut quid hoc? quia dilexerunt homines magis tenebras quam lucem . Hanc lucem persecutores Christi uidere nequiuerunt, et ideo ad necem illius ceci peruenerunt: Si enim cognouissent nunquam Dominum glorie crucifixissent . Cognoscere autem illam poterant, si ad istius que in  monte facta est, peruenire potuissent: quod si factum fuisset, Christus nobis quod natus fuerat nichil profuisset. Inde etiam uehementer discipulos comminatur, ne ante resurrectionem eius ad cuiusquam notitiam hanc uisionem perducant. Denique cum passio eius pii Redemptoris in foribus adesset, audiens Pilatus ab eo Regnum meum non hinc .  Et illud: Qui est ex ueritate, audit meam uocem , quibusdam indiciis Filium Dei hunc esse existimans, toties sepiusque uult eripere atque dimittere. Inde est quod eum flagellari iubet, ueste purpurea circumdari, spinis coronari, ut hac ipsa derisionis plena uisione Iudeorum rabiem satiet, eosque ab eius interfectione reuocet. Qui igitur tam paruis uerborum signis de eius potentia sollicitus factus, tot tantisque argumentis uult illum dimittere, quid faceret, si scire posset, qualis in monte coram tribus discipulis apparuit? Credo quia ipsam Cesaris potestatem quam pauet, pro nichilo duceret. Interdicat ergo pius Redemptor discipulis, ne eum qualem agnoscunt, cuiquam prodant, ut incognitus despiciatur, comprehendatur, alligetur, flagelletur, conspuatur,  colaphizetur, spinis coronetur, crucifigatur, moriatur, sepeliatur; sicque ouis perdita queratur, inueniatur, inuentaque humeris pii pastoris imponatur, ut pastore a mortuis resurgente, ad celum ouis inuenta cum pastore feratur, qui cum Patre et Spiritu sancto uiuit et regnat Deus, per omnia secula seculorum. Amen.





S. AMBROSII AUTPERTI BENEuENTANI ABBATIS uITA SS. PALDONIS, TASONIS ET TATONIS.






OBSERuATIONES PRAEuIAE.

 1. Paulus Warnefridi, diaconus et monachus Casinensis, de his Actis eorumque auctore ita scribit in lib. uI de gestis Longob., cap. 40: Monasterium B. uincentii martyris quod iuxta uulturni fluminis fontem situm est, et nunc magna congregatione refulget, a tribus nobilibus fratribus, hoc est Tato, Taso et Paldo, iam tunc edificatum, sicut uiri eruditissimi Autberti eiusdem monasterii abbatis in uolumine quod de hac re composuit, scripta significant. De S. Autberto seu Autperto plura ad annum 778, quo decessisse fertur.

2. Carolus Magnus in diplomate suo sanctos uiros Paldonem, Tutonem et Tasonem appellat. Sic etiam Tutonem pingunt nonnulli, et Baldonem auctor uite S. Thome abbatis Farfensis.

3. Celeberrimum quondam fuit S. uincentii monasterium, situm in prouincia Samnio seu Beneuento ad fontem uulturni fluminis, duodecim fere millibus a Casino distans. In monasterii uincentiani Chronico, cuius fragmenta uaria edidit Andreas  Chesnius tomo II Hist. Franc. plura referuntur commendatione  digna. Istic floruerunt post sanctos monasterii conditores Autpertus et Iosue, abbates sanctissimi, hic seculo IX quo etiam nongenti monachi eiusdem cenobii a Saracenis martyrio sunt affecti. Floruit etiam seculo XI uenerabilis abbas Hilarius, qui miracula patrasse mortuus dicitur. Idem cenobium rexit Nicolaus de Fractura decretorum doctor, ante monachus Casinensis, qui regulam S. P. Benedicti commentariis illustrauit anno 1298. Istud monasterium, teste u. C. Angelo de Nuce abbate Casinensi in notis ad Chron. Casin., lib. I., cap. 4, nunc undique solitudinem spirat et horrorem, omni monachorum cultu destitutum, abbati tantum commendatario commissum.

4. S. P. Benedicti regulam monasterio ab origine impositam fuisse constat. Nulla tum monasteria condebantur, nisi ad huius prescriptum. Autpertus infra num. 18 regulam S. Patris iaudat, et Carolus Magnus in diplomate in uita S. Autperti relato, licentiam concedit monachis uincentianis eligendi abbatem  secundum regulam S. Benedicti.



PROLOGUS AUCTORIS.


 1. Humani generis primus parens ad imaginem Dei factus, in paradiso uoluptatis positus; ut uite precepta seruaret, ab ipsa uita que Deus est, fuit admonitus, et ne hanc pro minimo duceret mortem  est ei comminatus. Sed hec ille contemnens sponte deseruit Creatorem, et secutus est peremptorem. Deus uero, qui mentiri, ut est ueritas, non nouit, morti qua minatus eum addicit: dixerat enim  illi atque eius uxori: In quacunque die comedetis de ligno scientie boni et mali, morte moriemini . Que uidelicet sententia non solum corporis, sed et anime mortem ostendit. Sed quia benignissimus Deus serpentis suasionibus miserabiliter uidit hominem deceptum, fragiliorisque esse materie figmentum, noluit hunc esse in eternum damnatum. Hinc enim actum est, ut unigenitus Dei Filius carnem sumens moreretur pro nobis, ne mors anime ultra regnaret in nobis, ut quod in Adam perdideramus, in Christo reciperemus. Hinc enim scriptum est: Cum uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus . Sed quo caritatis ardore id fecerit  pro nobis, nullus uerbis explicat ex nobis; ait enim ipse Dei Filius: Sic Deus dilexit mundum, ut Filium suum unigenitum daret . Hinc iterum Paulus dicit: Qui dilexit me, et tradidit seipsum pro me. De quo rursus ait: Cum in forma Dei esset, non rapinam arbitratus est esse se equalem Deo: sed semetipsum exinaniuit formam serui accipiens in similitudinem hominum factus, et habitu inuentus ut homo. Humiliauit semetipsum, factus obediens usque ad mortem, mortem autem crucis . In qua scilicet humanitatis forma conuersatus inter homines per omnia ut homo, excepto peccato, iter eis ostendit quo ad derelicta gaudia repedare possint. Si autem quod sit hoc iter inquirimus, Dominum in Euangelio dicentem attendamus, ait enim:  Ego sum uia, et nemo uenit ad Patrem, nisi per me . Ecce audiuimus iter per quod patriam repetamus, uideamus nunc quibus modis ad ambulandum gressus dirigamus. Qui  dicit se in Christo manere, debet sicut ille ambulauit et ipse ambulare . Libet autem intueri que sint hec Christi uestigia, qui gressus, quibus in carne ambulauit pro nobis. Ut cetera taceam que euangelica plenitudine narrantur de baptismo ad tentationem ac ieiunium, de ieiunio ad predicationem,  de predicatione ad opprobria, de opprobriis ad flagella, de flagellis ad sputa, de sputis ad crucem, de cruce ad sepulturam peruenit. Ii etenim sunt gressus Dei in terra, de quibus Psalmista ait: uisi sunt gressus tui, Deus, ingressus Dei mei Regis . Hos imitandos esse denuntians Petrus ait fidelibus: Christus passus est pro nobis, uobis relinquens exemplum ut sequamini uestigia eius . His se passionibus sequi ipsa uia insinuat dicens: Si quis uult post me uenire, abneget semetipsum, et tollat crucem suam quotidie, et sequatur me . Et Paulus ait: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo . Ii gressus autem et angustam  ingrediuntur uiam, que ducit ad uitam. Ii ambulant super aspidem et basiliscum, et conculcant leonem et draconem: in his ambulauerunt apostoli, hos martyres et confessores sunt subsecuti. Hos per gressus perfecti incesserunt monachi, quibus specialiter a Domino dicitur: Tollite iugum meum super uos, et discite a me quia mitis sum et humilis corde, et inuenietis requiem animabus uestris .

2. Sed quia nos in illorum tempus deuenimus, de quo Dominus in Euangelio ait discipulis suis, quia abundabit iniquitas, refrigescet caritas multorum ; ac secundum Apocalypsis sententiam, nequaquam feruentes, sed  tepidos aspicimus monachos; ad incitandos animos eorum, tres nuper ad Christum conuersos  euangelica perfectione probatos auditorum animis ingerimus, Paldonem scilicet, Tasonem atque Tatonem, sanctorum Patrum sudoribus ac laboribus cequandos; ut qui desidiosi ac languidi antiquos Patres nostros nos imitari non posse causamur, horum nuper conuersorum uitam recolentes erubescamus. Hos ergo non temeritatis ausu impulsus, sed abbatis mei monita secutus, eaque modo stylo prosequor, de quibus adhuc testes existunt qui se hec ab his audisse confirmant.



INCIPIT uITA.


 3. Tres igitur ex nobili genere orti, iure consanguinitatis propinqui, Paldo, Taso et Tato, fuerunt uiri Beneuentani: ex quibus superior Paldo ex uno, Taso uero et Tato ex altero fratre sunt procreati. Ii euangelica uoce excitati, diuinoque amore inflammati, una eis sententia, unum consilium fuit, unumque exstitit uotum, patrie solum, diuitias parentesque relinquere, et nudos nudum Christum sequi, nudos cum nudo aduersario pugnare, Galliarumque prouinciam pro uoto expetere: atque inibi, corpore, non mente ductos, diuersa monasteria inquirere, lenique iugo Christi colla mentis submittere. Hoc autem idcirco studiose facere preuidebant, ut propter Christum ne uno qui superesse poterat aspectu uisionis  corporaliter fruerentur. Quid plura? ut animo et mente conceperant, iter preparant, nec moram faciunt, nec dilationem pretendunt. Sed carnalium parentum nexus pertimescentes, qui semper impedimentum fiunt ad Christum conuersis, eorum oculos pia simulatione deludunt, ita tamen ut mendacii crimen nequaquam incurrant. Dicunt enim se Romam pergere uelle, apostolorum principis Petri se suffragiis commendare, eiusque desiderata limina osculari: quod et fecerunt. Sicuti autem nobiles decet, oneratis animalibus stipendiis, preparatis ad sedendum equis, famulorum fulti obsequiis, sibi solique Deo quid agere uellent [suppl. conscii], gressus ad ambulandum mouent.

 Stirps ueneranda satis, nimium precelsa parente,
   Primus a principio luxit ut orbe dies.
Germine purpureo decus hoc tulit urbs Beneuentus
   Iure salutiferos traxit ab urbe uiros.
Scandere regna petunt sublimia corde sereno,
   Digne sacra ferunt signa pro lege Dei.
Terrea cuncta terunt, gazas ut stercora spernunt.
   Laudes magnifico gaude referre Deo.
      Cui salus et uirtus,
      Rex bonus inuictus.

4. At uero ubi proprios fines sunt egressi, Marsorumque [a 1Kb] prouinciam ingressi, descenderunt equis, admonuerunt pueros, ut cum equis et his que allata fuerant ad propria remearent. Et hoc propterea, quoniam sibi tale uotum exstitisse dicebant, ut ii tres tantum suis pedibus Romam pergere deberent. Quibus flentibus ac lugentibus, iure potestatis imperant ut recedant. Illis autem abscedentibus, dum prefati  famuli Christi scandunt iter, obuiam habent pauperes uilibus ac scissis indumentis adopertos. Iam ii paupertatis amore inflammati aiunt inter se: Ne sit in nobis quod mundus honoret, ne quod latro diripiat; his nos uestibus exuamus, pauperibus tribuamus, illorumque nos uilissimis ac sordidis induamus. Hinc perpendant qui nomen monachi pretendunt, quanti reatus criminis sit sub Christo paupere degentes, indumentis comptos et non moribus incedere. Ecce etenim ii, per quos hoc monasterium initium sumpsit, talibus induti amictis initium sue conuersionis dederunt.

Mundus ad ima ruit, miseros ad tartara ducit.
Mutemus uestes, nostras, Deus, instrue mentes:
Ne sit quod fortis, fur, latro tollere possint.

 5. Et ut ad propositum reuertar, cepto itinere pergunt, ad monasterium gloriose Dei genitricis Marie quod est in Sabinis perueniunt, in quo uir uite uenerabilis Thomas [b 1Kb] Pater preerat: de quo a pluribus audiui, quia olim in partibus Orientis constitutus, sicut ipse narrauit, tandiu ad Redemptoris sepulcrum orationi uacauit, quoadusque impetraret quod precibus postulabat. Denique, ut asserunt, nocte quadam precibus fatigato, soporeque depresso astitit ei quidam gestans in manu mire pulchritudinis panem, cui et dixit: Accipe hunc panem, et abscede; scito autem te minus ex eodem nunquam habiturum. Tante etenim deinceps, ut aiunt qui eum uiderant, compunctionis uir fuit, ut pene de Deo sine lacrymis nil posset loqui. Is dum prefatos Dei  famulos hospitio suscepisset, ut monachorum ac bonorum moris est Christianorum, cum fratribus, ut ei solitum fuit, secundum Domini preceptum eorum pedes abluere pergit. Ii autem qui aduenerant, delicata ac candida membra uilibus ac sordidis uestimentis tegebant, elegantem ac compositum uultus aspectum pretendebant. Quamobrem nec eorum secretum abscondi potuit oculis uiri Dei.

 6. Peracto itaque caritatis officio noctisque cursu transacto, cum aurora daret initium diei, seorsim eos blanda locutione inquisiuit qui essent, unde, cur aduenerint, ne forte aliquod preiudicium sustinerent, ne peccati crimine peracto fugerent, promittens se eis in quo ualeret adiutorium ministrare: tantum ut profiterentur, cur eis ita placuerit tantam simulationem arripere. Ad hec illi obstupefacti, uidentes consilium suum seniori celari non posse, consilio accepto, narrant cuncta per ordinem, qui fuerint, unde, cur aduenerint, queque gesserint, quorum filii, quibus nominibus uocarentur, qualiterue Romam pergere uellent, indeque Galliarum regiones expetere: multis eum adiurationibus constringentes, ne eorum proposito ipse fieret impedimento. Ad hec  ingemiscens uenerabilis senex ait: »Nequaquam, o filii, in hoc tam laudabili proposito uos impedire cupio, sed magis adiuuare: nec uos interim relinquam, aliquantisper uobiscum pergam, itineris uestri usque ad apostolorum limina me habebitis comitem.« Propterea autem uir Deo plenus itineris illorum particeps fieri gestiebat, ut eos, sicuti et fecit, suis salutaribus consiliis ab illius itineris longitudine reuocaret. Quod Dei prouidentia factum fuisse nullus ignorat, qui hoc monasterium cernit.

Hos specie, forma, cognoscit munere dogma,
Consilio refouet, leuat obsequio Pater almus,
Ne paueant, faueant, facilis pateat labor altus.

7. Pergunt interea simul ut senis fuit uoluntas, multisque lacrymis profusis deuotionem suam apostolorum  commiserunt suffragiis. Oratione uero completa cepit eos reuerende memorie iam dictus Pater uerbis suasoriis admonere, ut secum ad monasterium reuerterentur: et aliquandiu apud eum remorati, propositum institutionis sue uidendo et operando addiscerent, et tum demum quo eos Dominus uellet uocare properarent. Et ut uerbis illius utar: »Audite, inquit, o filii, consilium meum. Ad monasterium cui deseruio reuertimini mecum, et propter ardorem uestri desiderii, quanquam extra usum monasterii, intrinsecus uos recipiam, ut simul cum fratribus edatis, simul dormiatis, simul orationi uacetis, simulque ad opus manuum exeatis: ut his exercitiis probati sciatis quibus modis propositum monachi adimplere ualeatis.« Hec et his similia  eo dicente prebuerunt assensum, pariterque cum eo ad monasterium sunt regressi, in quo paucis diebus remorati ad plenum instructi sunt.

Te simul ecce petunt. Petri dum limina querunt,
Roma beata nimis, fratresque, senexque fidelis,
Quos trahit ipsa ferens fidei per littora nauis.

8. Accidit autem ut dum pater duorum fratrum, Tatonis scilicet atque Tasonis, cum ceteris parentibus huc illucque eos quererent, rapidissimo cursu  Romam uenirent. Quos dum studiose quererent, ac nequaquam inibi inuenirent; audiunt a dicentibus Sabinis, eos esse in monasterio gloriose Dei genitricis Marie. Tunc illi maioris amoris stimulis agitati spatium itineris illius quasi transuolantes, ad predictum monasterium peruenerunt: a predicto monasterii Patre petierunt, ut aspectibus illorum presentarentur. uenerabilis autem senex, ut erat suadibilis eloquio, admonuit ut exirent. Illis autem renitentibus compulit eos, ut sibi imperanti obedirent. Ut uero egressi sunt, parentesque eos uiderunt, uehementer flere ceperunt, eleuataque uoce ad eos dixerunt: Cur nos peccatores tanquam mortuos reliquistis? ut quid curam animarum nostrarum deseruistis? nullusne uobis inest pietatis affectus,  nulla consanguinitatis compassio? obsecramus, inquiunt, obsecramus, et per Deum conditorem celi et terre deprecamur, ne nos deseratis: quia ad Christum conuerti, et seculum funditus relinquere sumus parati. Sin autem, contestamur celum et terram, sanguinem nostrum de manu uestra a Deo fore querendum. Ad quorum uerba lacrymasque atque singultus dum illi pietate nequaquam mouerentur, seque, ut Deo promiserant, Gallias petere dicerent; propterea, ut aperte nunc cognoscimus, fertur senex ad eos uoce dixisse: Confidite, inquit, filii, confidite, et de Dei misericordia presumite; quia si modo meis monitis aurem obedientie accommodaueritis, multi per uestre actionis exemplum celeste ingredientur regnum. Audite, inquit, filii  hominum, audite consilium patris uestri, et horum preces spernere nolite. Ostendam uobis, si uultis, a Deo uobis locum preparatum. Spero enim in Domino, quoniam illic adimplebit Deus desiderium uestrum, ibique faciet Deo fructum acceptum. Indicium autem loci percipite, et ad eum quantocius properate.

Non Pater hos monitis, gemitu mouere parentes.
Sed patriam gentem contemnere rite fatentes,
Mollia spernentes, pro Christo dura ferentes.

9. Est autem, dilectissimi, locus ad quem uos ire desidero in Samnii partibus super ripam uulturni fluminis, ubi initium sumit a mille fere passibus, in quo uidelicet loco situm est oratorium martyris Christi uincentii nomine dedicatum: ex utraque  uero parte fluminis silua densissima, que habitationem tantum prestat ferarum, latibulaque latronum. Omnipotens autem Dominus cui uos famulatum exhibere desideratis, et uos in eodem loco illesos seruabit, et cunctis iter agentibus a timore latronum pacatum atque securum constituet, necnon et cerasis, dumis, ac sentibus, lignis fructiferis abundare faciet. Ite, ait, filii, et in eodem loco sine metu cuiuscunque permanete.

Hos pater ire monet, loca monstrat peruia nullis,
Arboribus multis, que comant flumina pulchris,
Montibus, et uentis, niuibus sunt frigida mestis

10. His igitur et huiuscemodi uerbis a rigore obstinationis emolliti, tanquam Christum in seniore loquentem attendentes, Apostolique dictum recordantes,  Nolite querere que uestra sunt singuli, sed que alterius ; ab his que ceperant reuocant animos, atque ab eodem benedictione percepta iter arripiunt, et ad hunc quem incolimus perueniunt locum, nichil secum in alimoniis corporis preter uiaticum in sportella ferentes, iam tunc non immemores illius precepti dicentis: Nolite solliciti esse quid manducetis, aut quid bibatis ; et, Nolite solliciti esse in crastinum . Sed illo qui propter miseriam inopum et gemitum pauperum ut pius pater exsurgit, qui talia agentibus repromittit dicens: Querite primum regnum Dei et iustitiam eius, et hec omnia adiicientur uobis ; hanc eorum fidem aspiciens, cito stipem largiendo adfuit.

 Tres iter assumunt, nichil huc nisi corpora ducunt.
Est regimen, uictus, tegmen, miseratio, Christus.
Lex quoque sacra Dei, lux noctis siue diei.

11. Nam cum ad hunc in quo residemus, ut dictum est, perueniunt locum, quia cuncta que ad usus corporis sunt necessaria deerant, ad illum protinus mentem erexerunt, in quo et per quem omnia uiuunt. Ingrediuntur denique oratorium, peragunt in Dei laudibus officium, atque superueniente nocte quieti membra deponunt. Sed cur dico, quieti? cum terratenus tantum artus locantes, ad morem patriarche Iacob lapides capitibus supposuerint. Dico tamen, quietem esse: in quo etsi caro tabescit, spiritus pinguescit. Et ecce facto paruo interuallo, uenit ad eos quidam homo ignotus nocturno silentio, regiamque [id est portam] oratorii pulsans ait: Quisnam  hoc in loco quiescit? Ad uocem exsiliens tacitus uenit ad eum uenerabilis Taso. Cui ille: Audiui, inquit, a dicentibus, quoniam hic peregrini adessent, et propterea a pastoribus meis ueniens, detuli modium farine ac uini, si habes ubi hoc quod attuli recondas. Tunc ille quedam uascula reperiens, tanquam a Deo sibi oblata suscepit que offerebantur: quo abscedente nullus deinceps compertus fuit quisnam ille fuisset qui hoc munus gratanter obtulisset. His igitur indiciis claret a quanta perfectione ceperunt ii, per quos hunc locum ad tante magnitudinis excellentiam perducere dignatus est omnipotens Deus.

Angelus accessit, dixitque: Quis hic requiescit?
Exsilit inde Taso tacito pede, pectore grato:
 Munera cui prestans uinum, similam, redit extra.

12. In hac denique Christi paupertate sollicite persistentes, eorum uita quam Deus ad exemplum plurimorum ostendere disposuit, longe lateque personuit, atque lucerna super candelabrum posita diutius latere non potuit: et cum multi eorum uitam imitari cupiunt, multitudo fraternitatis ad eos concurrere cepit.

Longe per [F., ter] centum sociis moderare talentum
Famina sacra ferunt, palmam bellique tulerunt:
Et capiunt multos ualido de gurgite ductos.

13. Primus itaque prefuit sacro gregi Paldo Dei famulus, qui erat omnino mitissimus, quique per omnia hoc in suis actibus ostendebat, quod suis subiectis uoce predicabat; ita amator Christi paupertatis,  nec sicuti carnales, estuans diuitiis terrenis. Hic nempe fertur ad confirmandas animas Fratrum, ut in paupertate quam ceperant perdurarent, dixisse: Credite mihi, fratres, quia monachus ille qui in hoc monasterio persistens usque ad finem permanserit, anima eius eterna supplicia nequaquam sustinebit, sed uitam eternam possidebit: et hoc sancte congregationis monasterium usque ad finem seculi ad seruandas animas permanebit. Quod quidam ignorantes, qua intentione hec prosecutus fuerit, falsa seipsos securitate decipiunt [a 1Kb] , quamuis male uiuentes, et contra Regulam Patrum [b 1Kb] facientes, hoc in monasterio si permanserint, saluos esse in futurum posse: cum constet omnibus quia quicunque in perpetratione criminis hoc in loco permanserint,  et ante extremi obitus diem se minime correxerint, ad uitam nequaquam posse transire. Dicendum autem illis est, nequaquam uirum Dei contra diuina eloquia sententiam protulisse; sed in illis hanc sententiam permanere dixisse, qui ipsorum sobriam et castam uitam ac laudabilem paupertatem uellent imitari.

Culmine preclaro renitens diademate sacro,
Primus preficitur PALDO reuerendus, et Abbas
Innumeras animas Christo super ethera mandat.

14. Interea turba fratrum succrescente, ceperunt contra uotum habere, per quod possent eisdem quos regebant subuenire. Dumque predicti uenerabilis Patris Thome immemores dicti, multos per eos in  hoc loco esse saluandos, amicam paupertatem sollicite requirentes [F. requirunt], abiicere conantur ea, que possidere uidebantur. Sed resistente eis diuino iudicio turba Fratrum, studuerunt magis secundum Apostolum non sua singuli, sed que alterius sunt, querere, et illud: Omnibus omnia factus sum, ut omnes saluos facerem . Multa siquidem tunc inter eos fuisse caritas, multa concordia unitatis, multa compassio fraternitatis refertur. Et quidem narrantur de eis quedam digna miraculis, sed nostrum ad hoc tantum fuit studium incitatum, ut quibus modis seculum ac diabolum uicerint, apicibus prosequamur. Neque enim maius esse potest miraculum, quam quod tota mente mundum reliquerunt. Et quia multi uidentur miraculorum  esse participes, sed nullatenus nomina habent scripta in celis, nequaquam hoc in tempore uirtutes in Ecclesia, sed perfectam uitam requirimus. Unde Dominus discipulos de subiectione demonum gaudentes deterret dicens: Nolite gaudere in hoc quia demonia uobis subiiciuntur . In quo uero  deberent letari, subdendo manifestat dicens: Gaudete autem quod nomina uestra scripta sunt in celis. Magna siquidem uirtus, magnumque et admirabile exstitit signum, sue conuersationis exemplo tam innumeros de terris eleuasse ad celos, de tenebris ad lucem, de morte ad uitam, de exsilio reduxisse ad patriam. Et ut cepta prosequar, sepe dictus uenerabilis Paldo, euangelice perfectionis uir per omnia consummatus, humanis rebus excedens presentis uite finem fecit u Id. Octobr., indict. 3, anno incarnationis dominice DCCXX, residente in sede apostolica uenerande memorie Gregorio II. Hic susceperat sacri cenobii regimina ab incarnatione Domini anno DCCuII sub sancto papa Sisinnio.

En, paradise, tuos uernantes collige flores
 Denis septenis [c 1Kb] annis moderatus habenis
Est Paldo felix, quando tua gaudia cepit.

15. Cui succedit in sancto regimine Taso, minor quidem annis, sed ardentior in sancto proposito omnibus illis. Quia uero nonnunquam is qui preest, si considerare negligat et contueri infirmorum imbecillitates, eosque non ut preualuerint, sed ut rigor districtionis eius dictauerit, uoluerit arctius astringere, nequaquam eos quo cupit perducere ualet, quia huic nimius zeli feruor potuit dominari: simile quiddam ei accidisse cognoscitur: nam cum hunc arduo itinere incedentem nequaquam sequi ualerent, penitus deserentes abiecerunt, fratremque eius maiorem natu loco eius constituerunt. Unde factum est ut ab utrisque partibus ad pontificem  Romanum relatio mitteretur. Quod cum Gregorius papa II audisset, factum improbat, hos contra canones fecisse notat, manusque suas in christum Domini extendisse denuntiat. Quibus et penitentiam indicens, huius facti efficaciam ademit: quam scilicet indictam sibi penitentiam uix cum magno difficultatis conamine, obsistente eris ardore, perficere ualuerunt.

Post sequitur socius retinens moderamina Taso [d 1Kb] ,
Qui minor est annis, ualidus sapientia quamuis.
Hic alacer, fortis, feruens quoque robore cordis.

16. Sed ut ostenderet omnipotens Deus quanti reatus crimen admississent ii qui pastorem a Deo preelectum abiecissent, nequaquam hac penitentia placatus, mox sine mora iudicium exercuit ultionis. Nam ita ceperunt singuli humanis rebus decedere,  ut duorum aut trium corporum fieret una memoria [e 1Kb] receptaculum. Eaque hac  grassata fuit sententia, quoadusque pene nullus eorum in corpore remaneret qui huius neui fuerant consilio maculati. Sed nec ipse diu moratus, eosdem est moriendo secutus. Idcirco autem huius facti aduersitatem huic operi  adnectimus, ut a tali deinceps seditione et pastor et grex alieni existant. Quia etsi nequaquam eos per hoc factum, utpote incipientes penitere, damnandos affirmare audemus, cum scilicet pastor zeli feruore, et grex pusillanimitate errauerit; tantum [F. tamen] incertum est utrum eos hec iudicii sententia ad plenum huius reatus crimine mundauerit, an etiam purgatorii [a 1Kb] post mortem supplicio ignis fuerint absoluti. Obiit autem Taso predictus Pater III Id. Ianuarias, anno dominice incarnationis septingentesimo uigesimo nono, indictione 11 [L., 12].

Fratri prelatus penam Taso fertque reatus
Annis post octo migrans, cui cesserat ordo:
Quem sequitur fratrum numerus sub peste necatus.

17. Succedunt preterea post huius discriminis luem, ut assolet, leta quedam atque iucunda, cum  superstes Tato loco paternitatis succedit. Hic denique uirtutum omnium matre plenus exstitit caritate, in animabus colligendis studiosissimus, zelo Dei feruentissimus, pietate uberrimus, discretione cautissimus: quique ueluti mater super filios, sic semper sollicitus fuit super subiectos, semetipsum in laboribus durissime exercens, gregi ut pater parcens; inter mites mitior existens, inter elatos zelum districtionis exercens. Fertur etiam ex quo ad monachi habitum uenit, nequaquam balneis usum fuisse, nunquam caput lauisse, nunquam nouaculam super caput aut barbam duxisse: et, quod his difficilius est, diebus opere manuum insudans, noctibus uigiliis perpetuis uacans; lorice onus ad carnem gestans, quousque uirtus corporis preualeret,  non deposuisse. Cum uero defessis ac fatigatis iam membris hanc ferre non posset, circulum sibi ex eadem occulte fieri precepit, quem et usque ad diem obitus sui gestauit. Hunc asserunt lectisternia refugisse. Fertur et hebdomadam ieiunio peregisse. His enim ac ceteris uirtutibus repletus ad finem usque perdurans, consummatus obiit in pace 111 Idus Decembris, ind. uero 6 [L., 7], felici gaudio letus, anno incarn. dominice septingentesimo trigesimo nono [b 1Kb] .

Hic prius abiectus, fit postea pastor honestus
Undenis actis, postquam Taso prefuit, annis.
Ad finem durans expleuit tempora longa,
Qui fuerat magnus studiis, opibus quoque largus.

18. Hec de his dixisse sufficiant, quorum nos  exempla ac facta preclara de seculi turbine ad hanc quietem perduxerunt. Sed horum aspicientes feruorem, cogit nos gemitus aliquid dicere de nostre conuersationis tepore, et quanquam meipsum primo ferire loquendo pertimescam, tamen ea in quibus iaceo, et mihi similes iacere cognosco, enarrare uitia sublato pudore [c 1Kb] non erubescam. Fortassis enim per  hanc humilitatis confessionem et mihi a Deo uenia dabitur, et illis salubris correctio ministrabitur. Sed unde exordiar? unde loquendo initium sumam? Omni enim ex parte sanctum a nobis propositum uiolatur, et pene nichil nobis superest, nisi quod sanctus Pater predixit Benedictus , per tonsuram et habitum nos Deo mentiri. uidemur pene omnes ad superbiam prompti, ad contentionem, ad scandalum, ad detractionem, ad mendacium, ad maledicendum, ad accusationis lesionem, ad contumaciam, ad iram, ad amaritudinem et despectionem, ad susurrationem, ad murmurium, ad gulam, atque ad ornatum uestium sumus illecti: et ut breuiter cuncta perstringamus, ea per que sancti celestia consecuti sunt regna, id est tribulationes, persecutiones,  aduersitates, angustias, passiones, contumelias, humilitatem, subiectionem, pau pertatem odio habentes; que nostra sunt, non que alterius querentes; falsos honores appetentes, ac per hoc inuicem inuidentes, inuicem mordentes; quidquid ad presens delectat, quidquid dulcedinis, tota mente requirimus, nescio per quod aliud iter, fallente nos uisu interiore, a sanctorum calle deuiantes, ad uitam nos posse peruenire confidimus. Ait enim Dominus: Arcta et angusta uia est que ducit ad uitam, et pauci sunt qui intrant per eam . Apostolus uero dixit: Per multas tribulationes oportet nos introire in regnum Dei . Et iterum: Si non compatimur, nec conregnabimus ; et, Nemo coronabitur, nisi  qui legitime certauerit . Eia, monachi nostri, quid ad hec dicturi sumus? aut  Scripturam mendacem, aut nosmetipsos mendaces ueraciter appellabimus. Sine uia enim tendentibus labor est itineris, non profectus. Aut forte decepti dicere poterimus  Dominum dixisse: Beati qui induti sunt cappa, uel qui usque in horam nonam ieiunant? nequaquam; dixit autem de his qui falsam religionem pretendunt: ueniunt ad uos in uestimentis ouium, intrinsecus autem sunt lupi rapaces . De illis autem, qui beati futuri sunt, ait: Beati pauperes spiritu, quoniam ipsorum est regnum celorum, etc. Intendamus qui hec abhorremus, quibus modis in Scriptura detestantur  ea que nunc sequi uidemur. Scriptum namque est: Superbis Deus resistit, humilibus autem dat gratiam ; et, Qui detrahit fratri, eradicabitur ; et, Neque maledici regnum Dei possidebunt ; et, Perdes eos qui loquuntur mendacium ; et, Cecidit accusator fratrum nostrorum  ; et, Qui irascitur fratri suo, reus erit iudicio ; et, ue qui scandalizauerit unum de pusillis istis qui in me credunt . Tot enim mortibus digni sumus, quot his malis exemplis scandalizamus. Sed nos, o dilectissimi fratres, superiorum pauperum, quorum mentionem feci, exempla attendamus, ne in uacuum currere uideamur: omni nisu, omni conamine, omni uirtute desudemus, ut ab his que dixi precipitiis educti, per iter sanctorum incedere ualeamus. Si enim unum in nobis bonum perfecte adesset, tot enumerata mala nequaquam inessent. Et quod est hoc bonum, nisi mandatum nouum? Mandatum nouum, inquit Dominus, do uobis, ut diligatis inuicem ; et, In hoc cognoscent omnes, quia  mei estis discipuli, si dilectionem habueritis ad inuicem. Qui enim diligit, ait Apostolus, legem impleuit ; et, Plenitudo legis est dilectio . Ego autem dico quia qui fratrem diligit, nequaquam detrahit, sed corrigit; qui uero detrahit, non diligit: qui autem non diligit, docente Ioanne, manet in morte . Si, inquam, radix huius dilectionis esset in nobis, omnia uirtutum  poma maturescerent; quia uero deest, in flore uanescunt.

19. Sed quia inducias ad corrigendum huius temporis a pio Redemptore accepimus, agamus ut in melius proficiamus. Non enim sufficit patrias, diuitias parentesque reliquisse, nisi nosmetipsos mortificemus. Diem ergo mortis quotidie attendamus, et in eternum non peccabimus; passiones Domini inspiciamus, et de presentibus iniuriis non dolebimus: sicque huius exsilii iter pergamus, ut egredientes de corpore, angelum lucis inueniamus, per quem defensi ab accusatore, illuc perueniamus ubi Deum cuncti cum angelis sine fine laudemus, ubi iam nullus erit metus mortis, nullus meror, nullus dolor, nulla amaritudo, nulla tenebrarum caligo; sed dies eterna,  dies beata: in qua qui inuenti fuerint, luce solis non egebunt, qui ab ipso Agno illuminati, sicut sol in regno Patris fulgebunt, ubi semper beati, semper gaudentes, semper letantes, semperque erunt cum Christo sine fine regnantes; ubi caritas in singulis regnabit, et Deus omnium in omnibus erit, qui in Trinitate perfecta uiuit et regnat per omnia secula seculorum. Amen.




uolume back matter






ORDO RERUM QUAE IN HOC TOMO CONTINENTUR



 SERGIUS I.
    Notitia historica. 9
    EPISTOLA ad Ceolfridum abbatem. 33

IOANNES uI.
    Notitia historica. 35
    CAUSA WILFRIDIANA. 41
    Antonii Pagi obseruationes. Ibid.
    Monumenta contemporanea. 45

IOANNES uII.
    Notitia in Ioannem. 52
    EPISTOLA ad Ethelredum regem Merciorum. 59
    EPISTOLA ALTERA, ad episcopos Britannie. 63

S. ALDHELMUS.
    uITA S. Aldhelmi, Faricio auctore. Ibid.
    CAPUT PRIMUM.---Familia regia, studia, monachatus, et abbatis munus. 65
    CAP. II.---Acta Rome; libri ab Aldhelmo scripti. 68
    CAP. III.---Miracula patrata, episcopatus, obitus, sepultura. 71
    CAP. Iu.---Corpus S. Aldhelmi eleuatum, et a sancto Dunstano in tumulo lapideo collocatum. Persecutio Danica. Miracula facta. 75
    CAP. u.---Energumenus, contractus et cecus sanati. 79
    Alia uITA S. Aldhelmi, e Capgrauii Legendis nouis Anglie. 83
    EXCERPTA de S. Aldhelmo. 85
    EPISTOLAE S. Aldhelmi. 87
    EPISTOLA PRIMA . Ibid.
    EPIST. II . 92
    EPIST. III . Ibid.
    EPIST. Iu . 95
    EPIST. u . 96
    EPIST. uI . 97
    EPIST. uII . 99
    EPIST. uIII . Ibid.
    EPIST. IX . Ibid.
    EPIST. X  Ibid.
    EPIST. XI . 100
    EPIST. XII . 101
     EPIST. XIII . 101
    EPIST. XIu . 102
    TRACTATUS de Laudibus uirginitatis. 103
    LIBER de Septenario et de Metris. 161
    PeMATA. 237
    PeMA de Laudibus uirginum. Ibid.
    PeMA de Octo principalibus uitiis. 281
    PeMA de Basilica edificata a Bugge, filia regis Anglie. 289
    PeMA de Aris B. Marie et duodecim apostolis dedicatis. 291
    uERSUS in honorem apostolorum. 297
    FRAGMENTUM de Die iudicii. Ibid.
    EPISTOLA anonymi ad sororem anonymam. 299
    DIPLOMATA quedam S. Aldhelmi 309

CONSTANTINUS PAPA.
    Notitia historica. 315
    EPISTOLAE. 335
    EPISTOLA PRIMA .---De uisione Egwini, de concilio habendo, de cenobio constituendo. Ibid.
    CHARTA Kenredi et Offa regum. 336
    EPIST. II .---Monasterium ab Egwino conditum sub eius potestate ita constituit, ut quedam tamen illi iura asserat. 338
    CHARTA Egwini episcopi Wigornensium. 340
    EPIST. III .---Propter ea que, tempore tyrannidis Barde, mota sunt aduersus sanctam et ecumenicam sextam synodum. 341

GEOLFRIDUS.
    Notitia historica. 347
    EPISTOLA ad Naitanum, regem Pictonum 349

FELIX.
    Notitia historica 357
    PROLOGUS ad sermones S. Petri Chrysologi. 359

BENEDICTUS CRISPUS.
    Notitia historica. 361
     QUERIMONIA de Constantino papa. 361
    PeMATION MEDICUM, in diaconatu suo scriptum. 369
    EPITAPHIUM CEADUAL, regis Anglosaxonum. 375

S. EGBERTUS.
    Notitia historica. 377
    Mansi Premonitio in Collectiones canonicas Egberti. Ibid.
    EXCERPTIONES e dictis et canonibus sanctorum Patrum concinnate et ad ecclesiastice politie institutionem conducentes. 379
    PeNITENTIALIS LIBRI PRIMI PARS PRIMA. 401
    CAPUT PRIMUM.---De presbyteri prudentia. Ibid.
    CAP. II.---Ius de uariis peccatis. Ibid.
    CAP. III.---De episcopi adulterio. 403
    CAP. Iu.---De presbyteri adulterio. Ibid.
    CAP. u.---De sacerdote qui seipsum impuris sermonibus uel aliquibus aliis uitiis polluit. Ibid.
    CAP. uI.---De presbytero qui baptizare detrectat ob itineris sui necessitatem. 404
    CAP. uII.---De non baptizato presbytero et de eo quem ipse baptizat. Ibid.
    CAP. uIII.---De episcopo et presbytero qui ordinem suum perdit. Ibid.
    CAP. IX.---De iis quibus indutus esse debet sacerdos cum missam celebrat. Ibid.
    CAP. X.---De sacerdote, cum calicem effundit, et de cibo ante Eucaristiam. Ibid.
    CAP. XI.---De presbytero, si aliquid magni pretii auferat. Ibid.
    CAP. XII.---De diacono et monacho, si fornicentur. Ibid.
    CAP. XIII.---De monachis et monialibus, si fornicentur. 405
    CAP. XIu.---De laicis, si fornicentur. Ibid.
    CAP. Xu.---De iniustis operibus iuniorum. Ibid.
    CAP. XuI.---De menstrue consuetudinis fornicatione, et de alia iniusta fornicatione. Ibid.
    CAP. XuII.---De ethnicorum fornicatione, et de eo qui nesciens esse bis baptizatus, et de eo qui ab illegitime fornicante presbytero baptizatus est, et de eo qui bis sua sponte baptizatus est. Ibid.
    CAP. XuIII.---De eo quod uir mulierem in baptimate suscipere debet, et mulier uirum. 406
    CAP. XIX.---De uiri et mulieres promissis. Ibid.
    CAP. XX.---De eo quod uirum non deceat uxorem suam nudam uidere; et de eo quod cum ipsa rem habere nequeat. Ibid.
    CAP. XXI.---De iniusta fornicatione. Ibid.
    CAP. XXII.---De diuersis homicidiis 407
    CAP. XXIII.---De episcopi, et presbyteri, et monachi occisione. Ibid.
    CAP. XXIu.---De uariis homicidiis Ibid.
    CAP. XXu.---De fratribus, quomodo cognatam uxorem sumere possunt, et de uariis rebus aliis. Ibid.
    CAP. XXuI.---De uiri lotione post coitum. 408
    CAP. XXuII.---De adolescentibus et puellis, in qua etate seipsos gubernare possunt. Ibid.
    CAP. XXuIII.---De eo quod cognati ceant, et quandiu mulier grauida a uiro abstinere debet. Ibid.
    CAP. XXIX.---De uxore que artem magicam exercet. Ibid.
    CAP. XXX.---De muliere, si infantem suum recens natum arte magica occidit. Ibid.
    CAP. XXXI.---De muliere que infantem suum occidit, et de Eucaristia ac esu sanguinis. 409
    CAP. XXXII.---De immolatione inimicorum, et de fascinatione ubi frumentum ardet. Ibid.
    CAP. XXXIII.---De fascinatione mulieris, et de uoto eius post mariti sui obitum. Ibid.
    CAP. XXXIu.---De periurio. Ibid.
    CAP. XXXu.---De iniustis operibus diei solis. 410
    CAP. XXXuI.---De misse celebratione pro monacho et laico. Ibid.
    CAP. XXXuII.---De mulieris perceptione sancte Eucaristie. Ibid.
    CAP. XXXuIII.---De uulpibus, et de auibus, et equis, ac feris bestiis que comedende sunt. 411
    CAP. XXXIX.---De apibus que pungunt homines, et de uariis rebus. Ibid.
    CAP. XL.---De porcis et aliis impuris animalibus. 412
    CAP. XLI.---De S. Dionysii et S. Augustini dictis. Ibid.
    PeNITENTIALIS LIBRI PRIMI PARS ALTERA. Ibid.
    CAPUT PRIMUM.---Quomodo aliquem deceat sibi precauere iuxta peccatorum rationem. Ibid.
    CAP. II.---De eo qui in extremo uite sue die ad penitentiam  peccatorum suorum se conuertere uelit, ut hoc illi non negetur. 412
    CAP. III.---De eo qui desiderat penitentiam agere, et uiaticum, hoc est Christi corpus, ex timore mortis, et de eo cui sermo ademptus est, antequam confessarius uenerit. Ibid.
    CAP. Iu.---De eo qui peccatorum suorum confessionem meditatur. 413
    CAP. u.---De eo quod quis in multis rebus a desiderio uite sue abstinere debeat, si peccatorum suorum emendationem facere uelit. Ibid.
    CAP. uI.---De eo quod penitentiam agenti non est licitum aliquam mercaturam exercere. Ibid.
    CAP. uII.---De eo quod penitens, post penitentie sue contritionem, non debeat reuerti ad eam. Ibid.
    CAP. uIII.---De eo quod penitens non obseruet id quod confessarius ipsi adnotat. Ibid.
    CAP. IX.---De eo quod penitenti per episcopi intercessionem remissio non detur. 414
    CAP. X.---De eo qui sacramentum desiderat in extremitate uite, et de malo quod inde oritur. Ibid.
    CAP. XI.---De eo quod presbyter penitentem non debeat suscipere absque uenia episcopi, nisi cum episcopum adire nequit. Ibid.
    CAP. XII.---De penitentibus, quibus temporibus remissio eis danda sit. Ibid.
    CAP. XIII.---De eo cui Eucaristia prohibita est, et sub hoc interdicto obit. 415
    CAP. XIu.---De eo qui pro diuersis peccatis suis ad penitentiam se conuertere uelit cum plena compunctione. 416
    CAP. Xu.---De S. Iacobi epistola, in qua dicit quomodo pro egroto homine orandum, et ipse oleo ungendus sit. Ibid.
    PeNITENTIALIS LIBER SECUNDUS. 415
    CAPUT PRIMUM.---De eo qui sponte hominem occidit. Ibid.
    CAP. II.---De muliere que fornicata est, et deinde, ex timore, infantem suum occidit. Ibid.
    CAP. III.---De eo qui seruum suum furti causa occidit, absque hundredi sui testimonio. 416
    CAP. Iu.---De eo quod mulier ex rancore occidat seruam suam. Ibid.
    CAP. u.---De eo qui seipsum occidit ex incuria aliqua, et de eo qui pro peccatis suis est punitus. Ibid.
    CAP. uI.---De eo qui indecenter fornicatur, hoc est cum bestiis, uel se cum iuuenibus polluit, uel masculus cum masculo. Ibid.
    CAP. uII.---De eo qui adulteratur uel adulterium commiserat. 417
    CAP. uIII.---De marito qui coniugem suam deserit, et de uxore que maritum suum deserit et alium eligit. Ibid.
    CAP. IX.---De marito qui uxorem et pellicem habet. Ibid.
    CAP. X.---De eo qui legitimam uxorem habet et adheret extraneis mulieribus. Ibid.
    CAP. XI.---De uiro qui duas sorores in matrimonium ducit uel de uxore fratrem unum post alium sumente. Ibid.
    CAP. XII.---De eo, si aliqua uxor desponsata sit, quod non permissum sit alteri unquam uiro rebus suis eam spoliare. Ibid.
    CAP. XIII.---De uiro qui uxorem uel puellam assumit cum iniustis rebus. Ibid.
    CAP. XIu.---De eo qui, ob iniustum concubitum, seruam procuratricem a domino suo allicit. 418
    CAP. Xu.---De eo: si puella uiro desponsata sit, et alius uir illam spoliet inuitam. Ibid.
    CAP. XuI.---De eo: si puella consecrata ad fornicationem alliciatur. De non consecrata puella que ad iniustum concubitum allicitur. Ibid.
    CAP. XuII.---De uiro cognatam in uxorem ducente. Ibid.
    CAP. XuIII.---De eo quod sanctus Gregorius de iniusto concubitu dicit. Ibid.
    CAP. XIX.---De uiro crebros coitus committente. 419
    CAP. XX.---Prior et posterior sententia eadem est, licet ita diuisa appareat. Ibid.
    CAP. XXI.---De eo: quomodo coniuges se gerere debeant coram Deo. Ibid.
    CAP. XXII.---De eo qui rem seducentem committit. Ibid.
    CAP. XXIII.---De eo qui permissum non est uanam diuinationem exercere. Ibid.
    CAP. XXIu.---De periurio, quomodo emendari debeat 420
    CAP. XXu.---De furto. Ibid.
    CAP. XXuI.---De falso testimonio. Ibid.
     CAP. XXuII.---De discordia cum proximo suo. 420
    CAP XXuIII---De furore. Ibid.
    CAP. XXIX.---De eo qui iuramentum prestat quod in gratiam cum proximo suo redire nolit. Ibid.
    CAP. XXX.---De eo cui permissum non est ut aliquis pecuniam suam ad iniustum tributum tradat. 421
    PeNITENTIALIS LIBER TERTIUS. Ibid.
    CAPUT PRIMUM.---De ordinatorum matrimonio. Ibid.
    CAP. II.---De iis qui sacerdotalem ordinem rite seruare desiderant. Ibid.
    CAP. III.---De presbyteris. Ibid.
    CAP. Iu.---De ministris Dei Ibid.
    CAP. u.---Quomodo sacerdos et diaconus se gerere debeant. Ibid.
    CAP. uI.---De episcopis et de aliis Dei ministris. Ibid.
    CAP. uII.---De hominibus ordinatis qui possessionem suam mercede aliis exponunt. 422
    CAP. uIII.---De ordinatorum procurationibus. Ibid.
    CAP. IX.---De eo quod ordinatus complacitum sumat cum muliere. Ibid.
    CAP. X.---De eodem. Ibid.
    CAP. XI.---De monachi et monache delictis. Ibid.
    CAP. XII.---De mulieris ministerio ad altare, quod ad eam non pertinet. Ibid.
    CAP. XIII.---De eo quod quilibet sacerdos statuta sua nosse debeat. 423
    CAP. XIu.---De eo quod S. Augustinus Romam miserit ad S. Gregorium, et S. Gregorius ei responsum miserit. Ibid.
    CAP. Xu.---De eo quod sacerdoti nichil prosit quod iustus sit, si iniustos ab iniustitia sua deducere nolit. 424
    CAP. XuI.---De conuersatione presbyterorum. Ibid.
    PeNITENTIALIS LIBER QUARTUS, in capita non diuisus. Ibid.
    Ex eiusdem Egberti Penitentialis libro secundo. 431
    DIALOGUS de institutione catholica. 435
    CANONES de remediis peccatorum. 443

GREGORIUS II.
    Notitia historica. 443
    EPISTOLAE ET CANONES. 495
    EPISTOLA PRIMA . Potestatem illi facit ut fidei mysterium incredulis gentibus annuntiet. Ibid.
    EPIST. II .---Commendat Bonifacium, ut illi faueat in suscepto ministerio. 498
    EPIST. III .---Commendat eumdem Bonifacium, et quas ad res missus sit exponit. 501
    EPIST. Iu . 502
    EPIST. u .---Laudat illorum in Christi fide constantiam, hortaturque ut Bonifacio, episcopo suo, sint obedientes. 503
    EPIST. uI .---Ut Bonifacio episcopo suo in omnibus obediant, et episcopia atque ecclesias construant. Ibid.
    EPIST. uII .---Confirmat illos in fide Christi, quam, relicto idolorum cultu, amplexi erant. 504
    EPIST. uIII .---De suscepto in tuitionem ac defensionem episcopo Bonifacio. 505
    EPIST. IX .---Gratulatur de infidelium conuersione, hortaturque ut in cepto uerbi ministerio constanter insistat. 506
    EPIST. X . 507
    EPIST. XI . 511
    EPIST. XII .---De sacris imaginibus. 511
    EPIST. XIII .---Iterum de sacris imaginibus. 521
    EPIST. XIu .---Respondet ad uarias eius interrogationes et consulta. 524
    EPIST. Xu .---De Gradensi Ecclesia non inuadenda. 526
    EPIST. XuI .---Significat de inuadendis alienis prouinciis Foroiuliensi episcopo interdictum esse. 527
    EPIST. XuII .---Tatwinum, Dorobernensem archiepiscopum, totius Anglie primatem agnoscit, et mandat agnosci. Ibid.
    EPIST. XuIII . 528
    EPIST. XIX.---Priuilegium Gregorii ad Basinum abbatem. 529
    CANONES PeNITENTIALES. 531
     CAPITULARE a Gregorio datum Martiniano episcopo, Georgio presbytero, etc., in Bauariam ablegatis. 531

S. uILLIBRORDUS.
    Notitia historica. 535
    DIPLOMATA ad S. Willibrordum uel ab eo collata. Ibid.
    CHARTA qua Hedenus Willibrordo episcopo dona confert. Ibid.
    CHARTA qua Irmina abbatissa Willibrordo episcopo concedit quidquid possidet in uilla Stancheim. 537
    CHARTA qua Aengilbaldus Willibrordo episcopo concedit quidquid sibi competit in uilla Waderlo. 538
    CHARTA qua Pipinus et Plectrudis, uxor eius, concedunt Epternacensi monasterio medietatem ipsius Epternaci. 539
    CHARTA qua Pipinus, filius Ansgisili, monasterium Epternacense sub sua defensione suscipit, et fratribus ibi congregatis concedit ut, defuncto Willibrordo, sibi ex semetipsis constituant abbatem. 541
    CHARTA qua Aengelbertus Willibrordo dona confert in Alfheim, loco Toxandrie. 542
    CHARTA qua Bertilendis, Deo sacrata, Willibrordo episcopo donat quidquid de materna hereditate possidet in Toxandria. 543
    CHARTA qua Ansbaldus monachus Willibrordo dona confert. 544
    CHARTA qua Ansbaldus monachus Willibrordo noua dona confert in pago Toxandrie. 545
    CHARTA qua Aengelbertus Willibrordo donat id quod possidebat in pago Toxandrie, in loco Eresloch et in loco de Osue. 546
    CHARTA qua Pipinus dux, cum matrona sua Plectrude, donat Willibrordo monasterium Suestrense. 547
    CHARTA qua Hedenus dux Willibrodo dona confert. 518
    CHARTA qua Arnulphus dux, Drogonis ducis filius, donat monasterio Epternacensi quidquid sibi a patre suo obuenerat in uilla Bollane. 549
    CHARTA qua Carolus, Pipini filius, monasterio Epternacensi concedit quidquid habet in Bollumuilla. 550
    CHARTA qua Carolus, maiordomus, dona confert monasterio intra muros Traiecti castri constructo. 551
    CHARTA qua Carolus, maiordomus, uillam Elisti donat Willibrordo et Basilie Sancti Saluatoris. 552
    CHARTA qua Rohingus et uxor eius Bebelina Willibrordo donant ecclesiam sanctorum Petri et Pauli in Antwerpo. 553
    TESTAMENTUM Willibrordi, quo plurima dona confert Epternacensi monasterio. 554

GREGORIUS III.
    Notitia historica. 557
    EPISTOLAE. 575
    EPISTOLA PRIMA .---Mittit illi pallium archiepiscopale, docetque quomodo uti debeat. Potestatem facit nouos episcopatus instituendi. De quodam presbytero et de diuersis eius interrogationibus respondet. Ibid.
    EPIST. II .---Commendat Bonifacium in Germaniam redeuntem, ut illum adiuuent, et, si quis illi se adiungere uelit, non prohibeant. 578
    EPIST. III .---Redeunte ad illos Bonifacio, monet ut ei obediant, atque ut paganicos omnes ritus procul abiiciant. 579
    EPIST. Iu .---Ut Bonifacium, sedis apostolice agentem uices, congrue suscipiant, et ad concilia que indixerit conueniant. 580
    EPIST. u .---Pro suscipienda sancte Ecclesie Romane defensione aduersus reges Longobardorum, qui illam armis suis uexabant. 581
    EPIST. uI .---De eadem re. 583
    EPIST. uII .---Probat quod Baioariam in quatuor episcopatus diuisit. Aliquot eius questionibus respondet. Concilium iuxta ripam Danubii celebrari iubet. Ibid.
    EPIST. uIII . 585
    EPIST. IX .---Ut Romam ueniat ad concilium. 586
    EXCERPTUM de diuersis criminibus et remediis eorum. 587
    Prefatio. Ibid.
    IUDICIA congrua penitentibus. 589

S. BONIFACIUS.
    Notitia historica in S. Bonifacium, Moguntinum episcopum et martyrem. 597
     Obseruationes preuie in duplicem S. Bonifacii uitam 599
    uITA S. BONIFACII, auctore Willibaldo, ipsius discipulo. 603
    CAPUT PRIMUM.---Qualiter in infantia Dei seruitium inchoauit. 604
    CAP. II.---Qualiter adolescentie incentiua primitus frangeret et omnibus bonis inhereret. 606
    CAP. III.---Quod doctrine uerbum omnibus preberet, et quod hanc non suo ante tempus arbitrio arripuerat. 608
    CAP. Iu.---De eo quod ab omnibus primatibus directus sit ad Cent, et quod ad Fresiam peruenit. 609
    CAP. u.---Qualiter, defuncto abbate suo, cum fratribus aliquantum tempus commoratus est, et postea ad Romam cum commendatitiis episcopi sui litteris peruenit. 612
    CAP. uI.---De eius reditu ex Roma, mandato pape; et quid in Thuringia, Francia et Fresia predicando effecerit: et de gestis cum Willibrordo episcopo. 614
    CAP. uII.---Quomodo Saxonum et Hessorum populos conuertit, et de gestis suis nuntium Romam misit; eodemque mox euocatus, cum papa collocatus est. 617
    CAP. uIII.---Quomodo Roma discedens Carolum Francorum ducem adiit, et quid in Hessis et postea in Thuringia predicando effecit. De tyrannis et deprauata religione in eadem prouincia. De nuntiis iterum Romam missis et duobus edificatis monasteriolis. 619
    CAP. IX.---De tertia eius Romam itione, et quomodo in reditu ad Odilonem Baioariorum ducem inuitatus diuertit, et quatuor in Baioariis episcopatus erexit, ac in Francia sub Carolomanno et Pippino celebratis synodis orthodoxam religionem restaurauit. 622
    CAP. X.---Qualiter synodalia iura in Francia sepius celebrans, in Frisiam predicaturus perrexit. 624
    CAP. XI.---De passione sancti Bonifacii. 626
    CAP. XII.---De sacri corporis in Fuldense monasterium translatione. 630
    ALIA/uITA S. BONIFACII, auctore Otlhono, monacho Benedictino. 633
    Prefatio ad monachos Fuldenses. Ibid.
    LIBER PRIMUS. 637
    LIBER SECUNDUS. 654
    Appendix ad precedentem uitam. 665
    Editoris Patrologie monitum. 669
    Serrarii prefatio ad suam Epistolarum S. Bonifacii recensionem. 671
    Wurdtweini prefatio. 675
    Doctoris Giles prefatiuncula. 681
    S. BONIFACII EPISTOLAE. 687
    EPISTOLA PRIMA . Ibid.
    EPIST. II . 689
    EPIST. III . 690
    EPIST. Iu . 692
    EPIST. u . 698
    EPIST. uI . Ibid.
    EPIST. uII . Ibid.
    EPIST. uIII . Ibid.
    EPIST. IX , Ibid.
    EPIST. X . 699
    EPIST. XI . Ibid.
    EPIST. XII . 700
    EPIST. XIII . 703
    EPIST. XIu . 707
    EPIST. Xu . 710
    EPIST. XuI. Ibid.
    EPIST. XuII . 711
    EPIST. XuIII . Ibid.
    EPIST. XIX . 712
    EPIST. XX . 713
    EPIST. XXI . 720
    EPIST. XXII . 721
    EPIST. XXIII . 722
    EPIST. XXIu . Ibid.
    EPIST. XXu . 723
    EPIST. XXuI . Ibid.
    EPIST. XXuII . Ibid.
    EPIST. XXuIII  724
    EPIST. XXIX . 725
    EPIST. XXX . 726
    EPIST. XXXI . 729
    EPIST. XXXII . 731
    EPIST. XXXIII . 732
    EPIST. XXXIu . 733
    EPIST. XXXu . 734
    EPIST. XXXuI . 735
    EPIST. XXXuII . Ibid.
    EPIST. XXXuIII . 736
    EPIST. XXXIX . 738
     EPIST. XL  739
    EPIST. XLI . 740
    EPIST. XLII . 741
    EPIST. XLIII . 742
    EPIST. XLIu . Ibid.
    EPIST. XLu . 743
    EPIST. XLuI . Ibid.
    EPIST. XLuII . Ibid.
    EPIST. XLuIII . Ibid.
    EPIST. XLIX . 744
    EPIST. L . 748
    EPIST. LI . 749
    EPIST. LII . Ibid.
    EPIST. LIII . 750
    EPIST. LIu . 751
    EPIST. Lu . Ibid.
    EPIST. LuI . Ibid.
    EPIST. LuII . Ibid.
    EPIST. LuIII . 753
    EPIST. LIX . 754
    EPIST. LX . 755
    EPIST. LXI . 756
    EPIST. LXII . 757
    EPIST. LXIII . 763
    EPIST. LXIu . 769
    EPIST. LXu . Ibid.
    EPIST. LXuI  769
    EPIST. LXuII . 771
    EPIST. LXuIII  772
    EPIST. LXIX . Ibid.
    EPIST. LXX . 773
    EPIST. LXXI . 774
    EPIST. LXXII . Ibid.
    EPIST. LXXIII . Ibid.
    EPIST. LXXIu . 776
    EPIST. LXXu . 777
    EPIST. LXXuI  778
    EPIST. LXXuII . Ibid.
    EPIST. LXXuIII . Ibid.
    EPIST. LXXIX  779
    EPIST. LXXX . 780
    EPIST. LXXXI . 781
    EPIST. LXXXII . Ibid.
    EPIST. LXXXIII . 782
    EPIST. LXXXIu . 783
    EPIST. LXXXu . 784
    EPIST. LXXXuI . 785
    EPIST. LXXXuII . 786
    EPIST. LXXXuIII . Ibid.
    EPIST. LXXXIX . Ibid.
    EPIST. XC . 787
    EPIST. XCI . 788
    EPIST. XCII. 789
    EPIST. XCIII. 790
    EPIST. XCIu . 792
    EPIST. XCu . 793
    EPIST. XCuI . Ibid.
    EPIST. XCuII . 795
    EPIST. XCuIII . 796
    EPIST. XCIX . 797
    EPIST. C . 798
    EPIST. CI . Ibid.
    EPIST. CII . 799
    EPIST. CIII . Ibid.
    EPIST. CIu . Ibid.
    EPIST. Cu. Ibid.
    EPIST. CuI . 800
    EPIST. CuII . Ibid.
    EPIST. CuIII . Ibid.
    EPIST. CIX . 801
    EPIST. CX . Ibid.
    EPIST. CXI . 802
    EPIST. CXII . 803
    IURAMENTUM quo S. Bonifacius se Gregorio II pape astrinxit. Ibid.
    CONCILIA que sub S. Bonifacio habita sunt. 805
    CONCILIUM BAGORIENSE, anno Christi 740 habitum. Ibid.
    CONCILIUM SALTZBURGIENSE, anno 741 habitum. Ibid.
    CONCILIUM GERMANICUM, auctoritate S. Bonifacii celebratum XI Kalendas Maii, anno Domini 742, sub Carolomanno, maiore domus regie. 807
    CONCILIUM LIPTINENSE, in quo approbantur superioris synodi Germanice decreta, nouaque sanciuntur, sub Carlomanno,  maiore domus regie, celebratum Kalendis Martiis anni 743. 809
    CONCILIUM SUESSIONENSE, sub Pippino, maiore domus regie, ab episcopis XXIII celebratum uI Nonas Martias, anno Christi 744, Zacarie pape III, Childerici regis II. 824
    CONCILIUM INCERTUM, circa annum Domini 745 celebratum. 826
    CONCILIUM item INCERTUM, anno 745 in Prouincia Francorum habitum. 829
    CONCILIUM GERMANICUM, auctoritate S. Bonifacii, Romane sedis legati, congregatum anno Domini 745, in quo Aldebertus et Clemens heretici damnantur, et post Geruilionem Moguntie episcopum ob crimen homicidii depositum sanctus Bonifacius factus est archiepiscopus Moguntinus. 830
    ROMANA SYNODUS, de hereticis a S. Bonifacio damnatis. 831
    Mansi dissertatio, de synodis in Germania, Gallia et Italia a S. Bonifacio et Zacaria papa habitis, et de litteris mutuis Zacarie pape et S. Bonifacii. 837
    S. BONIFACII SERMONES. 843
    SERMO PRIMUS.---De fide recta. Ibid.
    SERMO II.---De origine humane conditionis. 845
    SERMO III.---De gemina iustitie operatione. 847
    SERMO Iu.---De octo beatitudinibus euangelicis. 850
    SERMO u.---De fide et operibus dilectionis. 852
    SERMO uI.---De capitalibus peccatis et precipuis Dei preceptis. 855
    SERMO uII.---De fide et caritate. 856
    SERMO uIII.---Qualiter hic uiuatur, qualiter in futurum uiuendum sit. 858
    SERMO IX.---Qui actus sint omni studio euitandi, et qui tota uirium instantia sectandi. 860
    SERMO X.---De incarnatione Filii Dei, et humani generis reparatione. 862
    SERMO XI.---De duobus regnis a Deo statutis. 863
    SERMO XII.---Exhortatio de ieiuniis Quadragesime. 865
    SERMO XIII.---Quare ieiunia Quadragesime magis aliis ieiuniis ueneranda sint. 867
    SERMO XIu.---In die solemnitatis paschalis. 868
    SERMO Xu.---De abrenuntiatione in baptismate. 870
    S. BONIFACII MISCELLANEA. 871
    uITA ET MARTYRIUM S. LIuINI, precedente prologo. Ibid.
    DE PeNITENTIA. 887
    AENIGMATA DE uIRTUTIBUS, que misit S. Bonifacius ad sororem suam. Ibid.

S. ZACHARIAS.
    Notitia historica in Zacariam papam. 891
    S. ZACHARIAE EPISTOLAE. 917
    EPISTOLA PRIMA . Ibid.
    EPIST. II .---Respondet ad singula capita epistole precedentis. Ibid.
    EPIST. III .---Confirmat eius sedem episcopalem a Bonifacio archiepiscopo institutam. 922
    EPIST. Iu .---Laudat illos ob ea que in synodo recte fuerant constituta, hortaturque ut Bonifacii monitis obtemperare pergant. 923
    EPIST. u .---Mittit pallia pro tribus metropolitanis; et de duobus pseudoprophetis in Francia deprehensis. 925
    EPIST. uI .---Miratur quod pallium pro uno Grimone nunc petat, cum pro tribus antea postularit. Refellit calumniam de labe simoniaca, cuius insimulabatur. Suas illi uices non in Baioaria solum, sed per Galliam omnem delegat. 927
    EPIST. uII .---Non iterandum esse baptismum, quem imperitus sacerdos infractis uerbis administrat. 929
    EPIST. uIII .---Respondet de diuersis capitulis a Pipino per Ardobanium missis. 930
    EPIST. IX .---Ut recitentur in concilio que ad Pippini capitula rescripsit, discutianturque iterum Aldebertus, Godolsatius et Clemens. 938
    EPIST. X .---Rescribit ad ternas eius litteras, inter alia, de censu annuo duodecim denariorum Ecclesiis pendendo a singulis coniugiis seruorum; de actis in synodo Romana contra Aldebertum et Clementum, et de metropolitana sede Colonia Agrippine constituenda. 939
    EPIST. XI .---Respondet ad litteras quas Burchardus episcopus attulerat, precipue de forma et ministro baptismi, de uagis quibusdam episcopis et presbyteris, de Samsonis presbyteri Scoti heresi circa baptismum, de uirgilio item presbytero eiusque errore; de sede metropolitana non Colonie, sed Moguntie defixa.  Permittit denique ut sibi deligat successorem. 943
    EPIST. XII . Laudat illorum inter se et cum Ecclesia Romana coniunctionem, hortaturque ut ministeriis suis constanter insistant cum Bonifacio archiepiscopo, sedis apostolice uicario. 948
    EPIST. XIII .---Respondet ad epistolam Bonifacii et ad uarias eius questiones, quas per Lullum proposuerat. 949
    EPIST. XIu .---Moguntine sedis in metropolim erectio. 953
    EPIST. Xu .---Priuilegium monasterii Fuldensis. 954
    EPIST. XuI (Bonifacii ad Griphonem, fratrem Pippini maioris domus. Ibid.
    EPIST. XuII .---De concordia et pace inter Pippinum et Griphonem concilianda, et de corpore sancti Benedicti Cassinatibus restituendo. 955
    EPIST. XuIII .---Exponit quomodo in iis se gesserit que Gregorius II papa ipsi preceperat, et de monasterio Fuldensi quod construxerat. 956
    EPIST. XIX .---Mittit exemplar synodi Rome celebrate XI Kal. Aprilis, ac rescribit quid agendum sit de episcopis per pecuniam ordinatis. Ibid.
    EPIST. XX .---Non licere filium in matrimonium ducere illam quam pater de sacro fonte baptismatis suscepit. 957
    DECRETA. Ibid.

STEPHANUS II.
    Notitia in Stephanum II papam. Ibid.
    STEPHANI PAPAE EPISTOLAE. 993
    EPISTOLA PRIMA .---Gratias agit de promissis per Droctegangum abbatem, qui a Pippino missus ad Stephanum fuerat, cum is in Franciam uenire se uelle significasset. Ibid.
    EPIST. II .---Ut ipsius apud Pippinum regem petitioni faueant, eique in suscipienda Ecclesie causa operam suam conferant. 995
    EPIST. III .---Cunctante Aistulpho ciuitates restituere nouisque infestationibus Ecclesiam uexante, regem obtestatur ut opem ferat, et donationem sancto Petro promissam re ipsa implere studeat. 996
    EPIST. Iu .---Romana urbe ab Aistulpho et Longobardis obsessa, lacrymabiles litteras scribit, quibus opem iterum a Pippino uotis omnibus implorat. 999
    EPIST. u .---Missa fuit sub nomine Petri apostoli et Stephani ad eosdem pro subsidio contra Longobardos. 1004
    EPIST. uI .---Gratias agit ob urbem liberatam, collatumque in Ecclesiam Romanam beneficium. De Aistulphi regis morte, et Desiderio eius successore. Orat ut reliquas exarchatus et Pentapolis ciuitates nondum redditas, a Desiderio, iuxta fidem ab eo datam restitui iubeat. 1007
    EPIST. uII .---Ut Aistulphum, Longobardorum regem, qui iuramentum restituendi ciuitates et loca sibi donata uiolauit, cogant iustitiam facere de promissis. 1011
    EPIST. uIII.---Preceptum Stephani de hospitali et domo Rome Fulrado abbati concessa. 1013
    EPIST. IX . Ibid.
    EPIST. X . 1017
    EPIST. XI . 1018
    EPIST. XII . 1019
    EPIST. XIII . 1020
    REuELATIO Stephani pape. 1022
    RESPONSA Stephani pape, que cum in Francia esset in Carisiaco uilla, Brittanico monasterio dedit ad uaria consulta de quibus fuerat interrogatus. 1024

S. PIRMINIUS
    Notitia in S. Pirminium abbatem. 1029
    SCARAPSUS de singulis libris canonicis. Ibid.

CYPRIANUS
    Cassinensis monachus.
    Adnotatiuncula historica. 1049
    HYMNUS de S. Benedicto. 1051

S. CHRODEGANGUS.
    Notitia historica in S. Chrodegangum Metensem episcopum. 1053
     ueterum testimonium de S. Chrodegango. 1053
    REGULA MONACHORUM, auctore Chrodegango. 1057 Prefatio. Ibid.
    REGULAE CAPUT PRIMUM.---De humilitate. 1059
    CAP. II.---De ordine congregationis canonicorum. Ibid.
    CAP. III.---De eo quod in congregandis canonicis modus discretionis tenendus sit. 1060
    CAP. Iu.---De eo quod non debent clerici in congregatione canonica constituti stipendia superflua accipere, aut exigere, sed necessaria. Ibid.
    CAP. u.---De his qui in congregatione sibi commissa, solummodo ex familia Ecclesie clericos aggregant. 1061
    CAP. uI.---Qui clerici in congregatione canonica constituti, ecclesiastica accipere debeant stipendia. Ibid.
    CAP. uII.---De eo quod in congregatione canonica equaliter cibus et potus accipiatur. Ibid.
    CAP. uIII.---De mensura cibi et potus. 1062
    CAP. IX.---De septimanariis coquine. 1063
    CAP. X.---De archidiacono uel preposito. Ibid.
    CAP. XI.---De cellario. 1064
    CAP. XII.---De portario. Ibid.
    CAP. XIII.---De eo quod diligenter munienda sunt claustra canonicorum, in quibus dormiunt canonici. 1065
    CAP. XIu.---De his que a clero in nocte de lecto surgente primum dicenda atque speranda sunt. 1065
    CAP. Xu.---De officiis diuinis in noctibus. 1066
    CAP. XuI.---De uigiliarum antiquitate. Ibid.
    CAP. XuII.---De matutinis. 1067
    CAP. XuIII.---De hora prima. Ibid.
    CAP. XIX.---De opere manuum quotidiano. 1068
    CAP. XX.---De horis diei. Ibid.
    CAP. XXI.---De hora uespertina. Ibid.
    CAP. XXII.---De completis. 1069
    CAP. XXIII.---De recepto silentio post completum. Ibid.
    CAP. XXIu.---De eo quod horas canonicas canonici religiose obseruare debent. Ibid.
    CAP. XXu.---De diligentia psallendi. Ibid.
    CAP. XXuI.---De eo quod non pompatice standum est in ecclesia. 1070
    CAP. XXuII.---De proficiscentibus in itinere. Ibid.
    CAP. XXuIII.---De his qui in quibusdam leuioribus culpis delinquunt. Ibid.
    CAP. XXIX.---De grauioribus culpis. Ibid.
    CAP. XXX.---De reconciliatione penitentis capitale crimen. 1071
    CAP. XXXI.---De confessionibus. Ibid.
    CAP. XXXII.---Ordo ad penitentiam accipiendam, et confessionem faciendam. 1072
    CAP. XXXIII.---De excommunicatione culparum. 1073
    CAP. XXXIu.---De Quadragesime obseruationibus. Ibid.
    CAP. XXXu.---De temporibus in quibus semel aut bis in die clericis reficiendum est. 1074
    CAP. XXXuI.---De festiuitatibus sanctorum. Ibid.
    CAP. XXXuII.---Ut non presumat aliquis alterum cedere aut excommunicare. Ibid.
    CAP. XXXuIII.---Ut in congregatione canonicorum nulli liceat alterum defendere. 1075
    CAP. XXXIX.---De zelo bono quem debent serui Dei habere inuicem. Ibid.
    CAP. XL.---De infirmis canonicis. Ibid.
    CAP. XLI.---De uestimentis et calceamentis clericorum. Ibid.
    CAP. XLII.---De eleemosynis accipiendis. 1076
    CAP. XLIII.---De mensura sacerdotibus de eleemosynis accipienda, facienda. Ibid.
    CAP. XLIu.---De cura quam in populo sibi commissa debent habere clerici. Ibid.
    CAP. XLu.---Cui committi debeant stipendia pauperum. Ibid.
    CAP. XLuI.---De prepositis. 1077
    CAP. XLuII.---Quales uice prelatorum in congregatione fungi debeant. Ibid.
    CAP. XLuIII.---De pueris nutriendis custodiendisque. 1078
    CAP. XLIX.---Ut omnes canonici ad completorium ueniant. Ibid.
    CAP. L.---De cantoribus. 1079
    CAP. LI.---Quales ad legendum et cantandum in ecclesia constituendi sint. Ibid.
    CAP. LII.---Modus correptionis. 1080
    CAP. LIII.---Ut canonici cucullas monachorum non induant. 1081
    CAP. LIu.---Ut in cultu uestium discretionem teneant. 1082
    CAP. Lu.---Quod a prelatis gemina portio sit subditis impendenda. 1083
     CAP. LuI.---De familiaritate a clericis mulierum extranearum deuitanda. 1083
    CAP. LuII.---De clericis non manentibus in suo proposito. 1084
    CAP. LuIII.---De humiliatione facienda, propter Deum, carni. Ibid.
    CAP. LIX.---De iracundis doctoribus. Ibid.
    CAP. LX.---De doctrina et exemplis doctorum. 1085
    CAP. LXI.---De taciturnitate. Ibid.
    CAP. LXII.---De ebrietate a clero deuitanda atque detestanda. Ibid.
    CAP. LXIII.---De clericis. 1086
    CAP. LXIu.---De regulis clericorum. 1087
    CAP. LXu.---De generibus clericorum. Ibid.
    CAP. LXuI.---De sacerdotibus peccantibus. Ibid.
    CAP. LXuII.---Ut presbyter habeat unam ecclesiam. Ibid.
    CAP. LXuIII.---Ut clerici nuptialia conuiuia uitent. Ibid.
    CAP. LXIX.---De eo quod non per ambitionem sacerdotium appetendum. Ibid.
    CAP. LXX.---De eo quod remouentur presbyteri ab officio suo. Ibid.
    CAP. LXXI.---Pro infirmis orare, et ungere eos precipitur. Ibid.
    CAP. LXXII.---Oblationes in domibus offerri non oportere. 1089
    CAP. LXXIII.---Quomodo benedicendi sunt sponsus et sponsa. Ibid.
    CAP. LXXIu.---De solemnitatibus precipuis colendis. Ibid.
    CAP. LXXu.---De decimis diuidendis. Ibid.
    CAP. LXXuI.---Ut presbyteri per diuersa ab episcopis, aut laicis, indiscrete non mittantur. Ibid.
    CAP. LXXuII.---De illis qui soli missas contra canonicam auctoritatem canere presumant. Ibid.
    CAP. LXXuIII.---Ut presbyteri, inconsulto episcopo, non constituantur in ecclesiis, uel de ecclesiis expellantur ab aliquo. 1090
    CAP. LXXIX.---De libris quos unusquisque secum in ecclesia habere debet. Ibid.
    CAP. LXXX.---De non suscipiendis alterius Ecclesie clericis, et de susceptoribus eorum absque litteris commendatitiis, uel testibus a clericis in eadem Ecclesia militantibus. Ibid.
    CAP. LXXXI.---Epistola cuiusdam deicole in Christi nomine missa ad sacerdotes et clericos, predicationis atque instructionis causa ipsis directa. 1090
    CAP. LXXXII.---Alia epistola ad episcopum. 1092
    CAP. LXXXIII.---De doctrine discretione. 1094
    CAP. LXXXIu.---De clerico derelinquente clericatum suum. 1095
    CAP. LXXXu.---De eo quod non facile uincitur unus de ordine canonico. Ibid.
    Philippi Labbei obseruatio in suam editionem regule S. Chrodegangi. Ibid.
    REGULA CANONICORUM, secundum editionem Labbei. 1097
    DIPLOMA S. Chrodegangi pro fundatione Gorziensis monasterii. 1119
    CONFIRMATIO priuilegii precedentis. 1121

S. PAULUS I.
    Notitia historica in S. Paulum papam. 1125
    EPISTOLAE. 1135
    EPISTOLA PRIMA.---Paulus, diaconus Ecclesie Romane, significat de transitu Stephani pape. Ibid.
    EPIST. II.---Paulus, papa, gratias agit Pippino regi, auxilium postulans aduersus Longobardos. 1137
    EPIST. III.---Ad Pippinum regem, pro defensione sancte Dei Ecclesie, et pro monasterio quod ei concessit prope montem Seraptem. 1140
    EPIST. Iu.---Ad Pippinum etiam directa, in qua continentur gratiarum laudes pro exsultatione sancte Dei Ecclesie, et postulans ut semper in id decertare debeat. 1143
    EPIST. u.---Item ad Pippinum directa, in qua continentur uberrime benedictiones et gratiarum laudes, de firmo et incommutabili pollicitationis uerbo, et magna perseuerantia in perficiendis causis apostolicis. 1144
    EPIST. uI.---Item ad Pippinum directa, in qua continentur gratiarum actiones, eiusdem pape fidei constantia, ut nullus fauor aut terror ab eius amore aut caritate ullo modo possit separare. 1146
    EPIST. uII.---Gratiarum actiones Pippino redduntur de ipsis missis, qualiter una cum missis imperialibus suscepti sint. 1148
    EPIST. uIII.---Item ad Pippinum, in qua continetur abbascia Remedii episcopi, et Audecarii comitis, qualiter  iustitias B. Petri apud Desiderium quondam regem ex parte receperit. 1151
    EPIST. IX.---Gratias Paulus agit Pippino pro liberatione Ecclesie, et postulat ut filius eius, qui tum natus fuit, ex sacro baptismatis fonte excipere mereretur. 1153
    EPIST. X.---Ad Pippinum, in qua continentur gratiarum actiones, et uberrime benedictiones pro uita et incolumitate ipsius necnon Caroli et Carolomanni; item preceptum quod Marino presbytero direxit de titulo Chrysogoni, et de libris quos ei transmisit. 1155
    EPIST. XI.---In qua continentur uberrime laudes, et de missis apostolicis uel Grecorum in Francia morantibus, seu de Georgio et Petro. 1157
    EPIST. XII.---Gratias agit Pippino pro defensione Ecclesie, ipsum deprecans ut Desiderio regi suos obsides restitueret et pacis federa cum eo confirmaret. 1160
    EPIST. XIII.---Ad Pippinum pro defensione sancte Dei Ecclesie, in qua continentur gratiarum actiones, et uberrime benedictiones pro integritatis orthodoxe fidei obseruatione. 1162
    EPIST. XIu.---Paulus papa poscit ut rex Pippinus suos missos partibus Rome dirigat, et sibi de salute uel sospitate sua innotescat, et qualiter in itinere egerit, et quomodo Dominus inimicos eius in manus ipsius tradiderit. 1163
    EPIST. Xu.---Gratias agit pontifex Pippino regi; de sanitate ipsius necnon Caroli; de Marino presbytero, et de Rauenna, qualiter contra eamdem mala machinantur consilia. 1164
    EPIST. XuI.---Ad regem, pro defensione Ecclesie, et de collocutione cum Desiderio rege in urbe Rauenna. 1166
    EPIST. XuII.---Ad regem, de monacho quodam Acosma ab Alexandrino patriarcha directo. 1168
    EPIST. XuIII.---Generalis populi senatusque Romani ad Pippinum, in qua continentur gratiarum actiones, agi urque de litteris quas rex eidem populo direxit pro fide seruanda erga Romanam Ecclesiam et domnum Paulum apostolicum. Ibid.
    EPIST. XIX.---Gratiarum actione premissa pro exaltatione sancte Romane Ecclesie, Paulus Pippinum rogat ut missum suum Romam dirigat. 1170
    EPIST. XX.---De sanitate Pippini percunctatur Paulus, simulque de missis suis qui ad regiam urbem fuerant directi. 1172
    EPIST. XXI.---Scribit Paulus ad Pippinum de Marino presbytero et eius iniquo consilio, deque consecratione ipsius. 1173
    EPIST. XXII.---Ad Carolum et Carolomannum reges, de litteris ab eis directis, et ut cum domino genitore eorum semper pro defensione sancte Dei Ecclesie decertare debeant. 1174
    EPIST. XXIII.---Ad eosdem, quibus gratias agit et fausta precatur sanctus Paulus. 1175
    EPISTOLARUM PAULI LABBEANA SYLLOGE. Ibid.
    EPISTOLA PRIMA .---De ipsius electione ad pontificatum spondet se in ea fide et concordia quam Stephanus, decessor eius, Pippino regi pastus est, cum suis permansurum. Ibid.
    EPIST. II .---Accusat, inter cetera, Desiderium regem quod promissas Ecclesie Romane ciuitates non restituat, oratque ut illum ad has reddendas impellat, et ne aliis litteris suis, quas de laxandis eius obsidibus illius impulsu scripsit, fidem habeat. 1177
    EPIST. III .---Laudat Pippinum et gratias agit quod, aduentantibus ipsis legatis, Remigio fratre et Authario duce, Desiderius rex ciuitates et patrimonia Ecclesie ex parte restituerit, partem alteram in certum tempus redditurum se condixerit. 1180
    EPIST. Iu .---Conqueritur iterum de Desiderio rege, quod promissam legatis integram restitutionem non prestet, et de comminatoriis litteris quas scripserat. Orat Pippinum ut tres legatos Ecclesie causa mittat. Ibid.
    EPIST. u .---De sacra mensa Stephano pape a Pippino rege donata; quo ritu Rome ab eius missis  ad beati Petri confessionem oblata, et a Paulo papa suscepta atque consecrata sit. 1182
    EPIST. uI .---Gratias agit de misso ad se sabano in quo Pippini filia, sacris undis abluta, suscepta fuerat, et quo pacto exceperit significat. 1183
    EPIST. uII .---Petit auxilium aduersus Grecos, qui Rauennam oppugnaturi nuntiabantur; oratque ut Desiderium quoque regem et alios ad ferendam opem excitet. 1184
    EPIST. uIII .---Laudat illos, et hortatur ut in tuenda Ecclesie defensione parentum suorum uestigiis insistant. 1185
    EPIST. IX .---Monachos a Remedio Pippini fratre Romam missos ad discendam psalmodie modulationem, Simeonis, prioris schole cantorum discipline traditos esse, ut postulabat. 1187
    EPIST. X .---Gratias agit pro fideli opera Ecclesie Romane prestita. Laudat gentem Francorum eiusque reges, et benedictiones uberrimas impertit. 1188
    EPIST. XI, siue, Diploma pro immunitate monasterii sancti Hilarii Galeatensis sub Rauennatense Ecclesia positi 1189
    EPIST. XII .---De ecclesia ac monasteriis a se erectis in paternis edibus sub titulo sanctorum Stephani pape et martyris, et Syluestri pape et confessoris. 1190
    Epistola Pauli, que tam a Carolinis quam a Labbeanis Codicibus aberat, ad Egbertum Eboracensem archiepiscopum, et Eadbertum regis Anglorum filium. 1195

ALANUS.
    Alani abbatis Homiliarium memoratur. 1197

S. AMBROSIUS.
    Notitia historica in S. Ambrosium Cadurcensem episcopum. Ibid.

STEPHANUS III.
    Notitia in Stephanum III papam. 1235
    STEPHANI III EPISTOLAE. 1248
    EPISTOLA PRIMA .---Narrat Itherium, missum regium, in Beneuentano ducatu strenuam pro Ecclesie utilitatibus operam nauasse: quo nomine gratias agit, petitque ut Itherii fidem remuneretur. Ibid.
    EPIST. II .---De Chrystophoro et Sergio filio eius, qui cum Dodone et ceteris Francis Stephanum papam interficere conati sunt. 1249
    EPIST. III .---Gratulatur eis quod ad fraternam concordiam reconciliati sint. Petit ut Longobardos cogant ea reddere que de patrimonio Ecclesie inuaserunt. 1251
    EPIST. Iu .---Obnixe conatur dissuadere ne alter ipsorum Desiderii filiam uxorem ducat, siue sororem suam Gisilam Desiderii filio tradant in matrimonium. 1253
    EPIST. u .---Rogat ut fiat eius compater spiritalis. 1257

S. STURMIUS.
    Notitia in S. Sturmium, abbatem Fuldensem. Ibid.
    S. STURMII OPUSCULA. 1259
    Ordo officii in domo S. Benedicti ante Pascha. Ibid.
    Antique consuetudines monasteriorum ordinis S. Benedicti. 1261
    Appendix.---Fragmentum placiti regii aduersus Sinleum qui bona ecclesie Fuldensis usurpauerat. 1263

S. AMBROSIUS AUTPERTUS.
    Notitia in S. Ambrosium Autpertum, abbatem Beneuentanum. 1265
    uita S. Ambrosii Autperti cum obseruationibus preuiis. Ibid.
    S. AMBROSII OPUSCULA. 1277
    SERMO de cupiditate. Ibid.
    SERMO de lectione euangelica. 1291
    HOMILIA in Transfiguratione Domini. 1305
    uITA sanctorum Paldonis, Tasonis et Tatonis. 1319




 FINIS TOMI OCTOGESIMI NON
