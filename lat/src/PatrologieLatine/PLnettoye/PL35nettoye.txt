
PATROLOGIAE TOMUS XXXu.

S. AUGUSTINI

TOMI TERTII PARS ALTERA.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE. Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXXu.


S. AUGUSTINI



TOMI TERTII PARS ALTERA.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, Accurante M * * * *, Cursuum completorum Editore.

TOMUS TERTIUS. Pars altera.
16 uOL. PRIX: 85 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLIGE: PRÈS LA BARRIÈRE D'ENFER. 1841.


ELENCHUS OPERUM QUAE IN HOC TERTIO TOMO CONTINENTUR.


IN II PARTE.
QUAESTIONUM EuANGELIORUM LIBRI II. 	1321
QUAESTIONUM SEPTEMDECIM IN EuANGELIUM SECUNDUM MATTHAEUM LIBER UNUS. 	1365
IN IOANNIS EuANGELIUM TRACTATUS CXXIu. 	1379
IN EPISTOLAM IOANNIS AD PARTHOS TRACTATUS X. 	1977
EXPOSITIO QUARUMDAM PROPOSITIONUM EX EPISTOLA AD ROMANOS, LIBER UNUS. 	2063
EPISTOLAE AD ROMANOS INCHOATA EXPOSITIO. 	2087
EXPOSITIO AD GALATAS, LIBER UNUS. 	2105



CONTENTA IN APPENDICE.
DE MIRABILIBUS SACRAE SCRIPTURAE LIBRI III. 	2149
DE BENEDICTIONIBUS PATRIARCHAE IACOB. 	2199
QUAESTIONES uETERIS ET NOuI TESTAMENTI. 	2213
IN B. IOANNIS APOCALYPSIM EXPOSITIO. 	2417





Main uolume text




[OPERA OMNIA AUGUSTINI HIPPONENSIS.]





[1Kb] S. AURELII AUGUSTINI HIPPONENSIS EPISCOPI QUAESTIONUM EuANGELIORUM LIBRI DUO  . [1Kb] [1Kb] 



Prologus.

 Hoc opus non ita scriptum est, ac si Euangelium exponendum ex ordine susceptum esset a nobis: sed pro arbitrio et tempore consulentis, cum quo legebatur, si quid ei uidebatur obscurum. Ideoque multa, et fortassis obscuriora pretermissa sunt; quia iam ea nouerat, qui ea que nondum nouerat, inquirebat, nec teneri uolebat festinationem suam in iis que antea iam sic acceperat, ut etiam assiduitate audiendi atque tractandi, memorie stabiliter firmeque mandaret. Nonnulla etiam hic non eodem ordine inueniuntur exposita, quo in Euangelio narrata sunt; quoniam quedam festinatione dilata, cum tempus daretur, retractabantur, et eo loco scribebantur, qui uacuus in ordine iam expositarum rerum subsequebatur. Quod posteaquam comperi, ne quis forte querens aliquid legere in hoc opere, quod eum in Euangelio mouisset et ad querendum excitasset, tedio perturbati ordinis offenderetur ; feci ut ad ordinem numerorum prescriptis titulis, quod cuique opus esset, facile inuestigaret.




TITULI QUAESTIONUM LIBRI PRIMI IN EuANGELIUM SECUNDUM MATTHAEUM  .
    I. Quod ait, Nemo nouit Filium nisi Pater.
    II. Quod discipuli Domini ceperunt uellere spicas, et manducare.
    III. De lino fumigante.
    Iu. De ceco et muto.
    u. Quod ait, Et si ego in Beelzebub eiicio demones.
    uI. Quod ait, Progenies uiperarum.
    uII. Quod ait, Sicut enim fuit Ionas in uentre ceti tribus diebus et tribus noctibus.
    uIII. Quod ait, Cum Spiritus immundus exierit ab homine.
    IX. De fructu centeno, sexageno, et triceno.
    X. Quod ait, Colligite primo zizania.
     XI. De grano sinapis quod maius fit omnibus oleribus.
    XII. De fermento quod accepit mulier, et abscondit in farine satis tribus.
    XIII. De thesauro in agro abscondito.
    XIu. Quod dixerunt Iudei, Unde huic sapientia hec et uirtus?
    Xu. Quod ambulauit in mari ad discipulos.
    XuI. Quid sit, Munus quodcumque est ex me, tibi proderit.
    XuII. Quod ait, Omnis plantatio quam non plantauit Pater meus, eradicabitur.
    XuIII. De puero Centurionis et filia Chananee mulieris.
    XIX. Quid significent muti, et ceci, et surdi, et claudi, qui curandi oblati sunt Domino.
    XX. Quod ait, Facto uespere dicitis, Serenum erit; rubicundum est enim celum.
    XXI. Quod ait, Elias quidem uenturus est, et restituet omnia.
    XXII. De illo qui sepe cadebat in ignem et aliquando in aquam.
    XXIII. Quod ait, Ergo liberi sunt filii, cum tributum exigeretur.
    XXIu. Quod ait, Qui autem scandalizauerit unum ex pusillis istis.
    XXu. Quod oblatus est ei debitor decem millium talentorum.
    XXuI. De diuite qui non intrat in regnum Dei.
    XXuII. Quod duobus seorsum discipulis se passurum indicat.
    XXuIII. Quod cum Iericho egrederetur, duos cecos illuminat.
    XXIX. Quod ait discipulis, Dicetis monti huic, Tolle et iacta te in mare.
    XXX. Quod ait, Et qui ceciderit super lapidem istum, confringetur.
    XXXI. De homine rege qui fecit nuptias filio suo.
    XXXII. De septem fratribus qui unam uxorem habuerunt.
    XXXIII. Quid sit quod ait, Tota lex pendet in his duobus preceptis.
    XXXIu. Quod ait, Quid enim maius est, aurum, an templum quod sanctificat aurum?
    XXXu. Quod ait, Excolantes culicem, camelum autem glutientes.
    XXXuI. Quod ait, Quoties uolui congregare filios tuos sicut gallina?
    XXXuII. Quod ait, Orate ne fiat fuga uestra hieme uel sabbato.
     XXXuIII. Quod ait, Sicut fulgur exit ab oriente, et peruenit usque in occidentem.
    XXXIX. Quod ait, ab arbore fici discite similitudinem.
    XL. Quod ait de Iuda, Bonum erat illi non nasci.
    XLI. Quod triginta argenteis uenditus est.
    XLII. Quod ait, tibi fuerit corpus, illo congregabuntur aquile.
    XLIII. Quod ait, Non bibam amodo de hac generatione uitis.
    XLIu. Quod spuerunt in faciem eius, et colaphis eum percusserunt.
    XLu. De trina Petri negatione.
    XLuI. Quod a longe secutus est Dominum euntem ad passionem.
    XLuII. Quod ter Dominus orauit priusquam traderetur.

TITULI QUAESTIONUM LIBRI II IN EuANGELIUM SECUNDUM LUCAM.
    I. Quod Zacarias audit ab angelo, Exaudita est oratio tua.
    II. Quod de nauicula docet turbas.
    III. Quod ait leproso mundato, uade, ostende te sacerdoti.
    Iu. De paralytico qui per tectum est ad eum depositus.
    u. Quomodo duos patres habere potuerit Ioseph.
    uI. De septuaginta septem generationibus.
    uII. De eo qui habebat dexteram manum aridam.
    uIII. Quod ait, Mensuram bonam, confertam, et coagitatam, et supereffluentem dabunt in sinum uestrum.
    IX. Quod ait, Numquid potest cecus cecum ducere?
    X. De illo qui fodit in altum et posuit fundamentum super petram.
    XI. De pueris sedentibus in foro et ad inuicem clamantibus.
    XII. Quod ait, Nemo lucernam accendens operit eam uase, aut subtus lectum ponit.
    XIII. De illo in quo erat legio demoniorum.
    XIu. De Septuaginta duobus discipulis.
    Xu. Quod ait, Si quod in te est lumen tenebre sunt, ipse tenebre quante sunt?
    XuI. Quod ait, Nunc uos, Pharisei, quod deforis est calicis, et catini mundatis.
    XuII. De digito Dei.
    XuIII. De ieiunio filiorum sponsi.
    XIX. De illo qui descendens ab Ierusalem in Iericho  incidit in latrones.
    XX. Quod Martha excepit illum in domum suam, ubi Maria sedebat ad pedes eius.
    XXI. De illo qui media nocte ab amico petit tres panes.
    XXII. De pane et pisce et ouo.
    XXIII. Quod ait, Tulistis clauem scientie.
    XXIu. Quod ait, nina plus est quam esca.
    XXu. Quod ait, sint lumbi uestri precincti, et lucerne ardentis.
    XXuI. De mensura trictici quam dat fidelis dispensator familie.
    XXuII. Quod ait, Cum uideritis nubem orientem ab occasu.
    XXuIII. Quod ait de statura corporis cui non possint aliquid addere.
    XXIX. Quod ait, Nolite in sublime extolli.
    XXX. De inuitatis ad cenam.
    XXXI. De sumptibus ad turrem edificandam, et rege qui habet uiginti millia.
    XXXII. De sale infatuato et oue perdita.
    XXXIII. De duobus filiis quorum iunior profectus est in regionem longinquam.
    XXXIu. Quod ait, Facite uobis amicos de mammona iniquitatis.
    XXXu. Quod ait, Si in alieno fideles non fuistis.
    XXXuI. Quod ait, Nemo potest duobus dominis seruire.
    XXXuII. Quod ait, Regnum celorum uim paritur.
    XXXuIII. De diuite ad cuius ianuam iacebat Lazarus ulcerosus.
    XXXIX. Quod dixerunt discipuli Domino, Adauge nobis fidem.
    XL. De decem leprosis.
    XLI. De illo qui in tecto est, et uasa eius in domo.
    XLII. De illo qui in agro est, ut non redeat retro.
    XLIII. De uxore Loth.
    XLIu. De duobus in lecto et duabus molentibus et duobus in agro.
    XLu. De iudice iniquo quem uidua interpellabat.
    XLuI. De homine nobili qui abiit in regionem longinquam accipere sibi regnum.
    XLuII. De camelo per foramen acus.
    XLuIII. De ceco illuminato, cum propinquaret Iericho.
    XLIX. De uita sanctorum, cum resurrexerint.
    L. Quod ait, Orate ne intretis in tentationem.
    LI. Quod scriptum est de Domino, Finxit se longius ire.





LIBER PRIMUS. Questiones in Euangelium secundum Mattheum.



QUAEST. I. [MATTH. c. XI, u\ 27.]

Cum diceret, Nemo nouit Filium nisi Pater, non dixit, Et cui uoluerit Pater reuelare; quemadmodum cum diceret, Nemo nouit Patrem, nisi Filius, addidit, et cui uoluerit Filius reuelare. Quod non ita intelligendum est, quasi Filius a nullo possit cognosci, nisi a Patre solo; Pater autem non solum a Filio, sed etiam ab eis quibus reuelauerit Filius. Sic enim potius dictum est, ut intelligamus et Patrem et ipsum Filium per Filium reuelari; quia ipse est menti nostre lumen: ut quod postea intulit, et cui uoluerit Filius reuelare, non tantum Patrem, sed etiam Filium accipias: ad totum enim quod dixit, illatum est. uerbo enim suo ipse Pater declaratur: uerbum autem non solum id quod per uerbum declaratur, sed etiam seipsum declarat.



II. [Ib. XII, 1.]

Quod discipuli Domini ceperunt uellere spicas, et manducare, quod nisi confricantes eas, facere non possent; hinc est, Mortificate membra uestra, que sunt super terram: id est, quia quisque non transit in corpus Christi, nisi carnalibus exspoliatus fuerit indumentis; hinc est et, Exuite uos ueterem hominem ; hinc est et, Circumcisione  non manufacta in exspoliationem carnis .



III. [Ib. XII, 20.]

In lino fumigante [1 1Kb] notandum quia et desertum lumine facit putorem.



Iu. [Ib. XII, 22.]

Tunc oblatus est ei demonium habens, cecus et multus: id est, qui non credit, et subditus est diabolo; qui non intelligit, et non confitetur ipsam fidem, de qua dictum est, Ore autem confessio fit in salutem ; uel qui non dat laudem Deo.



u. [Ib. XII, 27-29.]

Quod dixit, Et si ego in Beelzebub eiicio demones, etiam secundum uestram sententiam: igitur peruenit in uos regnum Dei; quia regnum diaboli stare non potest, quod aduersum se diuisum esse fatemini. Regnum Dei nunc dicit, quo damnantur impii, et a fidelibus de peccatis suis penitentiam nunc agentibus secernuntur. Fortem illum appellat, quia ipse tenebat, ne possent uiribus suis ab  illo se homines eruere, sed per gratiam Dei. uasa eius dicit omnes infideles. Nisi prius alligauerit fortem: alligauerit dixit, potestatem illi ademerit impediendi uoluntatem fidelium a sequendo Christo, et obtinendo regno Dei.



uI. [Ib. XII, 34.]

Progenies uiperarum eos dicit, quia et diaboli filios appellat. In tantum enim quisque filius eius est, in quantum eum peccando imitatur.



uII. [Ib. XII, 40.]

Sicut enim fuit Ionas in uentre ceti tribus diebus et tribus noctibus; sic erit Filius hominis in corde terre tribus diebus et tribus noctibus. Sexte ferie diei partem qua sepultus est cum preterita nocte, pro nocte et die accipias, hoc est pro toto die; sabbati noctem et diem; et noctem dominicam cum eodem die illucescente: ac per hoc accipiendo partem pro toto, habes triduum et tres noctes. Quod enim dicuntur decem menses pregnantis, nouem sunt pleni; sed initium decimi pro toto accipitur. Et quod se Dominus ostendit in monte, post sex dies factum dicit unus euangelista ; alter uero post octo dies dicit , partem posteriorem primi diei in quo futurum hoc Dominus promisit, et partem priorem nouissimi diei in quo completum est quod promisit, pro totis atque integris diebus annumerans: ut intelligas eum qui dixit, post sex dies, solos medios commemorasse, qui uere toti atque integri completi sunt. In Genesi enim a lumine incipit dies, et finit ad tenebras , ad significandum lapsum hominis: nunc autem a tenebris ad lucem, sicut dictum est, De tenebris lucem clarescere : quia a peccatis homo liberatus, peruenit ad lucem iustitie.



uIII. [Ib. XII, 43-45.]

Cum spiritus immundus exierit ab homine: significat quosdam ita credituros, ut ferre non possint labores continentie, et ad seculum redituri sint. Quod dictum est, Assumit secum alios septem, intelligitur quia cum quis ceciderit de iustitia, etiam simulationem habebit. Cupiditas enim carnis expulsa per penitentiam a consuetis operibus, cum non inuenerit in quibus delectationibus correquiescat, auidius redit, et rursus occupat mentem hominis, si cum pulsa esset [1 1Kb] , negligentia subsecuta est, ut non introduceretur tanquam habitator mundate domui sermo Dei per sanam doctrinam. Et quoniam non solum habebit illa septem uitia, que septem uirtutibus spiritualibus [2 1Kb] sunt contraria, sed etiam per hypocrisim se ipsas uirtutes habere simulabit; propterea assumptis secum septem aliis nequioribus, hoc est, ipsa septenaria simulatione, redit illa concupiscentia, ut sint nouissima hominis peiora quam erant prima.



IX. [Ib. XIII, 13, 23.]

Quod dicit, Aliud centesimum, aliud sexagesimum, aliud trigesimum: centesimum martyrum, propter satietatem [3 1Kb] uite uel contemptum mortis: sexagesimum uirginum, propter otium interius,  quia non pugnant contra consuetudinem carnis; solet enim otium concedi sexagenariis post militiam, uel post actiones publicas: trigesimum coniugatorum, quia hec est etas preliantium; ipsi enim habent acriorem conflictum, ne libidinibus superentur.



X. [Ib. XIII, 25-30.]

Omnis immunditia in segete, zizania dicuntur. Quod primo separata zizania dicuntur [1 1Kb] , quia tribulatione precedente separabuntur impii a piis: quod per bonos Angelos intelligitur fieri; quia officia uindicte possunt implere boni bono animo, quomodo rex [2 1Kb] , quomodo iudex; officia uero misericordie mali implere non possunt.



XI. [Ib. XIII, 31.]

Granum sinapis ob feruorem fidei, uel quod dicatur uenena expellere, maius fit omnibus oleribus, id est dogmatibus. Dogmata autem sunt placita sectarum, id est, quod placuit singulis sectis.



XII. [Ib. XIII, 33.]

Fermentum quod accepit mulier, et abscondit in farine satis tribus: mulierem, sapientiam dicit: fermentum, dilectionem; quod feruefacit et excitat. In farine autem satis tribus, uel tria illa in homine, Ex toto corde, et ex tota anima, et ex tota mente ; uel tria illa fructifera, Centenum, sexagenum, tricenum ; uel tria illa genera hominum, Ne, Daniel et Iob .



XIII. [Ib. XIII, 44.]

Thesaurum in agro absconditum, dixit duo Testamenta legis in Ecclesia, que quis cum ex parte intellectus attigerit, sentit illic magna latere: et uadit et uendit omnia sua, et emit agrum illum, id est, contemptu temporalium comparat sibi otium, ut sit diues cognitione Dei.



XIu. [Ib. XIII, 54.]

Quod dixerunt Iudei, Unde huic sapientia hec et uirtutes? sapientia in his que loquebatur, uirtutes in his que operabatur. Ideoque et Apostolus cum dixit Christum Dei uirtutem, et Dei Sapientiam ; uirtutem ad signa retulit propter Iudeos, sapientiam autem ad doctrinam propter Grecos, id est Gentes.



Xu. [Ib. XIu, 26-33.]

Quod dixerunt discipuli phantasma esse, significat id quod dictum est, Putas, inueniet fidem in terra ; quia quidam qui cesserint diabolo, de Christi aduentu dubitabunt. Quod autem Petrus implorat a Domino auxilium, ne mergatur, significat quibusdam tribulationibus etiam post ultimam persecutionem purgandam esse Ecclesiam. Quod et Paulus significat dicens: Saluus erit; sic tamen quasi per ignem . Quod sequitur, ut adorantes omnes qui in naui erant, dicerent, uere Filius Dei es, significat claritatem eius tunc manifestam futuram, per speciem iam uidentibus, qui per fidem nunc ambulant.



XuI. [Ib. Xu, 5.]

Munus quodcumque est ex me, tibi proderit; id est, munus quod offers causa mei, ad te iam pertinebit: quibus uerbis significant filii iam non sibi opus esse parentum pro se oblationes, quod ad eam etatem peruenissent, ut possent iam ipsi offerre pro se. In hac ergo etate constitutos, ut possent parentibus  suis hoc dicere, cum hoc dixissent, negabant Pharisei reos esse, si parentibus suis non prestarent honorem.



XuII. [Ib. Xu, 13.]

Omnis plantatio quam non plantauit Pater meus celestis, eradicabitur: id est, carnalis cupiditas, secundum quam sentientes offendebantur de pretermissis rerum signis, uel etiam traditionibus suis; et precepta uite non curabant, que a cupiditate animum purgant.



XuIII. [Ib. uIII, 13; Xu, 28.]

Quod et puerum Centurionis, et filiam Chananee mulieris non ueniens ad domos eorum, saluat; significat Gentes, ad quas non uenit, saluas fore per uerbum suum. Quod ipsis rogantibus filii sanantur, intelligenda est Ecclesie persona, que sibi est et mater et filii: nam simul omnes, quibus constat Ecclesia, mater dicitur; singuli autem iidem ipsi filii appellantur.



XIX. [Ib. Xu, 30.]

Quod turbe obtulerunt Domino mutos; qui eum non laudant, uel non confitentur fidem: cecos; qui non intelligunt, etiamsi obtemperant iubentibus: surdos; qui non obtemperant etiamsi intelligunt: claudos; qui precepta non implent.



XX. [Ib. XuI, 2, 3.]

Quod dixit Dominus, Facto uespere dicitis, Serenum erit; rubicundum est enim celum; id est, sanguine passionis Christi, in primo aduentu indulgentia peccatorum datur. Et mane, Hodie tempestas; rubet enim cum tristitia celum; id est, quod secundo aduentu igne precedente uenturus est. Faciem ergo celi iudicare nostis; signa autem temporum non potestis? Signa temporum dixit de aduentu suo uel passione, cui simile est roseum celum uespere: et item de tribulatione ante aduentum suum futura, cui simile est mane roseum cum tristitia celum.



XXI. [Ib. XuII, 11.]

Quod dixit Dominus, Elias quidem uenturus est, et restituet omnia; id est, uel eos quos persecutio Antichristi conturbauerit; uel ut ipse restituat moriendo que debet.



XXII. [Ib. XuII, 14, 18.]

Quod dixit, Sepe cadit in ignem, et aliquando in aquam: ignem ad iram, quod alta petat: aquam ad uoluptates carnis. Item quod dicunt discipuli, Quare nos non potuimus eiicere eum? ne illis miraculis faciendis extollerentur in superbiam, admoniti sunt potius per humilitatem fidei, quasi per sinapis granum, elationem terrenam, que montis nomine significata est, curare ut transiret.



XXIII. [Ib. XuII, 25.]

Quod dixit, Ergo liberi sunt filii: in omni regno intelligendum est liberos esse filios, id est, non esse uectigales. Multo ergo magis liberi esse debent in quolibet regno terreno filii regni illius sub quo sunt omnia regna terrena.



XXIu. [Ib. XuIII, 6.]

Quod Dominus dicit, Qui autem scandalizauerit unum de pusillis istis, id est, ex humilibus, quales uult esse discipulos suos, non obtemperando, uel etiam contraueniendo, sicut de Alexandro erario Apostolus dicit ; expedit ei ut mola asinaria suspendatur collo eius, et precipitetur in profundum maris: id est, congruit ei cupiditas rerum temporalium, cui stulti et ceci colligantur,  eum deuinctum pondere suo deducat ad interitum.



XXu. [Ib. XuIII, 24-31.]

Quod oblatus est Domino debitor decem millium talentorum, et iussit eum uenumdari, et uxorem eius, et filios, et omnia que habebat, et reddi: intelligendum est decem preceptorum Legis eum fuisse debitorem; et pro cupiditate atque operibus suis, tanquam uxore et filiis, penas soluere debuisse, quod est pretium eius: pretium enim uenditi, supplicium damnati intelligitur. Quod dixit, Noluit ignoscere conseruo suo, sed abiit et misit eum in carcerem, et reliqua; intelligendum, tenuit contra eum hunc animum, ut supplicia illi uellet. Conserui autem qui narrauerunt Domino que fiebant, potest intelligi Ecclesia, que et illum soluit, et illum ligat.



XXuI. [Ib. XIX, 23, 25.]

Quod ait Dominus, diuitem non intrare in regnum Dei; et discipuli dicunt, Quis potest saluus fieri? cum pauci sint diuites in comparatione multitudinis pauperum: intelligendum quod omnes qui talia cupiunt, in eorum numero haberi animaduerterint.



XXuII. [Ib. XX, 17.]

Quod Dominus seorsum se duobus discipulis passurum refert  , ad confirmandum in posterum testimonium fecit: quia dixit, In ore duorum uel trium testium stabit omne uerbum . Ut enim neque uulgaretur quod dicebat, neque careret humani testimonii firmitate, paucioribus quam duobus dicere non potuit. uel ad sacramentum caritatis ostendendum: minus enim quam inter duos caritas esse non potest. Erat autem ille non necessitate debiti propter peccatum suum, sed ad soluenda nostra peccata caritate passurus.



XXuIII. [Ib. XX, 29-34.]

Ab Iericho egreditur Dominus; iam de ista terra resurrectione discedens. Sequuntur eum turbe multe; credunt in eum populi et gentes. Duo autem ceci sedentes iuxta uiam, significant de utroque populo quosdam iam coherentes per fidem dispensationi temporali, secundum quam Christus uia est; et desiderantes illuminari, id est, aliquid de uerbi eternitate intelligere, quod transeunte Iesu impetrare cupiebant, id est, per meritum fidei qua creditur Filius Dei et natus homo et passus propter nos. Per hanc enim dispensationem quasi transit iehsu, quia talis actio temporalis est. Oportebat autem ut tantum clamarent, donec resistentis sibi turbe strepitum uincerent; id est, tam perseueranter animum intenderent orando atque pulsando, quousque consuetudinem desideriorum carnalium, que tanquam turba obstrepit cogitationi lucem ueritatis eterne uidere conanti, uel ipsam hominum carnalium turbam studia spiritualia impedientem, fortissima intentione superarent. Itaque audiens iehsu qui ait, Patenti dabitur et querens inueniet, et pulsanti aperietur , uenientes ad se, ipso scilicet desiderii ardore peruenientes ad id quod desiderant, stans eos tangit, atque illuminat. Non enim sicut illa dispensatio temporalis, ita etiam uerbi eternitas transit, que in seipsa manens omnia innouat . Quapropter  quia fides incarnationis temporalis ad eterna intelligenda nos preparat, transeunte Iesu admoniti sunt ut illuminarentur, et ab stante illuminati sunt. Temporalia enim transeunt, eterna stant.



XXIX. [Ib. XXI, 21.]

Quod Dominus dicit discipuli suis, Dicetis monti huic, Tolle et iacta te in mare, de superbia dixit que ad seculares pertinet: hoc sibi seruus Dei dicere debet, ut eam a se repellat, quia ipsi non congruit. uel quod per eorum fidem, quia per eos Euangelium predicatum est, ipse Dominus qui mons appellatus est , ablatus est a Iudeis, ut in Gentes tanquam in mare porro iaceretur.



XXX. [Ib. XXI, 44.]

Quod Dominus dicit, Et qui ceciderit super lapidem istum confringetur: super quem uero ceciderit, conteret eum: de his dicit quod cadent super eum, qui illum modo contemnunt, uel iniuriis afficiunt; ideo nondum penitus interereunt, sed tamen confringuntur, ut non recte ambulent: super quos autem cadit, ueniet illis desuper in iudicio cum pena perditionis; ideo dixit, Conteret eos, ut sint impii tanquam puluis, quem proiicit uentus a facie terre .



XXXI. [Ib. XXII, 2-9.]

Quod Dominus dixit, Simile est regnum celorum homini regi qui fecit nuptias filio suo; nuptias dixit uerbum incarnatum, quia in ipso homine suscepto Ecclesia Deo copulata est. Quod dixit, Tauri mei et altilia occisa sunt: tauros dixit principes plebium; altilia uero, omnia saginata. Quod dixit Dominus, Ite ad exitus uiarum, et quoscumque inueneritis, uocate ad nuptias: uie intelliguntur dogmata Gentium; quia ex omnibus illis ad nuptias uenerunt, id est, Christo crediderunt.



XXXII. [Ib. XXII, 25.]

Quod Sadducei dicunt Domino, Fuerunt apud nos septem fratres, et unus accepta uxore obiit, et secundus, et ceteri; intelliguntur homines impii, qui fructum iustitie non potuerunt afferre in terra per omnes septem mundi etates, quibus ista terra consistit: postea enim et ipsa terra transiet, per quam omnes illi quasi septem mariti steriliter transierunt.



XXXIII. [Ib. XXII, 40.]

Quod Dominus dicit, In his duobus preceptis tota Lex pendet et Prophete; pendet dixit, id est, illo refertur, ibi habet finem.



XXXIu. [Ib. XXXIII, 17, 19.]

Quod Dominus dixit, Quid enim maius est, aurum, an templum quod sanctificat aurum? et item dixit, Quid enim maius est, donum, an altare quod sanctificat donum? intelligendum templum et altare ipsum Christum; aurum et donum, laudes et sacrificia precum, que in eo per eum offerimus. Non enim ille per hec, sed ista per illum sanctificantur.



XXXu. [Ib. XXIII, 23 et 24.]

Quod Dominus dixit, Excolantes culicem, refertur ad id quod dixit, decimare illos minuta queque. Camelum glutientes, refertur ad id quod dixit, Preteritis grauiora Legis; misericordiam, et iudicium, et fidem: ut iste sit sensus, Minima obseruatis, maxima contemnitis. Ex hac enim peruersitate etiam illud eis accidit, quo possunt hec per allegoriam referri, ut dimitterent Barabbam  , quia uidelicet ipse non solueret sabbatum, quod magna diligentia carnaliter obseruabant; occiderent autem Dominum spiritualiter sabbatum insinuantem per misericordiam et iudicium et fidem, que illi maxime contemnebant. Nam et culicis nomine non absurde figuratur seditiosus homicida; quia hoc animal et strependo inquietat, et sanguine delectatur: et cameli nomine propter humiliantem se ad subeunda onera magnitudinem, intelligitur congruenter Dominus.



XXXuI. [Ib. XXIII, 37.]

Quod dixit Dominus ad Ierusalem, Quoties uolui congregare filios tuos, sicut gallina congregat filios suos sub alas, et noluisti? hoc genus animantis magnum affectum in filios habet, ita ut eorum infirmitate affecta et ipsa infirmetur; et quod dfificilius in ceteris animantibus inuenies, alis suis filios protegens, contra miluum pugnet: sic etiam mater nostra Sapientia Dei, per carnis susceptionem infirmata quodammodo (unde et Apostolus dicit, Quod infirmum Dei, fortius est hominibus , protegit infirmitatem nostram, et resistit diabolo, ne nos rapiat. In qua defensione, quod illa aduersus miluum conatur affectu, hec aduersus diabolum perficit potestate.



XXXuII. [Ib. XXIu, 20].

Quod Dominus dixit, Orate ne fiat fuga uestra hieme uel sabbato, id est, ne impedimento aliquo detineamini: quia et hieme, imbribus uel frigore; et sabbato, in quo proficisci non licebat, impediebatur quis ab itinere. uel aliud, ne in tristitia aut letitia rerum temporalium quis inueniatur a die illa.



XXXuIII. [Ib. XXIu, 23-27.]

Quod Dominus dicit, Sicut enim fulgur exit ab oriente, et peruenit usque ad occidentem; ita erit et aduentus Filii hominis; orientis et occidentis nomine totum orbem uoluit significare, per quem futura erat Ecclesia, incipiente Euangelio ab Ierusalem , secundum illum sensum quo dixit, Amodo uidebitis Filium hominis uenientem in nubibus . Conuenienter enim Ecclesiam [1 1Kb] nunc fulgur nominauit, quod maxime solet emicare de nubibus. Constituta ergo auctoritate Ecclesie per orbem terrarum clara atque manifesta, consequenter discipulos admonet, atque omnes fideles, et qui in eum credere uoluerint, ne schismaticis atque hereticis credant. Unumquodque enim schisma, et unaqueque heresis, aut locum suum habet in orbe terrarum, partem aliquam tenens; aut obscuris atque occultis conuenticulis curiositatem hominum decipit. Quo pertinet quod ait, Si quis uobis dixerit, Ecce hic est Christus, aut illic, quod significat terrarum partes et prouinciarum: aut in penetralibus, aut in deserto, quod significat obscura et occulta conuenticula hereticorum. Quod ergo dixit, ab oriente in occidentem peruenturum aduentum suum, contra illos ualet qui per terrarum particulas nominantur, et dicunt apud se esse Christum. Quod autem ait, Sicut fulgur, contra illos ualet, qui occulte congregant  tanquam in penetralibus, et paucos tanquam in deserto: ad manifestationem quippe claritatemque pertinet Ecclesie fulguris nomen, significans etiam noctem uel nubila seculi huius; tunc enim fulguris candor apparet.



XXXIX. [Ib. XXIu, 32.]

Quod Dominus dixit, Ab arbore autem fici discite similitudinem; arborem fici genus humanum intellige, propter pruritum carnis. Cum iam ramus eius tener fuerit; id est, cum filii hominum per fidem Christi ad spirituales fructus profecerint, et in eis honor adoptionis filiorum Dei eminuerit.



XL. [Ib. XXuI, 24.]

Quod Dominus de Iuda dixit, Bonum erat illi non nasci, utrum in hanc uitam? ut usitate locutus sit. Non enim potest bonum esse aliquid ei, qui non est. Et si quisquam contendit esse aliquam uitam ante istam, non Iude tantum ut nasceretur, sed nulli expedire conuincitur. An diabolo dicit non nasci ad peccatum? An etiam bonum illi erat ut Christo non nasceretur per uocationem, ne esset apostata?



XLI. [Ib. XXuI, 15.]

Quod Dominus triginta argenteis uenditus est, significat per Iudam Iudeos iniquos, qui sequentes carnalia et temporalia, que ad quinque sensus pertinent corporis, Christum habere noluerunt: quod quia sexta mundi etate fecerunt, sexies quinos eos [1 1Kb] tanquam pretium uenditi Domini accepisse significatum est. De quo tempore talibus insultat propheta dicens, Filii hominum, quousque graues corde? utquid diligitis uanitatem, et queritis mendacium ? ut si quinque etatibus fuisset aliqua excusatio sequende uanitatis, uel sexta comprehenderent ueritatem, que per Dominum nostrum predicabatur, et demonstrabatur, sicut sexta die homo factus est ad imaginem Dei . Quod quia noluerunt, habent sexies quini impressam imaginem principis seculi, et non habent Christum per quem signatum est in nobis lumen uultus tui, Domine . Et quia eloquium Domini argentum est , illi autem etiam ipsam legem carnaliter intellexerunt, tanquam in argento impressam secularis principatus imaginem amisso Domino tenuerunt.



XLII. [Ib. XXIu, 28.]

Quod Dominus dicit, Ubi fuerit corpus, illo congregabuntur aquile; id est in celum, quo hinc secum leuauit corpus in homine suscepto: quod etiam cadauer ideo appellatum est, quia moriturus hec loquebatur. Illo congregabuntur aquile, dictum est de spiritualibus, qui eius passionem humilitatemque imitando, tanquam de eius corpore saturantur. Corpus enim propter humilitatem pro nobis passionemque suscepit.



XLIII. [Ib. XXuI, 29.]

Quod Dominus dicit sub tempus passionis discipulis, Non bibam amodo de hoc genimine uitis, usque in diem illum, cum illud bibam uobiscum nouum in regno Patris mei, uult intelligi hoc uetus esse, cum illud nouum dicit. Quia ergo de propagine  Adam, qui uetus homo appellatur, corpus susceperat, quod in passione morti traditurus erat , quid aliud nouum uinum, nisi immortalitatem renouatorum corporum intelligere debemus? quod cum dicit, uobiscum bibam, etiam ipsis resurrectionem corporum ad induendam immortalitatem promittit. uobiscum enim non ad idem tempus, sed ad eamdem innouationem dictum accipiendum est. Nam et nos dicit Apostolus resurrexisse cum Christo , ut spes rei future iam presentem letitiam afferat. Quod autem de hoc genimine uitis etiam illud nouum esse dicit, significat eadem utique corpora resurrectura secundum innouationem celestem, que nunc secundum terrenam uetustatem moritura sunt. Si autem uitem de cuius uetustate hunc passionis calicem bibit, ipsos Iudeos intellexeris, significatum est etiam ipsam gentem ad corpus Christi per nouitatem uite accessuram, cum, ingressa plenitudine Gentium, omnis Isrel saluus fiet .



XLIu. [Ib. XXuI, 67.]

Quod dictum est, Exspuerunt in faciem eius, significauit eos qui eius presentiam gratie respuunt. Item tanquam colaphis eum cedunt, qui honores suos ei preferunt: palmas in faciem eius dant, qui perfidia cecati eum non uenisse affirmant, tanquam presentiam eius exterminantes et repellentes.



XLu. [Ib. XXuI, 69-74.]

Quod Petrus necdum solidatus in fide, Deum ter negauit, uidetur ipsa trina eius negatio prauum errorem hereticorum designasse. Nam error hereticorum de Christo tribus generibus terminatur: aut enim de diuinitate eius, aut de humanitate, aut de utroque falluntur [1 2Kb] .



XLuI. [Ib. XXuI, 58.]

Quod ad passionem euntem Dominum a longe sequebatur Petrus, significat Ecclesiam secuturam quidem, hoc est, imitaturam passionem Domini, sed longe differenter: Ecclesia enim pro se patitur, at ille pro Ecclesia.



XLuII. [Ib. XXuI, 39, 42, 44.]

Sicut tentatio cupiditatis trina est, ita etiam tentatio timoris trina est. Cupiditati que in curiositate est, opponitur timor mortis: sicut enim in illa cognoscendarum rerum est auiditas, ita in ista metus amittende talis notitie. Cupiditati uero honorum uel laudis, opponitur timor ignominie et contumeliarum. Cupiditati autem uoluptatis, opponitur timor doloris. Non absurde ergo intelligitur propter trinam tentationem passionis, ter Dominum orasse ut transiret calix; sed ita ut potius impleretur uoluntas Patris.



LIBER SECUNDUS. Questiones in Euangelium secundum Lucam.



QUAEST. I. [LUC. cap. I, u\. 13, 20.]

Quod Zacarias orans pro populo, audit ab angelo, Exaudita est oratio tua; ecce. Elizabeth uxor tua concipiet et pariet filium, et uocabis nomen eius Ioannem; primo hoc attendendum est, quia non est uerisimile, ut cum pro populi peccatis uel salute uel redemptione ille offerret, si quidem populus eum exspectabat offerentem, quod potuerit relictis publicis uotis homo senex, uxorem habens anum, pro accipiendis filiis orare: presertim quia nemo orat accipere, quod se accepturum esse desperat; usque adeo autem ille iam se habiturum filios desperabat, ut hoc angelo promittenti non crederet. Ergo quod ei dicitur, Exaudita est oratio tua, pro populo intelligendum est: cuius populi quoniam salus et redemptio et peccatorum abolitio per Christum futura erat, ad hoc nuntiatur Zacarie filius nasciturus, quia precursor Christi destinabatur. Quod autem ei non credenti angelo, ab eodem angelo dicitur, Et ecce eris tacens donec impleantur hec in tempore suo, intelligendum est significasse quod prophetia usque ad Ioannem, tanquam a sono sileret intelligibili; quia non est intellecta, donec in Domino compleretur.



II. [Ib. u, 3-11.]

Quod Dominus de nauicula docet turbas, significauit hoc tempus, quando Dominus de auctoritate Ecclesie docet gentes. Quod Dominus ascendens in nauim, que erat Petri, rogat eum a terra reducere pusillum, significat uel temperate utendum uerbo ad turbas, ut nec terrena eis precipiantur, nec sic a terrenis in profundiora sacramentorum recedatur, ut ea penitus non intelligant: uel prius in proximis regionibus gentibus predicandum; ut quod dicit item Petro, Duc in altum, et laxate retia uestra in capturam, ad remotiores gentes, quibus postea predicatum est, pertineat: sicuti Isaias dicit, Tolle signum in gentes, ad eas que prope, et ad eas que longe . Ut quod etiam retia rumpebantur piscium copia, et nauicule implete sunt, ita ut mergerentur, significet hominum carnalium multitudinem tantam futuram in Ecclesia, ut etiam disruptione pacis, exeuntibus inde heresibus et schismatibus, tanta remaneret, et tanta esset futura illi amissio fidei et bonorum morum, ut Christo dicere uideatur talis Ecclesia, Exi a me, quia peccator homo sum: tanquam turbis carnalium repleta, et eorum moribus pene submersa, regimen spiritualium, in quibus maxime Christi persona eminet, a se repellat quodammodo. Non enim hoc uoce lingue dicunt homines bonis ministris Dei, ut eos a se repellant; sed uoce morum et actuum suorum suadent a se recedi, ne per bonos regantur; et eo uehementius, quo deferunt eis honorem, et tamen factis suis a se recedere admonent: ut honorificentiam eorum significauerit Petrus,  cadens ad pedes Domini; mores autem in eo quod dixit, Exi a me, Domine, quia peccator homo sum. Quod tamen quia non fecit Dominus; non enim recessit ab eis, sed eos subductis nauibus ad littus perduxit; significat in bonis et spiritualibus uiris non esse oportere hanc uoluntatem, ut peccatis turbarum commoti, quo quasi securius tranquilliusque uiuant, munus ecclesiasticum deserant. Quod ergo subductis ad terram nauibus, relictis omnibus secuti sunt eum Petrus et Iacobus et Ioannes, potest significare finem temporis, quo ab huius mundi salo, qui Christo inheserint, penitus recessuri sunt.



III. [Ib. u, 14.]

Quod Dominus dicit leproso mundato: uade, ostende te sacerdoti, et offer munus pro emundatione tua, sicut precepit Moyses, in testimonium illis; hic uidetur approbare sacrificium, quod per Moysen preceptum est, cum id non receperit Ecclesia. Quod ideo iussisse intelligi potest, quia nondum esse ceperat sacrificium Sanctum sanctorum, quod corpus eius est. Nondum enim in passione obtulerat holocaustum suum, quo sacrificio confirmato in credentibus populis, templum ipsum euersum est, ubi illa sacrificia offerri solebant. Hoc autem factum est secundum prophetiam Danielis . Non enim oportebat auferri significantia sacrificia, priusquam illud quod significabatur confirmatum esset contestatione Apostolorum predicantium, et fide credentium populorum.



Iu. [Ib. u, 18-25.]

De paralytico: potest intelligi anima dissoluta membris, hoc est bonis operationibus, Christum querere, id est, uoluntatem uerbi Dei; impediri autem turbis, nisi tecta, id est, operta Scripturarum aperiat, ut per hec ad notitiam Christi perueniat, hoc est, ad eius humilitatem fidei pietate descendat. Hi autem a quibus deponitur, bonos in Ecclesia doctores possunt significare. Quod autem cum lecto deponitur, significat ab homine in ista carne adhuc constituto Christum debere cognosci. Quem tamen lectum sanus postea iubetur portare, et ire in domum suam, ut remissione peccatorum conualescentibus per spem bonam membris anime, hoc corpus restaurare intelligatur: ut iam non in carnalibus gaudiis tanquam in lecto requiescat infirmitas animi; sed magis ipsa contineat affectiones carnales, et tendat ad requiem secretorum cordis sui.



u. [Ib. III, 23.]

Non absurde questio proponitur, Quomodo potuerit duos patres habere Ioseph. Nam Mattheus eum dicit genitum ab eo qui uocabatur Iacob . Lucas uero filium esse dicit eius qui uocabatur Heli. Neque hoc loco illud dici potest quod unus homo, sicut non solum apud Gentes, sed etiam apud Iudeos accidere solere manifestum est, duo nomina habuerit. Cetera enim serie generationum,  qui hoc putat, facile refellitur. Quid enim de auis, atauis, proauis, ceterisque maioribus dicturus est, quorum diuersa nomina singuli Euangeliste in sua quisque narratione contexunt? Quid postremo de ipso numero; quandoquidem Lucas a Domino usque ad Dauid quadraginta tres generationes enumerat, Mattheus autem a Dauid usque ad Dominum uiginti octo uel uiginti septem? Certi enim sacramenti gratia usque ad transmigrationem, et ab ipsa item transmigratione unus bis numeratur. Querendum igitur quomodo duos patres potuerit habere Ioseph. Et mihi quidem in presentia tres cause occurrunt, quarum aliquam Euangelista secutus sit. Aut enim unus erat Ioseph naturalis pater, et alter eum adoptauerat: aut more Iudeorum, cum sine filiis unus decessisset, uxorem eius propinquus accipiens, filium quem genuit propinquo mortuo deputauit ; ut cum ab altero alteri genitus esset Ioseph, conuenienter duos patres habere diceretur. Aut unus Euangelista patrem eius a quo genitus est, nominauit; alter uero uel auum maternum, uel aliquem de cognatis maioribus posuit, cui propter consanguinitatis uinculum, in filii loco Ioseph non absurde constitueretur, ut inde iam usque ad Dauid non eumdem quem Mattheus generationum ordinem texeret. In quibus causis illa uidetur infirma, quam secundo loco posuimus: quia cum quisque apud Iudeos defuncto fratre uel propinquo prolem de uxore eius exsuscitat, illud quod nascitur nomen defuncti solet accipere  . Ergo aut adoptio soluit istam questionem, aut origo maiorum, aut aliqua alia causa, que nobis in presentia non occurrit. Quapropter tanta est eorum dementia, qui facilius dilabuntur ad Euangelistarum aliquem de mendacio criminandum, quam causas querant, cur diuersa patrum nomina singuli commemorauerint, ut temere dicatur duas solas esse causas, quibus id recte fieri potuerit, cum tamen ad soluendam questionem uel unam inuenire sufficiat.



uI. [Ib. III, 23-38.]

Quid sibi uelit quod septuaginta septem persone secundum generationes, quas Lucas secutus est, inueniuntur, queri potest. Nam et huius numeri mentionem Dominus fecit, cum eum Petrus de dimittendis peccatis fratris interrogasset. Ait enim, non solum septies, sed septuagies septies esse dimittendum . Unde recte creditur commemoratione huius numeri omnia peccata iussisse dimitti; quandoquidem ipse per quem peccata omnia dimissa sunt, septuagesima et septima generatione, secundum euangeliste memorati testimonium, ad homines humaniter uenire dignatus est. Conuenientissime autem, cum sit etiam alia series generationum quam Mattheus explicat , hanc ille tenuit, qui baptizato Domino generationes ipsas per septuaginta et septem personas sursum uersus enumerat. Nam et reditus est et tanquam ascensus ad Deum, cui post peccatorum abolitionem reconciliamur, expressus, cum sursum uersus per illas generationes ascenditur. Et utique per Baptismum fit omnium remissio  peccatorum, que illo numero significatur. Non enim in baptismo Domini ipsi Domino peccata dimissa sunt, sed ipsa ibi remissio peccatorum omnium, que misericordia eius et potestate donata est hominibus, per illum baptismum Domini et per illum numerum generationum consecrata atque signata est. Nec temere Dominus et frustra septuagesima et septima generatione uenit aboliturus omnia peccata, nisi quia in illo numero aliquid latet, quod ad significationem pertineat omnium peccatorum. Hoc autem in undenario et septenario considerandum est: qui numeri per se multiplicati, ad tantum perueniunt; nam undecies septem uel septies undecim, septuaginta et septem fiunt. Undecim autem transgressionem denarii significant: ac si in denario perfectio beatitudinis significatur, unde est etiam illud, quod omnes conducti ad uineam, denario remunerantur , quod fit cum septenaria creatura Trinitati Creatoris adiungitur; manifestum est quod transgressio denarii peccatum significat per superbiam plus aliquid habere cupientis, et integritatem perfectionemque amittentis. Hoc autem septies propterea ducitur, ut motu hominis facta significetur illa transgressio. Ternario enim numero incorporea pars hominis significatur; unde est quod ex toto corde, et ex tota anima, et ex tota mente iubemur diligere Deum : quaternario uero corpus; multis enim modis quadripartita inuenitur natura corporis. Ex his ergo coniunctis homo constans, non absurde septenario numero significatur. Motus autem in numeris non exprimitur, cum dicimus, Unum, duo, tria, quatuor, etc.; sed cum dicimus, Semel, bis, ter, quater: quapropter, ut dixi, non septem et undecim, sed septies undecim, significatur transgressio, que motu facta est hominis peccantis, hoc est perfectionis sue stabilitatem transgredientis cupiditate amplius aliquid habendi; ut tanto post per prophetam anime diceretur, Sperabas, si a me discessisses, aliquid amplius te habituram? Ex quo uitio superbie omnia peccata siluescunt: que tamen dimittuntur, cum septuagies septies ignoscendum esse admonemur , ut intelligamus nullum peccatum excipi, quod penitenti et ueniam deprecanti per Ecclesiam, cuius personam Petrus gestat, non dimittatur.



uII. [Ib. uI, 9.]

Quod dicit Dominus Iudeis, de eo qui habebat manum dexteram aridam, Interrogabo uos si licet sabbato bene facere, an male; animam saluam facere, an perdere. Queritur, cum corpus curauerit, quare sic interrogauerit, animam saluam facere, an perdere. uel quod illa miracula propter fidem faciebat, ubi salus est anime: uel quod ipsa sanatio manus dextere, salutem anime significabat, que a bonis operibus cessans, aridam quodammodo dexteram habere uidebatur: uel animam pro homine posuit, sicut dici solet. Tot anime ibi fuerunt.



uIII. [Ib. uI, 38.]

Quod Dominus dicit, Date, et dabitur uobis, mensuram bonam, confertam et coagitatam et supereffluentem dabunt in sinum uestrum, ex illa sententia accipi potest, qua dicit et alio loco, Ut ipsi recipiant  uos in eterna tabernacula : ut plebi preceptum esse uideatur, quod dictum est, Date, et dabitur uobis. Secundum quam sententiam dicit Apostolus, Communicet qui catechizatur uerbo, ei qui se catechizat, in omnibus bonis . Non enim diceret, dabunt in sinum uestrum, nisi quia per illorum merita, quibus uel calicem aque frigide in nomine discipuli dederint, mercedem celestem recipere merebuntur .



IX. [Ib. uI, 39.]

Quod Dominus dicit, Numquid potest cecus cecum ducere? nonne ambo in foueam cadunt? fortasse hoc ideo subiunxerit, ne sperarent a Leuitis se accepturos mensuram illam de qua dixit, Dabunt in sinum uestrum, quoniam ipsis dabant decimas. Quos cecos dixit, quia Euangelium non tenerent; ut illam remunerationem per discipulos Domini potius plebs inciperet iam sperare: quos imitatores suos uolens ostendere, addidit etiam, Non est discipulus super magistrum.



X. [Ib. uI, 47, 48.]

Quod Dominus dicit, Omnis qui uenit ad me, et audit sermones meos, et facit eos, ostendam uobis cui similis sit: similis est homini edificanti domum, qui fodit in altum, et posuit fundamentum super petram; fodere dixit, humilitate christiana omnia terrena exhaurire de corde suo, ne propter aliquid tale Deum colat. In altum autem fodere, donec ad petram perueniat: in tantum Christum gratis sequi, et gratis eum colere, ut non solum non propter superflua, sed nec propter illa que uidentur huic uite necessaria, et que sine culpa a quouis iusto sumi et haberi possunt, tamen temporalia atque terrena sunt, colendus Deus putetur.



XI. [Ib. uII, 32 35.]

De pueris sedentibus in foro, et ad inuicem clamantibus, conuerso ordine ad proposita respondit. Nam quod ait, Lamentauimus, et non plorastis, ad Ioannem pertinet, cuius abstinentia a cibis et potu, luctum penitentie significabat. Quod autem ait, Cantauimus tibiis, et non saltastis, ad ipsum Dominum, qui utendo cum ceteris cibo et potu, letitiam regni figurabat. At illi nec humiliari cum Ioanne, nec cum Christo gaudere uoluerunt; dicentes illum demonium habere, istum uoracem et ebriosum, et amicum publicanorum et peccatorum. Quod autem subiungit, Et iustificata est sapientia ab omnibus filiis suis, ostendit filios sapientie intelligere, nec in abstinendo, nec in manducando esse iustitiam, sed in equanimitate tolerandi inopiam, et temperantia per abundantiam non se corrumpendi, atque opportune sumendi uel non sumendi ea quorum non usus, sed concupiscentia reprehendenda est. Non enim interest omnino quid alimentorum sumas, ut succurras necessitati corporis, dummodo congruas in generibus alimentorum his cum quibus tibi uiuendum est. Neque quantum sumas, multum interest; cum uideamus aliorum stomachum citius satiari, et eos tamen illi ipsi paruo quo satiantur, ardenter, et intolerabiliter, et omnino turpiter inhiare: alios autem plusculo quidem satiari, sed tolerabilius inopiam perpeti, et uel ante  ora [1 1Kb] positas epulas, si id in tempore aut opus sit, aut necesse sit, cum tranquillitate aspicere, neque tangere. Magis ergo interest, non quid uel quantum alimentorum pro congruentia hominum atque persone sue et pro sue ualetudinis necessitate quis capiat; sed quanta facilitate atque serenitate animi careat, cum his uel oportet uel etiam necesse est carere: ut illud in animo christiani compleatur quod Apostolus dicit, »Scio et minus habere, scio et abundare , et satiari et esurire, et abundare et penuriam pati: omnia possum in eo qui me confortat ; et illud, »Neque si manducauerimus, abundabimus; neque si non manducauerimus, egebimus ; et illud,« Non est enim regnum Dei esca et potus, sed iustitia et pax et gaudium.« Et quia solent homines multum gaudere de carnalibus epulis, addidit, in Spiritu sancto 

Quod in regione Gerasenorum curauit Dominus eum in quo erat legio demoniorum, significate sunt Gentes que multis demonibus seruiebant. Quod sine uestimento erat, non habebat fidem, etc. Quod in domo non habitabat, in conscientia sua non requiescebat. Quod in monumentis manebat, in mortuis operibus, hoc est peccatis, delectabatur. Quod autem compedibus ferreis et catenis ligabatur, significat graues et duras leges Gentium, quibus et in eorum republica peccata cohibentur. Quod etiam uinculis talibus disruptis agebatur a demonio in eremum, significat quod etiam ipsis transgressis legibus, ad ea scelera cupiditate ducebatur, que iam uulgarem consuetudinem excederent. Quod autem in porcos pascentes in montibus demonia ire permissa sunt, significat immundos et superbos homines, quibus demonia dominantur per idolorum cultus. Quod autem in stagnum precipitati sunt, significat quod iam clarificata Ecclesia, et liberato populo Gentium a dominatione demoniorum, in abditis agunt sacrilegos ritus suos  , qui Christo credere noluerunt, ceca et profunda curiositate submersi. Quod autem pastores porcorum fugientes, ista nuntiauerunt, significat quosdam etiam primates impiorum, quanquam christianam legem fugiant, potentiam tamen eius per gentes stupendo et  mirando predicare. Quod Geraseni prodeunt uidere quod factum est, et inueniunt hominem uestitum, et mente sana sedere ad pedes Iesu, et cognoscentes quid factum sit, rogant Iesum ut ab eis discederet, magno timore perculsi; significat multitudinem uetusta sua uita delectatam, honorare quidem, sed nolle pati christianam legem, dum dicunt quod eam implere non possint; admirantes tamen fidelem populum a pristina perdita conuersatione sanatum. Quod ille cupit iam esse cum Christo, et dicitur ei, Redi domum tuam, et enarra quanta tibi fecit Deus; ex illa Apostoli sententia recte potest intelligi, cum ait, Dissolui et esse cum Christo, multo magis optimum; manere in carne, necessarium propter uos . Ut sic quisque intelligat post remissionem peccatorum redeundum sibi esse in conscientiam bonam, et seruiendum Euangelio propter aliorum etiam salutem, ut deinde cum Christo requiescat: ne cum prepropere iam uult esse cum Christo, negligat ministerium predicationis, fraterne redemptioni accommodatum.



XIu. [Ib. X, 1.]

De septuaginta duobus discipulis: sicut uiginti quatuor horis totus orbis peragitur, atque a sole lustratur; ita mysterium [1 1Kb] illustrandi orbis per Euangelium Trinitatis in septuaginta duobus discipulis intimatur. uiginti quatuor enim ter in septuaginta duobus ponimus. Quod autem binos mittit, sacramentum est caritatis: siue quia duo sunt caritatis precepta, siue quia omnis caritas minus quam inter duos esse non potest.



Xu. [Ib. XI, 35.]

Si lumen quod est in te, tenebre sunt, ipse tenebre quante ? Lumen dicit bonam intentionem mentis, qua operamur: tenebras autem ipsa opera appellat, siue quia ignoratur ab aliis quo animo illa faciamus, siue quia eorum exitum etiam ipsi nescimus, id est, quomodo exeant atque proueniant eis quibus nos ea bono animo impendimus. Plerumque enim beneficiis nostris male utendo corrumpuntur, quibus nos ea misericorditer beneuola intentione prestamus.



XuI. [Ib. XI, 39.]

Nunc uos, Pharisei, quod deforis est calicis et catini mundatis. Hinc et deinceps quod dicit in Phariseos et Legis doctores, hoc est quod superius dixit, Obfirmauerat faciem in Ierusalem , ut eis aperte uera diceret uitia et peccata eorum.



XuII. [Ib. XI, 20.]

Ideo dicitur Spiritus sanctus digitus Dei, propter partitionem donorum que in eo dantur, unicuique propria, siue hominum, siue Angelorum. In nullis enim membris nostris magis apparet partitio, quam in digitis.



XuIII. [Ib. u, 33-38.]

Ieiunium aut in tribulatione est, aut in gaudio: in tribulatione, ad propitiandum Deum pro peccatis; in gaudio uero, cum tanto minus delectant carnalia, quanto spiritualium maior sagina est. Cum ergo Dominus interrogatus esset cur discipuli eius non ieiunarent, de utroque ieiunio respondit. Namque ad illud quod in tribulatione ieiunari solet, pertinet quod ait, sponsi filios tunc ieiunaturos, cum ab eis ablatus fuerit sponsus: tunc enim desolabuntur,  et in merore ac luctu erunt, donec eis per Spiritum sanctum gaudia consolatoria retribuantur. Quo dono percepto, etiam ieiunii alterum genus, quod fiet per letitiam, iam renouati in uitam spiritualem conuenientissime celebrabunt. Quod antequam accipiant, dicit eos tanquam uetera uestimenta, quibus inconuenienter nouus pannus assuitur, id est aliqua particula doctrine, que ad noue uite temperantiam pertinet; quia si hoc fiat, et ipsa doctrina quodammodo scinditur, cuius particula que ad ieiunium ciborum ualet, inopportune traditur, cum illa doceat generale ieiunium, non a concupiscentia ciborum tantum, sed ab omni letitia temporalium delectationum: cuius quasi pannum, id est partem aliquam, que ad cibos pertinet, dicit non oportere hominibus adhuc ueteri consuetudini deditis impertiri; quia et illinc quasi conscissio uidetur fieri, et ipsi uetustati non conuenit. Dicit etiam similes eos esse ueteribus utribus, quos uino nouo, id est spiritualibus preceptis, facilius disrumpi, quam id continere dicit. Erant autem iam utres noui, cum post ascensum Domini, desiderio consolationis eius orando et sperando innouabantur. Tunc enim acceperunt Spiritum, sanctum, quo impleti, cum omnium, qui de diuersis gentibus aderant, linguis loquerentur, dicti sunt musto pleni . Nouum enim uinum iam nouis utribus uenerat.



XIX. [Ib. X, 30-37.]

Homo quidam descendebat ab Ierusalem in Iericho: ipse Adam intelligitur in genere humano. Ierusalem, ciuitas pacis illa celestis, a cuius beatitudine lapsus est. Iericho, Luna interpretatur, et significat mortalitatem nostram, propter quod nascitur, crescit, senescit, et occidit. Latrones, diabolus et angeli eius [1 1Kb] : qui eum spoliauerunt immortalitate: et plagis impositis, peccata suadendo: reliquerunt semiuiuum: quia ex parte qua potest intelligere et cognoscere Deum, uiuus est homo; ex parte qua peccatis contabescit et premitur, mortuus est, et ideo semiuiuus dicitur. Sacerdos autem et Leuita qui eo uiso preterierunt, sacerdotium et ministerium ueteris Testamenti significant, que non poterant prodesse ad salutem. Samaritanus, Custos interpretatur: et ideo ipse Dominus significatur hoc nomine. Alligatio uulnerum, est cohibitio peccatorum. Oleum, consolatio spei bone, propter indulgentiam datam ad reconciliationem pacis. uinum, exhortatio ad operandum feruentissimo spiritu. Iumentum eius, est caro in qua ad nos uenire dignatus est. Imponi iumento, est in ipsam incarnationem Christi credere. Stabulum, est Ecclesia, ubi reficiuntur uiatores de peregrinatione redeuntes in eternam patriam. Altera dies, est post resurrectionem Domini. Duo denarii, sunt uel duo precepta caritatis, quam per Spiritum sanctum acceperunt Apostoli ad euangelizandum ceteris: uel promissio uite presentis et future. Secundum enim duas promissiones dictum est, Accipiet in hoc seculo septies tantum [2 1Kb] , et in seculo  futuro uitam eternam consequetur . Stabularius ergo est Apostolus. Quod supererogat, aut illud est consilium quod ait, De uirginibus autem preceptum Domini non habeo, consilium autem do : aut quod etiam manibus suis operatus est, ne infirmorum aliquem in nouitate Euangelii grauaret, cum ei liceret pasci ex Euangelio .



XX. [Ib. X, 38-42.]

Quod Martha excepit illum in domum suam, significat Ecclesiam que nunc est, excipientem Dominum in cor suum. Maria soror eius que sedebat ad pedes Domini, et audiebat uerbum eius, significat eamdem Ecclesiam, sed in futuro seculo, ubi cessans ab opere ministerioque indigentie, sola sapientia perfruetur. Martha ergo occupata est circa multum ministerium; quia nunc talibus operibus exercetur Ecclesia. Quod autem queritur quod se soror eius non adiuuet, occasio datur sententie Domini, qua ostendit istam Ecclesiam sollicitam esse et turbari circa plurima, cum sit unum necessarium, ad quod per ministerii huius merita peruenitur. Mariam uero dicit optimam partem elegisse, que non auferetur ab ea: et ideo intelligitur optima, quia et per hanc ad illam tenditur, et non auferetur; illa uero ministerii, quamuis sit bona, tamen auferetur, quando indigentia, cui ministratur, transierit.



XXI. [Ib. XI, 5-8.]

Amicus ad quem uenitur media nocte ut accommodet tres panes, utique ad similitudinem ponitur, secundum quam quis Deum rogat in media tribulatione constitutus, ut ei tribuat intelligentiam Trinitatis, qua presentis uite consoletur labores. Sed comparatio est a minore. Si enim amicus homo surgit de lecto, et dat, non amicitia, sed tedio compulsus; quanto magis Deus dat, qui sine tedio largissime donat quod petitur, sed ad hoc se peti uult, ut capaces donorum eius fiant qui petunt? In tribus autem panibus etiam illud significatur, unius esse substantie Trinitatem. Amicus autem, quem dicit ille qui petit, uenisse de uia, et non se habere quod ponat ante illum, intelligitur hominis appetitus, qui debet obtemperare rationi. Seruiebat autem consuetudini temporali, quam uiam uocat, propter omnia per tempus transeuntia. Conuerso autem homine ad Deum, etiam ille appetitus a consuetudine reuocatur - sed si non consolatur interius gaudium de doctrina spirituali, qua Creatoris Trinitas predicatur, magne angustie sunt in homine, quem premit erumna mortalis, cum ab iis que foris delectant, precipitur abstinentia, et intus non est refectio de letitia doctrine salutaris [1 1Kb] ; et ipsa angustia est media nox, qua cogitur uehementer instare petendo, ut accipiat tres panes. Quod autem ei dicitur de intus, iam ostium clausum esse, pueros quoque eius cum eo in cubili esse, significat tempus famis uerbi, cum intelligentia clauditur, et illi qui euangelicam sapientiam tanquam panem erogantes, per orbem terre predicauerunt, pueri patrisfamilias iam sunt in secreta quiete cum Domino:  et tamen orando efficitur ut accipiat desiderans intellectum ab ipso Deo, etiamsi homo desit per quem sapientia predicetur.



XXII. [Ib. XI, 12.]

De pane, pisce, et ouo, quibus contraria posuit, lapidem, serpentem et scorpionem. Intelligitur panis caritas, propter maiorem appetitum, et tam necessarium ut sine illa cetera nichil sint, sicut sine pane mensa inops [1 1Kb] : cui contraria est cordis duritia, quam lapidi comparauit. Piscis autem intelligitur fides inuisibilium, uel propter aquam Baptismi, uel quia de inuisibilibus locis capitur; quod etiam fides huius mundi fluctibus circumlatrata non frangitur, recte pisci comparatur: cui contrarium posuit serpentem, propter uenena fallacie, que etiam primo homini male suadendo preseminauit. In ouo intelligitur spes; ouum enim nondum est fetus perfectus, sed fouendo speratur: cui contrarium posuit scorpionem, cuius aculeus uenenatus retro timendus est; sicut spei contrarium est retro respicere, cum spes futurorum in ea que ante sunt, se extendat.



XXIII. [Ib. XI, 52.]

De eo quod dicit Dominus Scribis uel doctoribus Iudeorum, Tulistis clauem scientie; ipsi non introistis, et eos qui intrabant, prohibuistis: quod in Scriptura Dei humilitatem Christi nec ipsi intelligere [2 1Kb] , nec ab aliis intelligi uolebant.



XXIu. [Ib. XII, 23.]

Quod Dominus dicit discipulis: Anima plus est quam esca, et corpus quam uestimentum, et utique, si hoc tibi dedit quod plus est, quanto magis dabit quod minus est?



XXu. [Ib. XII, 35.]

Quod Dominus dicit, Sint lumbi uestri accincti; propter continentiam ab amore rerum secularium: lucerne ardentes; hoc ipsum ut uero fine et recta intentione faciatis.



XXuI. [Ib. XII, 42.]

Quod Dominus dixit Petro, Quis, putas, est fidelis dispensator et prudens, quem constituet Dominus super familiam suam, ut det illis in tempore tritici mensuram? mensuram dicit propter modum capacitatis quorumque audientium.



XXuII. [Ib. XII, 54, 55.]

Quod Dominus dicit, Cum uideritis nubem orientem ab occasu, carnem suam a morte resurgentem significat: ex illo enim omnibus terris imber euangelice predicationis infusus est. Austrum flantem ante estus, tribulationes leuiores ante iudicium.



XXuIII. [Ib. XII, 26.]

Quod Dominus dicit, Si enim quod minimum est, non potestis, cum de augenda corporis statura diceret; minimum est enim hoc, sed Deo, corpora operari.



XXIX. [Ib. XII, 29.]

Cum diceret discipulis, non debere haberi sollicitudinem de cibis, ait, Et nolite in sublime extolli. Primo enim hec ad necessitatem implendam homo querit: cum autem hec abundauerint, incipit et superbire de talibus. Tale est hoc ac si se uulneratus quis iactet quia habet multa emplastra in domo, cum hoc illi bonum esset ut uulnera  non haberet, et ne uno quidem indigeret emplastro.



[Ib. XIu, 2, 5; XIII, 11-16.]

 Congruenter hydronicum animali quod cecidit in puteum, comparauit; humore enim laborabat: sicut et illam mulierem quam decem et octo annis alligatam dixerat, et ab eadem alligatione soluebat, comparauit iumento quod soluitur, ut ad aquam ducatur. Hydropem autem recte comparamus diuiti auaro: sicut enim ille quanto magis abundat humore inordinato, tanto amplius sitit; sic iste quanto est copiosior diuitiis, quibus non bene utitur, tanto ardentius talia concup scit. Illam uero ita morbo incuruatam, ut se erigere non posset, anime [1 1Kb] terrenis opinionibus debilitate atque oppresse, ita ut diuina cogitare non ualeat.



XXX. [Ib. XIu, 21, 23.]

Quod de ciuitate adducit inuitatos ad cenam, de ipsa gente Iudeorum qui crediderunt significat, debiles peccatis, non habentes superbiam quasi iustitie, que mendax primates eorum a gratia prohibebat. Quod autem de sepibus et uiis alios adduci iussit, cum adhuc locus esset, Gentes significat, propter diuersas uias sectarum et spinas peccatorum.



XXXI. [Ib. XIu, 28-33.]

Sumptus ad turrem edificandam, uires ad discipulatum Christi obtinendum: et decem millia preliaturi cum rege qui habebat uiginti millia, simplicitatem christiani dimicaturi cum duplicitate diaboli, hoc est cum dolis et fallaciis eius, in affectu constituit [2 1Kb] renuntiantis omnibus que sunt eius. Ita enim concludit: Sic ergo omnis ex uobis qui non renuntiat omnibus que sunt eius, non potest meus esse discipulus. Inter que omnia etiam ipsa temporalis uita intelligatur necesse est, quam oportet sic possidere ad tempus, ut non te impediat ab eterna, qui eam fuerit minatus auferre. Sicut autem de turri non perfecta, per opprobrium deterruit dicentium, Quia hic homo cepit edificare, et non potuit consummare: sic in rege cum quo dimicandum est, ipsam pacem accusauit, cum ait, Adhuc illo longe agente, legationem mittens rogat ea que sunt pacis; significans etiam minas imminentium a diabolo tentationum, non sustinere homines qui non renuntiant omnibus que possident, et pacem cum eo facere consentiendo illi ad committenda peccata. Turrem quippe edificare, et contra regem illum dimicare, esse discipulum Christi est: habere autem sumptus ad perficiendam turrem, et habere fortia decem millia contra uiginti millia regis, renuntiare est omnibus que sunt eius.



XXXII. [Ib. XIu, 34, 35, Xu, 4-10.]

Salem infatuatum, apostatam: Ouem perditam, omnes peccatores  dixit, qui per penitentiam reconciliantur Deo. Quam humeris suis portat, quia humiliando se tales erexit. Ideo autem illas nonaginta nouem dixit, quas reliquit in deserto, quia superbos significant, tanquam solitudinem gerentes in animo, dum solos se uideri uolunt, quibus ad perfectionem unitas deest. Cum enim quisque a uera unitate diuellitur, superbia diuellitur: sue quippe potestatis esse cupiens, non sequitur unum, quod Deus est. Ideoque et in nonaginta nouem ouibus et in nouem drachmis ponit eorum significationem, qui de se presumentes peccatoribus ad salutem redeuntibus se preponunt. Unum enim deest ad nouem ut decem sint, et ad nonaginta nouem ut centum sint. Et si per ceteros numeros hoc consideres. Nam et nongentis nonaginta nouem, unum deest ut mille sint, et ad nouem millia nongento nonagintas nouem, unum deest ut decem millia sint. uariari ergo per breuitatem et magnitudinem numeri possunt, quibus unum deest ut perficiantur: ipsum uero unum sine uarietate in se manens cum accesserit perficit, cui deputat omnes per penitentiam reconciliatos, que humilitate obtinetur.



XXXIII. [Ib. Xu, 11-32.]

Homo habens duos filios, Deus ad duos populos intelligitur, tanquam stirpes duas generis humani: unam eorum qui permanserunt in unius Dei cultu, alteram eorum qui usque ad colenda idola deseruerunt Deum. Ab ipso autem exordio creature mortalium consideratio debet intendi. Maior ergo filius ad cultum unius Dei pertinet. Minorem in regionem longinquam profectum esse dicit. Petiit enim ut sibi pars substantie que eum tangeret, daretur a patre, tanquam anima potestate sua delectata, id quod illi est uiuere, intelligere, meminisse, ingenio alacri excellere: omnia ista diuina sunt munera, que in potestatem accipiens per liberum arbitrium, quia diuisit pater liberis substantiam, minor filius in regionem longinquam profectus est, male utendo naturalibus bonis, eo ipso quod patrem deseruit cupiditate fruendi creatura, relicto ipso Creatore.

Quod non post multos dies dixit factum, ut congregatis omnibus peregre proficisceretur in regionem longinquam: quia non multo post institutionem humani generis placuit anime per liberum arbitrium ferre secum quamdam uelut potentiam nature sue, et deserere eum a quo condita est, prefidens uiribus suis; quas uires tanto consumit citius, quanto eum deserit a quo date sunt. Itaque hanc uitam prodigam uocat, amantem fundere atque spatiari pompis exterioribus, intus inanescentem, cum ea quisque sequitur que ab illa procedunt, et relinquit eum qui sibi est interior. Regio itaque longinqua, obliuio Dei est. Fames autem in illa regione, est indigentia uerbi ueritatis. Unus ciuium regionis illius, aliquis erius princeps ad militiam diaboli pertinens. uilla eius, modus potestatis eius. Porci, immundi spiritus qui sub ipso essent. Silique quibus porcos pascebat, seculares doctrine, sterili uanitate resonantes; de quibus laudes idolorum fabularumque ad deos Gentium  pertinentium uario sermone atque carminibus percrepant, quibus demonia delectantur: unde cum iste saturari cupiebat, aliquid solidum et rectum quod ad beatam uitam pertineret, inuenire uolebat in talibus, et non poterat. Hoc est enim quod ait, Et nemo illi dabat.

In se autem reuersus, iam scilicet ab eis que forinsecus frustra illiciunt et seducunt, in conscientie interiora reducem faciens intentionem suam, dixit, Quanti mercenarii in domo patris mei abundant panibus? Unde hoc scire poterat, in quo erat tanta obliuio Dei, sicut in omnibus idololatris fuit, nisi quia ista recogitatio iam resipiscentis est, cum Euangelium predicaretur? Iam enim poterat talis animaduertere multos predicare ueritatem, inter quos quidam essent non ipsius amore ueritatis ducti, sed cupiditate comparandorum secularium commodorum. De quibus dicebat Apostolus, esse quosdam qui Euangelium annuntiarent non caste , existimantes questum esse pietatem . Non enim aliud annuntiabant, sicut heretici; sed hoc quod apostolus Paulus, non eo tamen animo quo apostolus Paulus: unde et mercenarii recte appellantur, in eadem quidem domo eumdem panem uerbi tractantes; non tamen in hereditatem eternam uocati, sed temporali mercede conducti. De talibus dictum est, Amen, dico uobis, perceperunt mercedem suam . Ego ergo, inquit, hic fame pereo. Deinde ait, Surgam, quia iacebat: et ibo, quia longe aberat: ad patrem meum, quia sub principe porcorum erat. Cetera uerba sunt penitentiam meditantis in confessione peccati, nondum tamen agentis. Non enim iam dicit patri, sed dicturum se esse promittit cum uenerit. Intelligas igitur hoc nunc accipiendum esse uenire ad patrem, in Ecclesia constitui per fidem, ubi iam possit esse peccatorum legitima et fructuosa confessio. Quid ergo patri dicturum se dicit? Pater, peccaui in celum et coram te, et iam non sum dignus uocari filius tuus; fac me sicut unum de mercenariis tuis. Utrum hoc est Peccaui in celum, quod est Coram te; ut celum appellauerit ipsam summitatem Patris: unde est etiam illud in Psalmo, A summo celo egressio eius , cum ab ipso Patre uellet intelligi? An potius, Peccaui in celum, coram sanctis animis, in quibus est sedes Dei: Coram te autem, in ipso penetrali interiore conscientie?

Et surgens uenit ad patrem suum. Cum autem adhuc longe esset: antequam intelligeret Deum, sed tamen cum iam pie quereret, uidit illum pater ipsius. Impios enim et superbos conuenienter non uidere dicitur, tanquam ante oculos non habere: ante oculos enim haberi, nonnisi qui diliguntur, dici solent. Et misericordia motus est: et accurrens cecidit super collum eius. Non enim Pater unigenitum Filium deseruit, in quo usque ad nostram longinquam etiam peregrinationem cucurrit atque descendit; quia Deus erat in Christo mundum reconcilians sibi : et ipse Dominus ait, Pater in me manens ipse facit opera sua . Quid est autem, super collum eius cadere, nisi inclinare et humiliare in amplexum  eius brachium suum? Et brachium Domini cui reuelatum est ? quod est utique Dominus noster iehsu Christus. Et osculatus est illum. Consolari uerbo gratie Dei ad spem indulgentie peccatorum, hoc est, post longa itinera remeantem mereri a patre osculum caritatis. Et incipit iam peccata constitutus in Ecclesia confiteri. Nec dicit omnia que dicturum se esse promiserat, sed usque ad illud, Non sum dignus uocari filius tuus. Hoc enim uult fieri per gratiam, quo se indignum esse per merita fatetur. Non addit quod in illa meditatione dixerat, Fac me sicut unum de mercenariis tuis. Cum enim panem non haberet, uel mercenarius esse cupiebat: quod post osculum patris generosissime iam dedignatur.

Stola prima, est dignitas quam perdidit Adam. Serui qui eam proferunt, reconciliationis predicatores. Annulus in manu, pignus Spiritus sancti propter gratie partitionem [1 1Kb] , que digito bene significatur. Calceamenta in pedes, preparatio euangelizandi ad non tangenda terrena. uitulus saginatus, ipse idem Dominus, sed secundum carnem satiatus opprobriis. Quod autem imperat ut adducant eum, quid aliud, nisi ut predicent eum, et annuntiando uenire faciant in exhausta fame uiscera filii esurientis? Nam etiam ut occidant eum iubet, hoc est, ut mortem eius insinuent: tunc enim cuique occiditur, cum credit occisum. Et epulemur, inquit: hoc ad letitiam ualet, propter illa que consequenter dicit, Quia hic filius meus mortuus erat, et reuixit; perierat, et inuentus est. Et iste epule atque festiuitas nunc celebrantur, per orbem terrarum Ecclesia dilatata atque diffusa. uitulus enim ille in corpore et sanguine Dominico et offertur Patri, et pascit totam domum.

Cum interea maior filius, populus Isrel secundum carnem, non quidem profectus in longinquam regionem, sed tamen in domo non est. In agro autem est, id est, in ipsa hereditaria opulentia Legis et Prophetarum terrena potius operatur, et in quibuscumque Isreliticis considerationibus [2 1Kb] . Nam multi tales inuenti sunt in eis, et sepe inueniuntur. ueniens de agro domui propinquare cepit, id est, labore seruilis operis improbato, ex iisdem Scripturis Ecclesie libertatem considerauit. Audit symphoniam et chorum, scilicet Spiritu plenos [3 1Kb] uocibus consonis Euangelium predicare: quibus dictum est, Obsecro uos, fratres, per nomen Domini nostri Iesu Christi, ut idipsum dicatis omnes . Audit quoque concorditer conuersantium animam et cor unum in laudes Dei. uocat unum de seruis, et interrogat que illa sint: sumit utique ad legendum aliquem Prophetarum, et in eo querens, quodammodo interrogat unde ista festa in Ecclesia celebrantur, in qua se esse non uidet. Respondet ei seruus patris propheta: Frater tuus uenit, et occidit pater tuus uitulum saginatum, quia saluum  illum recepit. In extremis enim terre fuit frater tuus. Sed inde maior exsultatio cantantium Domino canticum nouum, quia laus eius ab extremis terre ; et propter eum qui absens erat, occisus est uir in plaga positus, et sciens ferre imbecillitatem ; quia quibus non est narratum de eo, uiderunt; et qui non audierunt, intellexerunt .

Sed indignatur etiam nunc, et adhuc non uult introire. Cum ergo plenitudo Gentium intrauerit, egredietur opportuno tempore pater eius, ut et iam omnis Isrel saluus fiat: cui ex parte cecitas facta est uelut absentia in agro, donec plenitudo filii minoris longe in idololatria Gentium constituti redux ad manducandum uitulum intraret . Erit enim quandoque aperta uocatio Iudeorum in salutem Euangelii. Quam manifestationem uocationis, tanquam egressum patris appellat ad rogandum maiorem filium.

Deinde que respondet idem maior filius, duas questiones habent: quomodo uidelicet accipiatur ille populus nunquam mandatum Dei preteriisse; et quem dicat hedum quem nunquam accepit, ut cum amicis suis epularetur. Sed de mandato non pretergresso facile illud occurrit, neque de omni mandato dictum esse, sed de uno maxime necessario, quo nullum Deum alium preter unum Creatorem omnium colere iussus est : neque iste filius in omnibus Isrelitis, sed in his intelligitur habere personam, qui nunquam ab uno Deo ad simulacra conuersi sunt. Quanquam enim tanquam in agro positus iste filius terrena desideraret, ab uno tamen Deo ista desiderabat bona, quamuis communia cum pecoribus. Unde in Psalmo ex persona Synagoge, quod interpretatur Asaph, conuenienter accipitur dictum, Quasi pecus factus sum ad te, et ego semper tecum . Quod etiam patris ipsius testimonio comprobatur, cum dicit, Tu mecum es semper. Non enim quasi mentientem redarguit, sed secum perseuerantiam eius approbans, ad perfructionem potioris atque iucundioris exsultationis inuitat.

Quis est ergo hedus quem nunquam accepit ad epulandum? Peccator profecto hedi nomine significari solet. Sed absit ut Antichristum intelligam. Non enim exitum inuenio huiusce sententie. Multum enim absurdum est, eum cui dicitur, Tu mecum es semper, hoc a patre optasse, ut Antichristo crederet. Neque omnino in eis Iudeorum, qui Antichristo credituri sunt, istum filium fas est intelligi. Quomodo autem epularetur ex illo hedo, si ipse esset Antichristus, qui ei non crederet? Aut si hoc est epulari ex hedi occisione, quod est de Antichristi perditione letari, quomodo dicit filius quem recepit pater hoc sibi non fuisse concessum, cum omnes filii Dei de illius aduersarii damnatione letaturi sint? Nimirum ergo  ipsum Dominum sibi negatum ad epulandum conqueritur, dum eum peccatorem putat. Cum enim hedus est illi genti, id est,  cum eum sabbati uiolatorem et profanatorem Legis existimat, iucundari epulis eius non meruit: ut quod ait, Nunquam dedisti mihi hedum, ut cum amicis meis epularer; tale sit ac si diceret, eum qui mihi hedus uidebatur, nunquam dedisti mihi ad epulandum, eo ipso mihi illum ipsum non concedens, quo mihi hedus uidebatur. Quod autem dicit, eum amicis meis, aut ex persona principum cum plebe intelligitur, aut ex persona populi Ierosolymitani cum ceteris populis Iuda. Meretrices autem cum quibus dissipasse substantiam suam filius iunior accusatus est, recte intelliguntur superstitiones, relicto uno connubio legitimo uerbi Dei, cum turba demoniorum cupiditate turpissima fornicari.

Quid deinde sibi uult quod cum pater diceret, Tu mecum es semper, quod iam tractatum est, addidit, Et omnia mea tua sunt? Qua in re primo cauendum est ne intelligas ita dictum, omnia mea tua sunt, quasi non sint et fratris, ut tanquam in terrena hereditate, patiaris angustias, quomodo possint omnia esse maioris, si habet ibi etiam iunior partem suam. Sic enim a perfectis et perpurgatis, ac iam immortalibus filiis habentur omnia, ut sint et omnium singula, et omnia singulorum. Ut enim cupiditas nichil sine angustia, ita nichil cum angustia caritas tenet. Sed quomodo omnia? Num et Angelos, ait aliquis, et uirtutes sublimes ac Potestates, atque uniuersa celestia Dei ministeria Deus in possessionem tali filio subiecisse putandus est? Si possessionem sic accipias, ut eius possessor ipse sit dominus; non utique omnia. Non enim domini erunt, sed consortes potius Angelorum, de quibus dictum est, Erunt equales Angelis Dei . Sin uero possessio sic intelligitur, quomodo recte dicimus possidere animas ueritatem; non inuenio cur non uere ac proprie accipere possimus omnia que dicta sunt omnia. Non enim illud ita loquimur, ut dominas ueritatis dicamus animas, quam ab eis dicimus possideri. Aut si nomine possessionis ad hunc sensum impedimur, id quoque auferatur. Non enim ait pater, Omnia in possessionem tibi dabo, siue, Omnia mea possides uel possidebis; sed, Omnia mea tua sunt. Nec tamen ita sunt eius, ut ipsius Dei. Quod enim est in nostra pecunia, potest familie nostre uel alimentum esse uel ornamentum, uel aliquid huiusmodi. Et certe cum ipsum patrem recte ille posset suum dicere, non uideo que ipsius recte sua uocare non possit, diuersis duntaxat modis. Cum enim beatitatem illam obtinuerimus, nostra erunt ad uidendum superiora, nostra erunt ad conuiuendum equalia, nostra erunt ad dominandum inferiora. Congaudeat ergo securissimus maior frater, quia iunior frater mortuus erat, et reuixit; perierat, et inuentus est.



XXXIu. [Ib. XuI, 1-9.]

In uillico quem Dominus eiiciebat de uillicatu, et laudauit eum quod in futurum sibi prospexerit, non omnia debemus ad imitandum sumere. Non enim aut Domino nostro fascienda est in aliquo fraus, ut de ipsa fraude eleemosynas faciamus: aut eos a quibus recipi uolumus in tabernacula eterna, tanquam debitores Dei et Domini nostri fas  est intelligi; eum iusti et sancti significentur hoc loco, qui eos introducant in tabernacula eterna, qui necessitatibus suis terrena bona communicauerint; de quibus etiam dicit, quod si quis alicui eorum calicem aque frigide dederit tantum in nomine discipuli, non perdet mercedem suam : sed etiam e contrario ducuntur iste similitudines, ut intelligamus, si laudari potuit ille a Domino qui fraudem faciebat, quanto amplius placeant Domino Deo, qui secundum eius preceptum illa opera faciunt; sicut etiam de iudice iniquitatis qui interpellabatur a uidua, comparationem duxit ad iudicem Deum, cui nulla ex parte iudex iniquus conferendus est . Quod autem de centum cadis olei, quinquaginta scribi fecit a debitore; et de centum coris tritici, octoginta; ad nichil aliud ualere arbitror, nisi ut ea que similiter atque in Leuitas Iudei, quisque operatur in Christi Ecclesiam [1 1Kb] , abundet iustitia eius super Scribarum et Phariseorum , ut cum illi decimas darent, isti dimidias dent: sicut non de fructibus, sed de ipsis bonis suis fecit Zaccheus ; aut certe duplicet decimam, ut duas decimas dando superet impendia Iudeorum. Mammona uero iniquitatis ob hoc a Domino appellata est ista pecunia, quam possidemus ad tempus, quia Mammona diuitie interpretantur, nec sunt iste diuitie nisi iniquis, qui in eis constituunt spem atque copiam beatitudinis sue: a iustis uero cum hec possidentur, est quidem ista pecunia, sed non sunt illis diuitie nisi celestes et spirituales, quibus indigentiam suam spiritualiter supplentes exclusa egestate miserie, beatitudinis copia ditantur.



XXXu. [Ib. XuI, 12.]

Quod dicit, Si in alieno fideles non fuistis, alienas appellat terrenas facultates; quia nemo eas secum moriens aufert. Hoc est quod dicit Dauid: Ne timueris cum diues factus fuerit homo, et cum multiplicata fuerit gloria domus eius; quoniam non, cum morietur, accipiet omnia, neque simul descendet cum eo gloria eius .



XXXuI. [Ib. XuI, 13.]

Quod ait, Aut unum odiet, et alterum diliget; aut uni adherebit, et alterum contemnet, non sine consideratione distinguenda sunt. Non enim passim aut quasi temere dicta sunt. Nemo enim interrogatus utrum diligat diabolum, respondet se diligere, sed potius odisse: Deum autem se diligere omnes fere proclamant. Ergo aut unum odiet, et alterum diliget, ut fieri debet: odiet scilicet diabolum, diliget Deum. Quod uero adiunxit, Aut alteri adherebit, et alterum contemnet: adherebit scilicet diabolo, cum quasi eius premia temporalia sectatur; contemnet autem Deum. Non dixit, odiet, sed contemnet: sicut solent minas eius postponere cupiditatibus suis, qui de bonitate eius ad impunitatem sibi blandiuntur. Quibus per Salomonem dicitur: Fili, ne adiicias peccatum super peccatum, et dicas, Miseratio Dei magna est .



XXXuII. [Ib. XuI, 16.]


Regnum celorum uim patitur, et qui uim faciunt, diripiunt illud . Non solum ut quisque ista contemnat, sed etiam linguas deridentium se talia contemnentem: hac enim ui facta inuadit quodammodo quasi predator uiolentus regnum celorum. Hoc enim subiunxit Euangelista, cum dixisset derisum fuisse Iesum a Phariseis, cum de contemnendis terrenis diuitiis loqueretur.



XXXuIII. [Ib. XuI, 19-31.]

Homo quidam erat diues, et induebatur purpura et bysso, et epulabatur quotidie splendide, et cetera. Per allegoriam sic accipi possunt, ut in diuite intelligantur superbi Iudeorum, ignorantes Dei iustitiam, et suam uolentes constituere . Purpura et byssus, dignitas regni est. Et auferetur, inquit, a uobis regnum Dei, et dabitur genti facienti iustitiam . Epulatio splendida, iactantia Legis est, in qua gloriabantur plus ad pompam clationis abutentes ea, quam ad necessitatem salutis utentes. Mendicus autem nomine Lazarus, quod interpretatur Adiutus, significat indigentem, ueluti gentilem aliquem aut publicanum, qui tanto magis adiuuatur, quanto minus de suarum copia facultatum presumit. Tales erant duo qui orabant in templo; unus publicanus, et alius phariseus. Diues ergo dicit tanquam satiatus iustitia, non inter illos beatos numerandus qui esuriunt et sitiunt iustitiam : Gratias tibi ago, quia non sum sicut publicanus iste. Pauper autem qui se adiuuari desiderat, dicit: Propitius esto mihi peccatori . Desiderat tamen saturari de micis que cadunt de mensa diuitis iacens ad ianuam. Non enim admittebatur ad epulas eius, qui nec bene illis utebatur, nec egenti dabat; tanquam Scriba claues habens regni celorum, nec ipse intrans, nec alios intrare permittens . Mice cadentes de mensa diuitis, sunt quedam uerba Legis, que illi iactantes quasi proiiciebant in terram, cum superbe populo loquerentur. Ulcera, sunt confessiones peccatorum, uelut mali humores a uisceribus intimis foras erumpentes. Canes qui ea lingebant, nequissimi homines amantes peccata, qui lata lingua etiam laudare non cessant opera mala, que in se alius gemens et confitens detestatur. Sinus Abrahe, requies beatorum pauperum, quorum est regnum celorum, in quo post hanc uitam recipiuntur. Sepultura inferni, penarum profunditas, que superbos et immisericordes post hanc uitam uorat. Quos tamen Dominus in ista narratione dicit uidere de longinquo atque sentire beatorum requiem, quo sane transire non possunt.

Quod autem linguam sibi uult refrigerari, cum in flamma utique totus arderet, significat quod scriptum est, Mors et uita in manibus lingue : et quia ore confessio fit ad salutem , quod per superbiam ille non fecit. Extremum autem digiti, uel minimam operationem misericordie significat, qua per Spiritum sanctum subuenitur. Cum autem ei dicitur, Recepisti bona in uita tua, illud tangitur, quia felicitatem dilexit seculi, nec aliam uitam preter  istam in qua superbus tumebat, adamauit. Lazarum autem mala dicit recepisse, quia intellexit huius uite mortalitatem, labores, dolores, et erumnas, penas esse peccati: de quo scriptum est, Eramus et nos naturaliter filii ire, sicut et ceteri ; de quo iterum scriptum est, nec infantem cuius est unius diei uita super terram mundum esse a peccato , quia omnes utique in Adam morimur , qui factus est transgressione mortalis.

Quod autem dicit, ad ea loca in quibus torquentur impii, iustos, etiam si uelint, non posse transire, quid aliud significat, nisi post hanc uitam ita receptis in carcere, ut non inde exeant donec reddant nouissimum quadrantem , per incommutabilitatem diuine sententie, nullum auxilium misericordie posse preberi a iustis, etiam si eam uelint prebere? Quo admonet scilicet ut in hac uita homines subueniant quibus possunt, ne postea etiam si optime recepti fuerint, eis quos diligunt opitulari non ualeant. Illud enim quod scriptum est, Ut et ipsi recipiant uos in eterna tabernacula , non de superbis et immisericordibus scriptum est, qualis iste diues fuisse demonstratur, quod recipi a sanctis in illa tabernacula mereantur; sed de his qui sibi amicos officiosissimis operibus misericordie fecerint: quanquam nec ipsos iusti uelut propria potestate quasi gratificando recipiant; sed promissione atque permissione illius qui eos consilio premonuit ut sibi amicos facerent, et qui seipsum pasci, uestiri, hospitio recipi, uisitari in unoquoque minorum suorum, liberatoris bonitate dignatus est. Quanquam illa receptio, utrum statim post istam uitam fiat, an in fine seculi in resurrectione mortuorum atque ultima retributione iudicii, non minima questio est: sed quandolibet fiat, certe de talibus qualis ille diues insinuatur, nulla Scriptura fieri pollicetur.

Quinque autem fratres quos habere se dicit in domo patris sui, Iudeos significant. Appellati enim sunt quinque, quia sub Lege detinebantur que per Moysen data est, qui libros quinque conscripsit. Quod uero Lazarum petit mitti ad fratres suos, sensit se utique indignum qui testimonium perhibeat ueritati: et quia non impetrauerat paululum se refrigerari [1 1Kb] , multo minus credit relaxari se posse ab inferis ad predicationem ueritatis. Quod Abraham dicit, Si uolunt credere, habent Moysen et Prophetas, non istos Euangelio preposuit; sed quia Euangelium, sicut dicit Apostolus, testimonium habet a Lege et Prophetis , illis credendo posse eos significat ad Euangelium peruenire: sicut alio loco ipse Dominus dicit, Si crederetis Moysi, crederetis et mihi: ille enim de me scripsit . Denique ad hoc pertinet quod etiam postea dicit, Si Moysen et Prophetas non audiunt, neque si quis ex mortuis resurrexerit, credent: quia eum prenuntiauerunt Moyses et Prophete qui surrexit a mortuis, hoc ipsum etiam de illo quod resurrecturus  esset a mortuis, quibus non credendo utique nec Christo uolunt credere. Multo minus ergo cuilibet possunt credere qui a mortuis resurrexerit, quando ei non credunt, cuius resurrectionem Moyses et Prophete predicauerunt, quibus credere nolunt.

Aliter etiam intelligi potest ista narratio, ut per Lazarum Dominum significari accipiamus, iacentem ad ianuam illius diuitis, quia se ad aures superbissimas Iudeorum incarnationis humilitate deiecit: cupiens saturari de micis que cadebant de mensa diuitis, querens ab eis uel minima opera iustitie, que sue mense, hoc est, sue potestati per superbiam non usurparent; que opera misericordie atque humilitatis, quamuis minima et sine disciplina et perseuerantia uite bone, saltem interdum uel casu facerent, sicut mice de mensa cadere solent. Ulcera, passiones sunt Domini ex infirmitate carnis, quam pro nobis suscipere dignatus est. Canes ergo qui ea lingebant, Gentes sunt, quos homines peccatores et immundos dicebant Iudei, et tamen passiones Domini in Sacramentis corporis et sanguinis eius, per totum iam orbem suauitate lambunt deuotissima. Iam sinus Abrahe intelligitur secretum Patris quo post passionem resurgens assumptus est Dominus: quo eum portatum ab Angelis ideo dictum puto, quia ipsam receptionem qua in secretum Patris abscessit, Angeli annuntiauerunt discipulis intuentibus. Dicendo enim, Quid statis aspicientes in celum ? quid aliud dixerunt, nisi nullo modo posse oculos hominum usque in illud penetrare secretum quo ibat Dominus, cum in conspectu discipulorum ferretur in celum? Iam cetera secundum superiorem expositionem accipi possunt: quia secretum Patris bene intelligitur, ubi etiam ante resurrectionem iustorum anime uiuunt cum Deo. Tanto enim uerius ubique est Deus, quanto nullo continetur loco, sicut et latroni dictum est, Hodie mecum eris in paradiso : unde nunquam recessit Dei filius, quamuis ab hominibus per susceptam carnem in ciuitate Iudeorum tanta pateretur.



XXXIX. [Ib. XuII, 5-10.]

Quod dixerunt discipuli Domino, Adauge nobis fidem, potest quidem intelligi hanc fidem sibi eos augeri postulasse, qua creduntur ea que non uidentur: sed tamen dicitur etiam fides rerum, quando non uerbis, sed rebus ipsis presentibus creditur; quod futurum est, cum iam per speciem manifestam se contemplandam prebebit sanctis ipsa Dei Sapientia per quam facta sunt omnia . De qua fide rerum lucisque illius presentate [1 1Kb] forsitan Paulus apostolus dicit: »Iustitia enim Dei in eo reuelatur ex fide in fidem« . Dicit enim et alio loco: »Nos autem reuelata facie gloriam Domini speculantes, in eamdem imaginem transformamur de gloria in gloriam, tanquam a Domini Spiritu« . Sicut enim hic ait, de gloria in gloriam; ita et ibi, ex fide in fidem: de gloria scilicet Euangelii, quo nunc credentes illuminantur, in gloriam ipsius incommutabilis et manifeste  ueritatis, qua tunc commutati perfruentur; ita ex fide uerborum quibus nunc credimus quod nondum uidemus, in fidem rerum qua in eternum quod nunc credimus, obtinebimus. Secundum sententiam hanc etiam illud dictum est a Ioanne in Epistola ad Parthos: Dilectissimi, nunc filii Dei sumus, et nondum apparuit quid erimus: scimus quia cum apparuerit, similes ei erimus, quoniam uidebimus eum sicuti est . Unde enim nunc filii Dei sumus, nisi quia potestatem dedit nobis filios Dei fieri, credentibus in nomine eius , ut uideamus in enigmate ? unde autem tunc similes ei erimus, nisi quoniam, ut ipse ait, uidebimus eum sicuti est? Quod etiam dictum est, Tunc autem facie ad faciem.

Illam ergo fidem presentissime ueritatis plerisque non intelligentibus uideri potest Dominus noster, discipulis suis non ad id quod petiuerant respondisse. Cum enim dixissent Domino, Adauge nobis fidem, ait illis: »Si haberetis fidem tanquam granum sinapis, diceretis huic arbori moro, Eradicare et transplantare in mare, et obediret uobis.« Deinde sequitur: »Quis autem uestrum habens seruum arantem aut pascentem, qui regresso de agro dicet illi statim, Transi, recumbe; et non dicet ei, Para quod cenem, et precinge te, et ministra mihi donec manducem et bibam, et post hec tu manducabis et bibes? Numquid gratiam habet seruo illi, quia fecit que sibi imperauerat? Non puto. Sic et uos cum feceritis omnia que precepta sunt uobis, dicite: Serui superuacui sumus; quod debuimus facere fecimus.« Quid hec pertineant ad id quod dictum est Domino, Adauge nobis fidem, difficile apparet, nisi intelligamus ex fide in fidem, id est, ex fide ista in qua ministratur Deo, in illam fidem eos significasse transferri ubi fruantur Deo. Augebitur enim fides, cum primo uerbis predicantibus, deinde rebus apparentibus credetur. Sed illa contemplatio summam quietem habet, que in eterno Dei regno tribuitur; summa uero quies illa, premium est iustorum laborum, qui in Ecclesie ministratione peraguntur. Et ideo, quamuis in agro aret seruus aut pascat, hoc est, in uita seculari uel terrena uerset negotia, uel stultis hominibus tanquam pecoribus seruiat; opus est ut post illos labores domum ueniat, hoc est, Ecclesie societur; laboret etiam ibi ministrans Domino suo donec manducet et bibat : manducet ergo et bibat confessionem et fidem gentium, ministrantibus, hoc est, euangelizantibus seruis suis. Quo pertinet etiam illud quod de grano sinapis eis primo respondit, prius illos fidem habere debere presenti uite necessariam, que minima uidetur quamdiu thesaurus est in uasis fictilibus, sed ui maxima efferuet et germinat. Dominus noster iehsu Christus, qui uult pasci ministerio seruorum suorum, hoc est, in suum corpus quasi mactatos et manducatos transferre credentes, etiam hic pascit eos uerbo fidei et sacramento passionis sue.  Non enim uenit ministrari, sed ministrare . Dicant ergo illi serui per sinapis granum arbori huic moro, hoc est, ipsi Euangelio crucis dominice, per poma sanguinea, tanquam uulnera in ligno pendentia, uictum populis prebitura [1 1Kb] ; dicant ergo illi ut eradicetur de perfidia Iudeorum, et in mare Gentium transferatur atque plantetur: hac enim domestica seruitute esurienti et sitienti Domino ministrabunt. Tunc demum querant escis incorruptibilibus in eternum diuine Sapientie perfrui, cum dixerint, Serui superuacui sumus, quod debuimus facere, fecimus: nichil nobis operis restat; cursum consummauimus, agonem perfecimus, superest nobis corona iustitie . Omnia enim dici possunt de illa ineffabili perfructione ueritatis: et tanto magis omnia dici possunt, quanto minus digne dici aliquid potest. Nam et lux est illuminatorum, et requies exercitatorum, et patria redeuntium, et esca indigentium, et corona uincentium: et quecumque bona temporaliter transeuntia per creature partes error appetit infidelium, ueriora in eternum manentia in Creatore omnium simul inuentura est pietas filiorum.



XL. [Ib. XuII, 12-19.]

In decem leprosis quos Dominus ita mundauit, cum ait, Ite, ostendite uos sacerdotibus, multa queri possunt que merito querentes mouent. Non solum de numero quid sibi uelint quod decem sunt, et quod unus ex illis solus gratias agit; hec enim libere queruntur, ut etiam non inuestigata, uel nichil uel non multum impediant intentionem legentis: sed illa potius, cur eos ad sacerdotes miserit, ut cum irent mundarentur. Nullum enim eorum quibus hec corporalia beneficia prestitit, inuenitur misisse ad sacerdotes, nisi leprosos. Nam et illum a lepra mundauerat cui dixit: uade, ostende te sacerdotibus, et offer pro te sacrificium quod precepit Moyses, in testimonium illis . Deinde qualis mundatio spiritualis possit intelligi eorum, quos ingratos exstitisse redarguit. Secundum corpus enim facile est uidere posse hominem non habere lepram, et tamen animi esse non boni: secundum significationem autem huius miraculi, conturbat considerantem, quomodo mundus dici possit ingratus.

Quarendum igitur est quid ipsa lepra significet. Non enim sanati, sed mundati dicuntur qui ea caruerunt: coloris quippe uitium est, non ualetudinis aut integritatis sensuum atque membrorum. Leprosi ergo non absurde intelligi possunt, qui scientiam uere fidei non habentes, uarias doctrinas profitentur erroris. Non enim uel abscondunt imperitiam suam, sed pro summa peritia proferunt in lucem, et iactantia [2 1Kb] sermonis ostentant. Nulla porro falsa doctrina est que non aliqua uera intermisceat. uera ergo falsis inordinate permixta, in una disputatione uel narratione hominis, tanquam in unius corporis colore apparentia, significant lepram, tanquam ueris falsisque colorum  fucis humana corpora uariantem atque maculantem. Hi autem tam uitandi sunt Ecclesie, ut si fieri potest, longius remoti magno clamore Christum interpellent: sicut isti decem steterunt a longe, et leuauerunt uocem, dicentes: Iesu preceptor, miserere nostri. Nam et quod preceptorem uocant, quo nomine nescio utrum quisquam Dominum interpellauerit pro medicina corporali, satis puto significare lepram falsam esse doctrinam, quam bonus preceptor abstergit.

Sacerdotium uero Iudeorum nemo fere fidelium dubitat figuram fuisse futuri sacerdotii regalis, quod est in Ecclesia, quo consecrantur omnes pertinentes ad corpus Christi, summi et ueri principis sacerdotum. Nam nunc et omnes unguntur, quod tunc regibus tantum et sacerdotibus fiebat: et quod ait Petrus ad christianum populum scribens, Regale sacerdotium ; utrumque nomen illi populo conuenire declarauit, quo illa unctio pertinebat. Cetera itaque uitia tanquam ualetudinis et quasi membrorum anime atque sensuum, per seipsum interius in conscientia et intellectu Dominus sanat et corrigit: doctrina uero uel imbuendi per Sacramenta, uel catechizandi per sermonem sonantem atque lectionem, ubi color quidam intelligitur uerus atque sincerus, quia in promptu est et foris eminentissimus , Ecclesie proprie contributa est. Itaque et Paulus uoce Domini audita, Quid me persequeris? et, Ego sum iehsu, quem tu persequeris; ad Ananiam tamen missus est, ut illo sacerdotio quod in Ecclesia constitutum est, sacramentum doctrine fidei perciperet, et uerus eius approbaretur color . Non quia non potest per seipsum Dominus omnia facere; nam quis alius hec facit etiam in Ecclesia? sed ut ipsa societas congregatorum fidelium, approbando in inuicem atque communicando uere fidei doctrinam in omnibus que dicuntur uerbis, uel signantur sacramentis, tanquam unam speciem ueri coloris obducat. Ad hoc etiam pertinet quod idem dicit apostolus: »Deinde post annos quatuordecim ascendi Ierosolymam cum Barnaba, assumpto et Tito. Ascendi autem secundum reuelationem; et exposui eis Euangelium quod predico in gentibus, seorsum autem iis qui uidebantur [1 1Kb] : ne forte in uacuum curro, aut cucurri.« Et paulo post: »Cum cognouissent, inquit, gratiam que data est mihi Iacobus, Petrus et Ioannes, qui uidebantur columne esse, dexteras dederunt mihi et Barnabe societatis . Ipsa enim collatio unam doctrine speciem exclusa omni uarietate monstrabat: quod salubriter etiam Corinthios monet, dicens, Obsecro autem uos, fratres, per nomen Domini nostri Iesu Christi, ut idipsum dicatis omnes . Cornelius etiam cum  et eleemosyne eius accepte, et preces eius audite illi ab angelo nuntientur, propter doctrine tamen Sacramentorumque unitatem ad Petrum iubetur mittere, tanquam illi et suis diceretur, Ite, ostendite uos sacerdotibus. Nam et cum irent, mundati sunt. Iam enim ad eos uenerat Petrus, sed tamen ipsi nondum accepto Baptismatis sacramento, nondum spiritualiter ad sacerdotes peruenerant; et tamen infusione Spiritus sancti, et admiratione linguarum eorum mundatio declarata est .

Que cum ita se habeant, iam facile est etiam illud uidere, fieri posse ut quisque in Ecclesie societate doctrinam integram ueramque assequatur, et omnia secundum catholice fidei regulam edisserat [1 1Kb] , distinguat a Creatore creaturam, eoque manifestetur uarietate mendaciorum tanquam lepra caruisse; et tamen ingratus sit Deo et Domino mundatori suo; quia elatus superbia, gratiarum agendarum pia humilitate non sternitur, similisque efficitur illis de quibus dicit Apostolus, Qui cum cognouissent Deum, non ut Deum magnificauerunt, aut gratias egerunt . Quod enim dicit eos Deum cognouisse, ostendit quidem a lepra fuisse mundatos, sed tamen statim accusat ingratos. Ideoque tales in nouenario numero tanquam imperfecti remanebunt. Unum enim si addatur ad nouem, quedam effigies unitatis impletur: quo fit tanta completio, ut ultra non progrediatur numerus, nisi rursus ad unum redeatur; et hec per infinitatem numeri regula custodiatur. Nouem itaque indigent uno, ut quadam unitatis forma coagulentur et decem sint: unum autem non eis indiget ut custodiat unitatem. Quamobrem, ut illi nouem qui gratias non egerunt, reprobi effecti, a consortio unitatis exclusi sunt; ita unus ille qui gratias egit, unice Ecclesie significatione approbatus atque laudatus est. Et quia illi erant Iudei, amisisse per superbiam declarati sunt regnum celorum, ubi maxime unitas custoditur: iste uero qui erat Samaritanus, quod interpretatur Custos, illi a quo accepit tribuens quod accepit, et quodammodo cantans illud de Psalmo, Fortitudinem meam ad te custodiam ; per gratiarum actionem regi subiectus, unitatem regni humili deuotione seruauit.



XLI. [Ib. XuII, 31.]

Quid est quod dicit Dominus, Qui fuerit in tecto, et uasa eius in domo, non descendat tollere illa? In tecto est, qui excedens carnalia, tanquam in aura libera spiritualiter uiuit. uasa eius in domo, sunt sensus carnales, quibus ad inuestigandam ueritatem, que intellectu capitur, multi utentes penitus errauerunt. Huius ergo spiritualis uiri iam uasa ista uacant in domo; quia mente corpori supereminens per aciem intelligentie tanquam in tecto positus, perspicuitate sapientie ueluti celo apertissimo fruitur. Caueat ergo iste, ne in die tribulationis rursus uita carnali, que per sensus corporis pascitur, delectatus, ad uasa huiusmodi tollenda descendat.



XLII. [Ib. XuII, 31.]


Quid est quod dictum est, Et qui in agro fuerit, similiter non redeat retro? Qui operatur in Ecclesia, sicut Paulus et Apollo plantat et rigat , non respiciat spem secularem, cui renuntiauit.



XLIII. [Ib. XuII, 32.]

Quid significauit uxor Loth? Eos qui in tribulatione retro respiciunt, et se ab spe diuine promissionis auertunt. Et ideo statua salis facta est, ut admonendo homines ne hoc faciant, tanquam condiat cor eorum ne sint fatui.



XLIu. [Ib. XuII, 34, 35]

Qui sunt in illa nocte duo in lecto, et due molentes in unum, et duo in agro, de quibus omnibus binis singuli assumentur, et singuli relinquentur? Tria genera hominum hic uidentur significari: unum eorum qui otium et quietem eligunt, neque negotiis secularibus neque negotiis ecclesiasticis occupati; que illorum quies lecti nomine significata est: alterum eorum qui in plebibus constituti reguntur a doctioribus [1 1Kb] , agentes ea que sunt huius seculi; quos et feminarum nomine significauit, quia consiliis, ut dixi, peritorum, regi eis expedit; et molentes dixit, propter temporalium negotiorum orbem atque circuitum; quas tamen in unum molentes dixit, in quantum de ipsis rebus et negotiis suis prebent usibus Ecclesie: tertium eorum qui operantur in Ecclesie ministerio tanquam in agro Dei, de qua agricultura Apostolus loquitur . In his ergo tribus generibus bina sunt rursus genera hominum in singulis, et pro robore suarum uirium discernuntur. Cum enim omnes ad Ecclesie membra pertinere uideantur, adueniente tamen tentatione tribulationis, et ex illis qui sunt in otio, et ex illis qui sunt in negotiis seculi, et ex illis qui Deo ministrant in Ecclesia, aliqui permanent, aliqui cadunt: qui permanent assumuntur, qui cadunt relinquuntur. Ergo unus assumetur, et unus relinquetur, non quasi de duobus hominibus dictum est, sed de duobus generibus affectionum, in singulis generibus trium professionum. In illa ergo nocte dixit, in illa tribulatione.

Ad ipsa tria genera que assumuntur, pertinere arbitror etiam tria illa nomina uirorum sanctorum, quos solos liberandos Ezechiel propheta pronuntiat, Ne, Daniel et Iob . uidetur enim Ne pertinere ad eos per quos Ecclesia regitur; sicut per illum in aquis arca gubernata est , que figuram gestabat Ecclesie. Daniel autem, qui elegit celibem uitam, id est nuptias terrenas contempsit, ut, sicut dicit Apostolus, sine sollicitudine uiueret, cogitans que sunt Dei , genus eorum significat qui sunt in otio, sed tamen fortissimi in tentationibus, ut possint assumi. Iob autem quia uxorem et filios habuit, et amplas terrenarum rerum copias , ad illud genus pertinet, cui molendinum deputatum est, sed tamen ut sint fortissimi in tentationibus, sicut ille fuit; non enim aliter assumi poterunt. Nec puto esse alia genera hominum quibus constat Ecclesia, quam ista tria, habentia binas  differentias, propter assumptionem et relictionem; quamuis in singulis multe studiorum uoluntatumque diuersitates, ad concordiam tamen unitatemque concurrentes, possint inueniri.



XLu. [Ib. XuIII, 1-8.]

Quid est quod ad semper orandum et non deficiendum, de iudice iniquo uoluit parabolam ponere, qui cum Deum non timeret, et hominem non reuereretur, uidue tamen assiduis interpellationibus cessit, ut eam uindicaret, ne sibi ab illa tedium fieret? Nam hoc est quod ait, Ne ueniens suggillet me. Quoniam parabolas Dominus aut secundum similitudinem aliquam ponit; sicut de seruo illo, cui dominus dimisit quod ratione reddita debere inuentus est, et ipse conseruo suo dilationem saltem dare noluit ; et de feneratore, qui cum duobus debitoribus donasset quod debebant, ab eo plus dilectus est cui plus donauit ; et de homine qui habebat duos filios, maiorem in agro sibi propinquantem, minorem autem in longinquo luxuriantem ; et innumerabilia huiusmodi: de his enim, in quantum similia sunt, ducitur intellectus eius rei, cui adhibentur, insinuande aut requirende [1 1Kb] . Aut ex ipsa dissimilitudine aliquid probat, ueluti est illud, Quod si fenum agri, quod hodie est et cras in clibanum mittitur, Deus sic uestit, quanto magis uos, modice fidei ? Ad hoc genus pertinet etiam illud quod de seruo ait, cui dominus denuntiauerat ut a uillicatu remoueretur: fraudem quippe ille fecit domino suo, ut falsatis chirographis, debitoribus eius, quantum commodum uisum est, relaxaret. Neque ullo modo nos Dominus ut sibi fraudem faciamus hortatur: sed si qui fraudando sibi prouidit in posterum, laudatum eum dicit a domino; quanto maiore alacritate sibi prouidere debent in eternam uitam, quibus ut iuste operentur iubetur de mammona iniquitatis ? quod suo loco expositum est . Ad hoc genus pertinet et ille qui non propter amicitiam, sed ut tedio careret, iam dormiens excitatur, ut tres panes commodet amico suo. Si enim ille molestia compulsus dedit, quanto magis Deus, qui seruos suos diligens, ut petamus hortatur, dabit bona petentibus se ? Itaque illud superius genus his uerbis adiungi potest, Sicut illud, ita et illud: hoc autem posterius his uerbis, Si illud, quanto magis illud? aut, Si non illud, quanto minus illud? sed alicubi obscure, alicubi aperte ista ponuntur. Hic ergo iniquus iudex non ex similitudine, sed ex dissimilitudine adhibitus est, ut ostenderet Dominus quanto certiores esse debeant qui Deum perseueranter rogant, fontem iustitie atque misericordie, uel si quid excellentius dici aut audiri potest, cum apud iniquissimum iudicem usque ad effectum implendi desiderii ualuerit perseuerantia deprecantis.

Ipsa uero uidua potest habere similitudinem Ecclesie, quod desolata uidetur donec ueniat Dominus, qui tamen in secreto etiam nunc curam eius gerit. Si autem  mouet cur electi Dei se uindicari deprecentur, quod etiam in Apocalypsi Ioannis de martyribus dicitur , cum apertissime moneamur ut pro nostris inimicis et persecutoribus oremus ; intelligendum est eam uindictam esse iustorum, ut omnes mali pereant: pereunt autem duobus modis; aut conuersione ad iustitiam, aut amissa per supplicium potestate, qua nunc aduersus bonos, quamdiu hoc ipsum bonis expedit, uel temporaliter aliquid ualent. Itaque etiamsi omnes homines conuerterentur ad Deum, inter quos sunt etiam inimici, pro quibus iubemur orare; diabolus tamen, qui operatur in filiis diffidentie , remaneret in seculi fine damnandus: quem finem iusti cum uenire desiderant, quamuis pro inimicis suis orent, tamen non absurde uindictam desiderare dicuntur.



XLuI. [Ib. XIX, 12-27.]

Homo quidam nobilis abiit in regionem longinquam accipere sibi regnum, et reuerti: ipse Dominus noster iehsu Christus intelligitur. Regio longinqua, Ecclesia Gentium usque ad fines terre. Reuerti tamen se dicit: abiit enim, ut plenitudo Gentium intraret; reuertetur, ut omnis Isrel saluus fiat . Per decem mnas, Legem significat propter Decalogum. Decem autem seruos, quibus sub illa positis gratia predicata est. Sic enim intelligendum est eis datas mnas ad usum, cum intellexerunt eam ipsam Legem remoto uelamine ad Euangelium pertinere. Ciues eius qui post eum miserunt legationem, dicentes se nolle ut regnet sibi, Iudei sunt, qui etiam post resurrectionem eius miserunt persecutores Apostolis [1 1Kb] , et predicationem Euangelii respuerunt. Rediit autem accepto regno, quia in manifestissima et eminentissima claritate uenturus est, qui eis humilis apparuit, cum diceret, Regnum meum non est de hoc mundo . Quod autem serui reddentes rationem ex eo quod acceperant, laudantur qui lucrati sunt, significat eos bonam reddere rationem, qui bene usi sunt eo quod acceperunt, ad augendas diuitias Domini per eos qui credunt in eum. Quod qui facere nolunt, in illo significati sunt qui mnam suam in sudario seruauit. Sunt enim homines hac sibi peruersitate blandientes ut dicant: Sufficit ut de se unusquisque rationem reddat; quid opus est aliis predicare aut ministrare, ut etiam de ipsis reddere rationem quisque cogatur, cum apud Dominum etiam illi sint inexcusabiles quibus Lex data non est, neque audito Euangelio dormierunt, quia per creaturam poterant cognoscere Creatorem, cuius inuisibilia, a constitutione mundi, per ea que facta sunt, intellecta conspiciuntur ? Hoc est enim quasi metere ubi non seminauit; id est, etiam eos impietatis reos tenere, quibus uerbum Legis aut Euangelii non ministratum est. Hoc autem ueluti periculum iudicii deuitantes, pigro languore a uerbi ministratione conquiescunt; et hoc est quasi in sudario ligare quod acceperunt. Mensam quo danda erat pecunia, professionem ipsam religionis accipimus, que tanquam publice  proponitur ad usum necessarium saluti. Quod autem unus eorum qui bene usi sunt, decem acquisiuit, et alter quinque, significat eos esse acquisitos in gregem Dei, a quibus ipsa Lex per gratiam intellecta est; siue quia Decalogo continetur, siue quia ille per quem lata est, libros quinque conscripsit: ad hoc pertinent et decem et quinque ciuitates, quibus eos preponit. Multiplicatio enim intelligentie in ipsa uarietate, que de unoquoque precepto uel de unoquoque libro pullulat, ad unum redacta, quasi ciuitatem facit uiuentium rationum eternarum. Est enim ciuitas, non quorumlibet animantium, sed rationalium multitudo, legis unius societate deuincta. Quod autem ab illo qui uti noluit, aufertur quod acceperat, et ei datur qui decem habebat, significatur et illum posse amittere munus Dei, qui habens non habet, id est non utitur; et in eo augeri qui habens habet, hoc est bene utitur. Inimicos ergo suos quos iubet coram se interfici, significat impietatem Iudeorum qui ad eum conuerti noluerunt.



XLuII. [Ib. XuIII, 25-27.]

Quid est quod ait, Facilius est camelum per foramen acus transire, quam diuitem intrare in regnum Dei? Diuitem hic appellat cupidum rerum temporalium et de talibus superbientem. His diuitibus contrarii sunt pauperes spiritu, quorum est regnum celorum . Nam eo manifestatur omnes cupidos, etiamsi facultatibus huius mundi careant, ad hoc genus diuitum quod est reprehensum pertinere; quia postea dixerunt qui audiebant, Et quis poterit saluus fieri? cum incomparabiliter maior turba sit pauperum: uidelicet intelligentes in eo numero deputari etiam illos qui quanquam talia non habeant, tamen habendi cupiditate rapiuntur. Sensus est autem, facilius Christum pati pro dilectoribus seculi, quam dilectores seculi ad Christum posse conuerti. Cameli autem nomine se intelligi uoluit, quia humiliatus onera sustulit. In quo enim manifestius intelligitur, quam in ipso, quod scriptum est, Quanto magnus es, humilia te in omnibus ? Per acum autem, punctiones significat; per punctiones, dolores in passione susceptos: foramen ergo acus dicit angustias passionis. Quod autem ait, Que impossibilia sunt apud homines, possibilia sunt apud Deum, non ita accipiendum est, quod cupidi et superbi, qui nomine illius diuitis significati sunt, in regnum celorum sint intraturi cum suis cupiditatibus et superbia: sed possibile est Deo, ut per uerbum eius, sicut et iam factum esse, et etiam quotidie fieri uidemus, a cupiditate temporalium ad caritatem eternorum, et a perniciosa superbia ad humilitatem saluberrimam conuertantur.



XLuIII. [Ib. XuIII, 35-43.]

Possemus de propinquantibus ad Iericho sic intelligere, ut iam inde egressi, prope tamen adhuc essent ad eam ciuitatem: quod quidem minus usitate dicitur, sed tamen uideri possit hoc dictum, quoniam Mattheus egredientibus eis ab Iericho dicit illuminatos duos cecos qui iuxta uiam sedebant . De numero quippe nulla est questio, si alter Euangelistarum de uno tacuit,  unius reminiscens. Nam etiam Marcus unum commemorat, cum et ipse egredientibus eis ab Iericho dicat illuminatum, cuius et nomen dixit et patrem : ut intelligamus eum fuisse notissimum, alterum ignotum, ut merito ille notus etiam solus decenter commemoraretur. Sed quoniam que consequuntur in Euangelio secundum Lucam, apertissime ostendunt illud quod ipse narrat adhuc uenientibus eis Iericho factum esse; nichil aliud restat intelligere, nisi bis esse factum hoc miraculum, semel in uno ceco, dum adhuc ueniret in illam ciuitatem, et iterum in duobus cum inde egrederetur: ut illud unum Lucas, illud alterum Mattheus enarraret; neque hoc sine aliquo sacramento. Si enim Iericho Lunam, et ob hoc mortalitatem interpretamur, morti propinquans Dominus, Iudeis solis lumen Euangelii iusserat predicari, quos significauit ille unus cecus quem Lucas commemorat: a morte autem resurgens atque discedens, et Iudeis et Gentibus, quos duos populos significare uidentur duo ceci commemorati a Mattheo.



[Ib. XIX, 45, 46.]

 Templum in Euangelio ipsum hominem intelliges, uel etiam adiuncto corpore eius, quod est Ecclesia. Secundum autem illud quod est caput Ecclesie, dictum est, Soluite templum hoc, et in triduo suscitabo illud. Secundum id uero quod etiam adiuncta Ecclesia intelligitur templum, uidetur dixisse, Auferte ista hinc: scriptum est, Domus mea domus orationis uocabitur; uos autem fecistis eam domum negotiationis, uel speluncam latronum . Significauit enim futuros in Ecclesia, qui sua negotia potius agerent, uel receptaculum ibi haberent ad occultanda scelera sua, quam ut caritatem Christi sequerentur, et peccatorum confessione accepta uenia corrigerentur.



XLIX. [Ib. XX, 36.]

Ad id quod dixit, Non enim ultra incipiunt mori; quia connubia propter filios, filii propter successionem, successio propter mortem: ubi ergo mors non est, neque connubia. Sicut enim nunc sermo noster decedentibus et succedentibus syllabis peragitur atque perficitur: ita et ipsi homines quorum sermo est, decedendo ac succedendo peragunt atque perficiunt ordinem huius seculi, qui temporalium rerum pulchritudine contexitur. In illa autem uita quoniam uerbum Dei quo fruemur, nulla decessione et successione syllabarum completur, sed omnia que habet semper manendo simul habet; ita participes eius, quibus ipsum solum erit uita, neque moriendo sibi decedent, neque nascendo succedent.



L. [Ib. XXII, 40 et 41.]

Quod dixit Dominus discipulis, Orate ne intretis in tentationem: et ipse auulsus est ab eis quantum iactus est lapidis: tanquam hoc eos admonuerit, ut in eum dirigerent lapidem, id est,  usque ad eum perducerent intentionem Legis, que scripta erat in lapide . Usque ad illum enim potest peruenire ille lapis: quoniam finis Legis est Christus, ad iustitiam omni credenti .



LI. [Ib. XXIu, 28.]

Quod scriptum est de Domino, Finxit se longius ire, non ad mendacium pertinet. Non enim omne quod fingimus mendacium est: sed quando id fingimus quod nichil significat, tunc est mendacium. Cum autem fictio nostra refertur ad aliquam significationem, non est mendacium, sed aliqua figura ueritatis. Alioquin omnia que a sapientibus et sanctis uiris, uel etiam ab ipso Domino figurate dicta sunt, mendacia deputabuntur, quia secundum usitatum intellectum non subsistit ueritas talibus dictis. Non enim homo qui habuit duos filios, quorum iunior, accepta parte patrimonii sui, profectus est in regionem longinquam, et cetera que in illa narratione contexuntur , ita dicuntur tanquam uere fuerit quisquam homo qui hoc in filiis suis duobus aut passus sit, aut fecerit. Ficta sunt ergo ista adrem quamdam significandam, tam longe lateque maiorem, et tam incomparabiliter differentem, ut per illum fictum hominem Deus uerus intelligatur. Sicut autem dicta, ita etiam facta finguntur sine mendacio ad aliquam rem significandam: unde est etiam illud eiusdem Domini, quod in fici arbore quesiuit fructum eo tempore quo illa poma nondum essent . Non enim dubium est illam inquisitionem non fuisse ueram: quiuis enim hominum sciret, si non diuinitate, uel tempore, poma illam arborem non habere. Fictio igitur que ad aliquam ueritatem refertur, figura est: que non refertur, mendacium est. Quid ergo significat quod se ire longius Dominus finxit, cum comitaretur discipulis, exponens eis sanctas Scripturas, utrum ipse esset ignorantibus? quid, putamus, nisi quia hospitalitatis officio ad suam cognitionem peruenire posse homines intimauit? ut cum longius ipse ab hominibus abscesserit super omnes celos, tamen ita cum eis sit qui hec exhibent seruis eius, ut cum dicere ceperint, Domine, quando te uidimus hospitem, et adduximus? tanquam eum scilicet qui longe abscesserat: respondeat ille, Cum uni ex minimis meis fecistis, mihi fecistis . Tenet ergo Christum ne longius ab illo eat, quisquis catechizatus uerbo, in omnibus bonis ei qui se catechizat communicat; sicut Apostolus dicit, Communicet qui catechizatur uerbo [1 1Kb] , ei qui se catechizat, in omnibus bonis : et alio loco cum dixisset, Necessitatibus sanctorum communicantes; statim subiecit, Hospitalitatem sectantes . Et isti enim catechizati erant uerbo, cum eis exponeret Scripturas, et quia hospitalitatem sectati sunt, eum quem in ipsa expositione Scripturarum non cognouerant, in panis fractione cognoscunt. Non enim auditores legis iusti sunt apud Deum, sed factores legis iustificabuntur .



[Ib. XXIII, 11.]


 Quod Dominum in passione exuerunt ueste propria, et induerunt fucata , significati sunt hi heretici, qui eum aiunt non uerum corpus habuisse, sed fictum.



[QUAESTIONES XuII IN MATTHAEUM.]





ADMONITIO IN LIBRUM SEPTEMDECIM QUAESTIONUM SUPER MATTHAEUM.

Ut hic exhibeatur inter Augustini germana opera, nec tamen ipsius, uti solet, Augustini nomine prenotetur iste alius Questionum in Mattheum liber, non temere fit neque frustra. Nempe stilum in primis et res congruere Augustino censent post Erasmum Louanienses Theologi. Deinde fragmenta eiusdem libri quedam cum nomine Augustini profert Rabanus Maurus in lib. 4 Commentarii super Matthei Euangelium, quem ipse circiter 840 Christi annum, collectis hinc inde ueterum expositionibus, concinnabat. Denique in Indiculo operum Augustini Possidiano, qui per Ioannem Ulimmerium ex uillariensi codice uulgatus est, recensentur pag. 5 Questiones Euangeliorum lib. 2; moxque, Annotationes aliquot in Mattheum lib. 1.

Attamen, quod merito moueat, huius tertii libri nichil meminit Augustinus in Retractationibus, cumque libros Questionum in Euangelia duos tantummodo recognoscat, in eos redactas dicit, quas tum super Mattheum tum super Lucam questiones dictauerat: et monet postmodum, que de supra dictis Euangelistis loca exposita fuerint, prologum suum adiunctis atque annumeratis eisdem questionibus indicare. Habes retractationem t. 1, col. 634, et questionum omnium Elenchum sub Prologo per nos restitutum supra, hocce tomo, pag. 1321. Sic uero etiam in libri Questionum octoginta trium recognitione, omnes et singulas ex ordine questiones, ne una quidem omissa, recensere ipsum non piguit. Qua profecto diligentia cauebat S. Doctor ne eius nomine questiones alias quaslibet reciperemus; neue librarii, quod in eo scripti genere liberius committebant, spurias appendices operibus ipsius assuerent.

Neque uero existimare licet tertium hunc librum Retractationibus posterius editum, ob idque in iis non recensitum fuisse. Quippe zizaniorum parabola hic exponitur longe secus quam soleret ab Augustino, ex tempore presertim Carthaginensis Collationis, in qua Donatiste, Catholicis reclamantibus, id uehementer affirmabant, quod in huius libri questione 11, n. 1, dicitur, agrum ipsum, non Ecclesiam, sed mundum Domino interpretante intelligendum esse, ut uidere est in Actis Collationis, part. 3, capp. 258, 265 et sequentibus. Qua de re Augustinus in lib. 70, cui titulus, Post collationem ad Donatistas, cap. 8: Diu contenderunt, inquit, dicentes zizania, que cum tritico simul crescere usque ad messem permissa sunt, non in Ecclesia, sed in mundo esse, contra intellectum martyris Cypriani qui dixit, Etsi uidentur in Ecclesia esse zizania, non tamen impediri debet aut fides aut caritas nostra. Quid quod iste auctor in questione 12, n. 2, responsum illud patrisfamilias zizania ante messem euelli prohibentis, non modo non torquet in Donatistas more Augustini, sed interpretatur eo pacto ut in illos torqueri non ualeat? quandoquidem de non auferendis ex hac uita hominibus sermonem haberi putat.

Accedit silentium Eugypii abbatis, qui olim, id est ineunte sexto seculo, cum ex Augustini operibus amplissima collectaneorum uolumina compararet, descripsit ex duobus precedentibus libris questiones plures, scilicet ex primo saltem quatuor, ex secundo octodecim: nec tamen quidquam ex hoc tertio libro decerpsisse a nobis deprehenditur.

Quod ueteres codices spectat, quidam duos priores libros continent sine tertio; nonnulli tertium hunc duobus illis proxime subiectum exhibent cum hocce titulo, Incipiunt questiones Euangeliorum, non addito nomine Augustini. Istius secundi generis exstat exemplar unum Corbeiense ante annos, ut uidetur, nongentos scriptum: preter Cisterciensem codicem multo recentiorem, qui licet non eumdem titulum preferat, hoc tamen cum Corbeiensi conuenit, quod predictum librum non attribuit Augustino.

Ad extremum Indiculo Possidii in optime note Mss. diligenter explorato, id quod sola Ulimmertana editio habet de subsequenti opere, nusquam reperimus.





QUAESTIONUM SEPTEMDECIM IN EuANGELIUM SECUNDUM MATTH. [1Kb] [1Kb] *



Liber unus.



QUAEST. I. [MATTH. cap. II, u\ 16.]

Quod dictum est, occisos infantes a bimatu et infra, significatum est humiles habentes geminam caritatem, tanquam paruulos bimos posse mori pro Christo.



II. [Ib. X, 27.]

Quod dico uobis in tenebris, id est, cum adhuc in timore carnali estis, quia in tenebris est timor; dicite in lumine, hoc est, in fiducia ueritatis, accepto Spiritu sancto: Et quod in aure auditis, predicate super tecta, id est, quod in secreto auditis, calcato carnis domicilio predicate.



III. [Ib. X, 34-36.]

Nolite arbitrari quia uenerim pacem mittere in terram; non ueni pacem mittere, sed gladium: ueni enim separare hominem aduersus patrem suum. Quia renuntiat quis diabolo, qui fuit filius eius. Et filiam aduersus matrem suam: plebem Dei aduersus mundanam ciuitatem, hoc est perniciosam generis humani societatem, quam nunc Babylonia, nunc Aegypto, nunc Sodoma, nunc aliis atque aliis nominibus Scriptura significat. Nurum aduersus socrum: Ecclesiam aduersus Synagogam, que secundum carnem Christum peperit sponsum Ecclesie. Diuiduntur autem gladio spiritus, quod est uerbum Dei . Et inimici hominis domestici eius: cum quibus, antea consuetudine implicatus erat.



Iu. [Ib. uIII, 1-3.]

Quod autem descendens de monte, posteaquam precepta illic discipulis et multitudini dedit, leprosum statim, extendens manum suam, curat; significat eos qui de illis implendis dubitabant, suo auxilio ab huiusmodi uarietate mundari.



u. [Ib. uIII, 20.]

Quod Dominus dixit scribe qui eum sequi uoluit, uulpes foueas habent, et uolucres celi tabernacula; Filius autem hominis non habet ubi caput suum reclinet, intelligitur miraculis Domini commotus propter inanem iactantiam eum sequi uoluisse, quam significant aues: finxisse autem discipuli obsequium, que fictio uulpium nomine significata est. Reclinatione uero capitis humilitatem suam significauit, que in illo simulatore ac superbo non habebat locum.



uI. [Ib. uIII, 22.]

Dimitte mortuos sepelire mortuos suos. Mortuos hic non credentes dixit: mortuos autem suos, qui nichilominus sine fide de corpore exirent.



uII. [Ib. X, 14.]

Excutite puluerem de pedibus uestris: aut ad contestationem laboris terreni, quem pro illis  inaniter suscepissent; aut ut ostenderent usque adeo se ab ipsis nichil terrenum querere, ut etiam puluerem de terra eorum sibi non paterentur adherere.



uIII. [Ib. X, 16.]

Estote ergo prudentes sicut serpentes: ad cauendum malum, in capite custodiendo, quod est Christus. Nam serpens totum corpus pro capite obiicit persequenti: uel quod per angustias se coarctans ueteri tunica exutus innouatur. Quod imitantur quibus dictum est, Intrate per angustam portam ; cum uetere homine exuuntur. Nam si cauendum malum ita moneret, ut uiolenter resistendum esset malis, non supra dixisset, Mitto uos sicut oues in medio luporum. Simplices autem sicut columbas esse uoluit, ad nulli nocendum. Nam hoc genus auis nullum omnino animalium necat; non solum grandium, contra que uires non habet, sed etiam minutissimorum, quibus etiam perparui passeres aluntur. Est autem omnibus irrationalibus animantibus una quedam inter se societas, sicut etiam rationalibus sua, id est hominibus, non solum secum, sed etiam cum Angelis. Discunt ergo ex similitudine columbarum nulli prorsus nocere ad societatem suam pertinenti participatione rationis.



IX. [Ib. XI, 25.]

Confiteor tibi, Pater, Domine celi et terre. Notandum confessionem poni in laude Dei. Non enim peccata Dominus confitebatur, que nulla habebat, presertim quia eum exsultantem hoc dixisse alius euangelista commemorat : quanquam et uerba ipsa que dicit non habeant dubitationem, quod in laude Dei dicantur. Ergo confessionem uocat Scriptura generaliter quidquid manifeste, sicut cernitur, enuntiatur. Nam et illud quod ait, Si quis me confessus fuerit coram hominibus, confitebor et ego eum coram Patre meo ; uel sicut alibi est, coram Angelis Dei : non utique peccata confitetur qui Christum confitetur. Quod si propterea putant aliqui confessionem uocari, quia pro crimine obiiciatur Christi nomen tempore persecutionis; numquid ita etiam Christus coram Patre uel coram Angelis hominem qui se confessus fuerit confitetur? Est etiam in Ecclesiastico ita positum, Et hec dicetis in confessione, Opera Domini uniuersa, quoniam bona ualde . Quo in loco indubitanter Dei laudes exaggerantur. Hec dicta sunt propter imperitiam fratrum, qui cum legente lectore audiunt hoc uerbum, pectora statim tundunt, non attendentes quo loco dicatur, quasi non possit nisi peccatorum esse confessio.



X. [Ib. XII, 1-8.]

Notandum de eo quod illicite factum uideretur Iudeis, quod discipuli sabbato spicas euulsissent, unum exemplum datum regie potestatis de Dauid, alterum sacerdotalis de iis qui per ministerium templi sabbatum uiolant: ut multo minus ad ipsum euulsarum sabbato spicarum crimen pertineat, qui uerus rex et uerus sacerdos est, et ideo Dominus sabbati.



XI. [Ib. XIII, 25-30, 36-43.]

1. Cum autem dormirent homines, uenit inimicus eius et superseminauit zizania in medio tritici, et abiit. Cum negligentius agerent prepositi Ecclesie, aut cum dormitionem mortis acciperent Apostoli, uenit diabolus et superseminauit eos quos malos filios Dominus interpretatur. Sed recte queritur utrum heretici sint, an male uiuentes catholici. Possunt enim dici filii mali etiam heretici, quia ex eodem Euangelii semine et Christi nomine procreati, prauis opinionibus ad falsa dogmata conuertuntur. Sed quod dicit eos in medio tritici seminatos, quasi uidentur illi significari qui unius communionis sunt: uerumtamen quoniam Dominus agrum ipsum, non Ecclesiam, sed hunc mundum interpretatus est, bene intelliguntur heretici, quia non societate unius Ecclesie uel unius fidei, sed societate solius nominis christiani in hoc mundo permiscentur bonis: ut illi qui in eadem fide mali sunt, palea potius quam zizania deputentur; quia palea etiam fundamentum ipsum habet cum frumento, radicemque communem. In illa plane sagena, qua concluduntur et mali et boni pisces , non absurde mali catholici intelliguntur. Aliud est enim mare, quod magis mundum istum significat; aliud sagena, que unius fidei uel unius Ecclesie communionem uidetur ostendere. Inter hereticos et malos catholicos hoc interest, quod heretici falsa credunt, illi autem uera credentes non uiuunt ita ut credunt.

2. Solet autem etiam queri, schismatici quid ab hereticis distent; et hoc inueniri quod schismaticos non fides diuersa faciat, sed communionis disrupta societas. Sed utrum inter zizania numerandi sint, dubitari potest. Magis autem uidentur spicis corruptis esse similiores, sicut scriptum est, uento autem corrumpetur filius iniquus : uel paleis aristarum fractis, uel scissis et de segete abruptis. Quo enim altiores, id est, superbiores, eo fragiliores leuioresque sunt. Nec tamen consequens est ut omnis hereticus uel schismaticus corporaliter ab Ecclesia separetur. Si enim falsa de Deo credit, uel de aliqua parte doctrine que ad fidei pertinet edificationem, ita ut non querentis cunctatione temperatus sit, sed inconcusse credentis, nec omnino scientis opinione atque errore discordans, hereticus est, et foris est animo, quamuis corporaliter intus uideatur. Multos  enim tales portat Ecclesia, quia non ita defendunt falsitatem sententie sue, ut intentam multitudinem faciant: quod si fecerint, tunc pelluntur. Item, quicumque inuident bonis, ita ut querant occasiones excludendi eos, aut degradandi; uel crimina sua sic defendere parati sunt, si obiecta uel prodita fuerint, ut etiam conuenticulorum segregationes uel Ecclesie perturbationes cogitent excitare; iam schismatici sunt, et ab unitate corde discissi, etiamsi non inuentis occasionibus aut occultatis factis suis Sacramento Ecclesie corporali conuersatione socientur.

3. Quapropter illi soli catholici mali recte deputantur, qui quamuis uera credant que ad fidei doctrinam pertinent, et si quid forte nesciunt querendum existiment, et salua pietate discutiant sine aliquo preiudicio ipsius ueritatis, et bonos uel quos bonos putant ament atque honorent quantum possunt; tamen flagitiose atque facinorose uiuunt, contra quam uiuendum esse credunt. Tales enim etiamsi prodantur aut accusentur, pro disciplina Ecclesie salutisque sue causa correpti, uel a communione suspensi, nullo modo sibi recedendum esse a communione catholica existimant, quocumque [1 1Kb] permissi fuerint satisfactionis querentes locum: et aliquando per penitentiam in frumenta mutantur, siue correpti, siue remoti, siue etiam uerbo Dei nullo nominatim accusante aut increpante perterriti. Aliquando autem etiam sub nomine penitentium ita uiuunt ut solent, aut non multo minus, quidam etiam amplius; nullo modo tamen a catholica unitate discedunt. Quibus ita uiuentibus si mors obrepserit, palee deputantur usque in finem. Hoc etiam ipsi credunt: nam si aliter credunt, et inconcusse tenent, iam inter hereticos numerandi sunt, putantes omnibus Deum, etiam in magna iniquitate usque in finem uite perseuerantibus, tantum quia Ecclesie unitatem, non sincera dilectione , sed magis penarum timore tenuerunt, ueniam daturum. Isti ergo non hoc credunt, uel non firmiter opinantur, etsi adhuc forsitan querunt: sed magis eos decipit spes dilationis, dum se diutius uicturos putant, et perditos mores aliquando in melius mutaturos. Contra quos dicitur: Ne tardes conuerti ad Deum, neque differas de die in diem: subito enim ueniet ira eius, et in tempore uindicte disperdet te . Illi enim conuertuntur, qui recte uiuere incipiunt; hoc est enim ad Deum redire: qui autem concupiscentias suas perseueranter sequuntur, dorsum quodammodo habent ad Deum, quamuis in unitate constituti sepe illum retorto collo conentur aspicere. Ergo et isti, ut ait Propheta, caro sunt, et spiritus ambulans et non reuertens . Sed tamen, ut dictum est, propter eamdem fidem atque unitatem Ecclesie, neque inter zizania, quoniam illa extra radicata sunt, neque inter aristarum paleam, que se etiam frumentis audet aspera  dissensione et fragili elatione superimponere, sed quamuis subiectam frumentis, tamen inter paleam que ultima uentilatione separanda est, numerantur.

4. Boni autem catholici sunt, qui et fidem integram sequuntur et mores bonos: quod autem ad fidei doctrinam pertinet, ita querunt, si quid querendum habent, ut absit concertatio periculosa, uel querenti, uel ei cum quo queritur, uel eis qui disserentes audiunt. Ita autem docent, si quid docendum habent, ut usitata et confirmata securissime, et fidentissime, et lenissime, ut possunt, insinuent: inusitata uero, etiamsi ueritatis manifestatione liquidissima perceperunt, querendi potius quam precipiendi aut affirmandi modo, propter audientis infirmitatem. Si enim tantum habet pondus aliquod uerum, ut uires discentis excedat; suspendendum est ut extendat crescentem, non imponendum ut obterat paruulum. Inde est illud Domini: Sed Filius hominis cum uenerit, putas, inueniet fidem in terra ? Aliquando autem et occultandum est, sed cum spe hortatoria, ut non faciat desperatio frigidiores, sed desiderium capaciores. Inde est illud eiusdem Domini: Multa habeo uobis dicere; sed non potestis portare modo . Quod uero ad mores pertinet, hoc bene et breuiter dicitur: aut confligendum est cum amore temporalium bonorum, ut non uincat; aut etiam edomitus subditusque esse debet, ut cum surgere ceperit, facile reprimatur; aut ita exstinctus, ut se omnino nulla ex parte commoueat. Ex quo fit ut etiam ipsam mortem propter ueritatem alii fortiter obeant, alii equanimiter, alii libenter. Que tria genera fructus sunt fertilis terre, triceni, et sexageni, et centeni . In horum aliquo genere inueniendus est tempore mortis sue, si quis de hac uita recte cogitat emigrare.

5. Toleranda sunt autem non solum zizania usque ad messem, que cum diabolus aspersis prauis erroribus falsisque opinionibus superseminasset, hoc est, precedente nomine Christi hereses superiecisset, magis ipse latuit atque occultissimus factus est; hoc est enim, Et abiit: sed etiam palea usque ad uentilationem. Nec probatur fortius grauitas frumentorum, nisi palee perturbationibus, quas qui comprimere non potuerit ueritate defensa, cesserit unitate seruata. Quanquam in hac parabola Dominus, sicut in eius expositione conclusit, non quedam, sed omnia scandala, et eos qui faciunt iniquitatem, zizaniorum nomine significasse intelligitur.



XII. [Ib. XIII, 26-30.]

1. Cum autem creuisset herba, et fructum fecisset, tunc apparuerunt et zizania. Cum enim spiritualis homo esse ceperit diiudicans omnia , tunc ei errores incipiunt apparere. Serui autem dixerunt ei: uis, imus, et colligimus ea? Utrum ipsi sunt serui, quos paulo post messores appellat? an quia in expositione parabole messores dixit esse Angelos, nec quisquam facile dicere ausus fuerit Angelos nescisse quis zizania superseminauerit, et ea tunc apparuisse Angelis cum herba fructum fecisset; magis oportet intelligi homines ipsos fideles seruorum  nomine hoc loco significatos, quos etiam bonum semen dicit? Nec mirum si et bonum semen ipsi dicuntur, et serui patrisfamilias: sicut et de se ait, quod et ipse sit ianua, ipse sit pastor . Ex diuersis enim significationibus una res etiam plures et diuersas similitudines recipit. Presertim quia cum ad seruos loqueretur, non ait, In tempore messis dicam uobis, Colligite primum zizania; sed Dicam, inquit, messoribus. Unde intelligitur colligendorum zizaniorum ad comburendum alia esse ministeria, nec quemquam Ecclesie filium debere arbitrari ad se hoc officium pertinere.

2. Cum igitur esse quisque spiritualis ceperit, cognoscit errores hereticorum, et omnino diiudicat atque discernit quidquid audierit aut legerit abhorrere a regula ueritatis: sed donec in eisdem spiritualibus perficiatur, et quodammodo maturescat in fructum quem herba dedit, potest eum mouere, quare sub nomine christiano tam multe hereticorum exstiterint falsitates. Inde est quod serui dicunt, Nonne bonum semen seminasti in agro tuo? unde ergo habet zizania? Deinde cum cognouerit hanc excogitasse fraudem diabolum, cum contra tanti nominis auctoritatem nichil se ualere sentiret, ut fallacias suas eodem nomine obtegeret; potest ei suboriri uoluntas, ut tales homines de rebus humanis auferat, si aliquam temporis habeat facultatem; sed utrum facere debeat, iustitiam Dei consulit utrum hoc ei precipiat, uel permittat, et hoc officium esse hominum uelit: hinc est quod serui dicunt, uis, imus, et colligimus ea? Quibus quia ueritas ipsa respondet, non ita hominem constitutum esse in hac uita, ut certus esse possit qualis quisque futurus sit postea, cuius in presentia cernit errorem, uel quid etiam error eius conferat ad prouectum bonorum; non esse tales auferendos de hac uita, ne cum malos conatur interficere, bonos interficiat, quod forte futuri sunt; aut bonis obsit, quibus et inuiti forte utiles sunt: sed tunc opportune fieri, cum iam in fine non restat uel tempus commutande uite, uel proficiendi ad ueritatem ex occasione atque comparatione alieni erroris; tunc autem hoc non ab hominibus, sed ab Angelis fieri: inde est quod respondet paterfamilias, Non; ne forte colligentes zizania, eradicetis simul et triticum: sed in tempore messis dicam messoribus, et cetera. Atque hoc modo eos patientissimos et tranquillissimos reddit.

3. Queri autem potest, quod ait, Alligate fasciculos ad comburendum, cur non unum fascem, aut unum aceruum zizaniorum fieri dixit? Nisi forte propter uarietatem hereticorum, et non solum a tritico, uerum etiam a seipsis discrepantium, ipsa uniuscuiusque hereseos propria conuenticula, in quibus singillatim sua communione deuincti sunt, nomine fasciculorum designauit: ut iam tunc incipiant alligari ad comburendum, cum a catholica communione segregati suas proprias quasi ecclesias habere ceperint; ut combustio earum sit in fine seculi, modo alligatio fasciculorum. Sed si ita esset, non iam multe resipiscendo, et in Catholicam remeando ab errore desciscerent.  Quapropter et alligatio fasciculorum in fine futura est, ut non confuse, sed pro modo peruersitatis sue uniuscuiusque erroris pertinacia puniatur.

4. Ne forte colligentes zizania, eradicetis simul et triticum. Utrum quia etiam boni cum adhuc infirmi sunt, opus habent in quibusdam malorum commixtione, siue ut per eos exerceantur, siue ut eorum comparatione magna illis exhortatio fiat, ut nitantur ad melius, quibus sublatis altitudo caritatis quasi euulsa marcescat, quod est eradicari? Nam sic ait Apostolus: Ut in caritate radicati et fundati, possitis comprehendere . An forte ideo simul eradicatur triticum, cum auferuntur zizania, quia multi primo zizania sunt, et postea triticum fiunt? qui nisi patienter, cum mali sunt, tolerentur, ad laudabilem mutationem non perueniunt: itaque si euulsi fuerint, simul eradicatur et triticum, quod futuri essent, si eis parceretur.



XIII. [Ib. XIII, 45, 46.]

Simile est regnum celorum homini negotiatori querenti bonas margaritas. Inuenta autem una pretiosa margarita, abiit et uendidit omnia que habuit, et emit eam. Questio est cur a numero plurali ad singularem transierit, ut cum querat homo bonas margaritas, unam inueniat pretiosam, quam uenditis omnibus que habet, emat. Aut ergo iste bonos homines querens, cum quibus utiliter uiuat, inuenit unum pre omnibus sine peccato, mediatorem Dei et hominum, hominem Christum Iesum : aut precepta querens, quibus seruatis cum hominibus recte conuersetur, inuenit dilectionem proximi, in quo uno dicit Apostolus omnia contineri; ut, Non occides, non mechaberis, non furaberis, non falsum testimonium dices, et si quod est aliud mandatum, singule margarite sint, que in hoc sermone recapitulantur, Diliges proximum tuum tanquam teipsum . Aut bonos intellectus homo querit, et inuenit unum illud quo cuncti continentur, in principio uerbum, et uerbum apud Deum, et uerbum Deum , lucidum candore ueritatis, et solidum firmitate eternitatis, et undique sui simile pulchritudine diuinitatis, qui Deus, penetrata carnis testudine, intelligendus est. Ille enim ad margaritam ipsam iam peruenerat, que in tegumentis mortalitatis, quasi concharum obstaculo, in profundo huius seculi, atque inter duritias saxeas Iudeorum aliquando latuerat: ille ergo ad ipsam margaritam iam peruenerat, qui ait, Et si noueramus Christum secundum carnem, sed nunc iam non nouimus . Nec ullus omnino intellectus margarite nomine dignus est, nisi ad quem discussis omnibus carnalibus tegminibus peruenitur, quibus siue per uerba humana, siue per similitudines circumpositas operitur, ut purus et solidus et nusquam a se dissonans, certa ratione cernatur. Quos tamen omnes ueros et firmos et perfectos intellectus unus ille continet, per quem facta sunt omnia, quod est uerbum Dei . Quodlibet autem horum trium sit, uel si aliquid aliud occurrere potuerit, quod margarite unius et pretiose nomine  bene significetur, pretium eius est nos ipsi: qui ad eam possidendam non sumus liberi, nisi omnibus pro nostra liberatione contemptis, que temporaliter possidentur. uenditis enim rebus nostris, nullum earum maius accipimus pretium, quam nos ipsos; quia talibus implicati, nostri non eramus: ut rursus nos ipsos pro illa margarita demus, non quia tanti ualeamus [1 1Kb] , sed quia plus dare non possumus.



XIu. [Ib. XIII, 15.]

1. Et oculos suos clauserunt, nequando oculis uideant: id est, ipsi causa fuerunt ut Deus eis oculos clauderet. Alius enim euangelista dicit, Excecauit oculos eorum. Sed utrum ut nunquam uideant? an uero ne uel sic aliquando uideant, cecitate sua sibi displicentes, et se dolentes, et ex hoc humiliati atque commoti ad confitenda peccata sua, et pie querendum Dominum? Sic enim Marcus hoc dicit, Nequando conuertantur, et dimittantur eis peccata . Ubi intelliguntur peccatis suis meruisse ut non intelligerent, et tamen hoc ipsum misericorditer eis factum, ut peccata sua cognoscerent, et conuersi ueniam mererentur. Quod autem Ioannes hunc locum ita dicit. »Propterea non poterant credere, quia iterum dixit Isaias, Excecauit oculos eorum, et indurauit cor eorum, ut non uideant oculis, et intelligant corde, et conuertantur, et sanem eos« ; aduersari uidetur huic sententie, et omnino cogere ut quod hic dictum est, Nequando oculis uideant, non accipiatur, Ne uel sic aliquando oculis uideant, sed prorsus, Ut non uideant: quandoquidem aperte ita dicit, Ut oculis non uideant. Et quod ait, Propterea non poterant credere, satis ostendit non ideo factam illam excecationem, ut ea commoti et dolentes se non intelligere, conuerterentur aliquando per penitentiam; non enim possent hoc facere, nisi prius crederent, ut credendo conuerterentur, conuersione sanarentur, sanitate intelligerent: sed ideo potius excecatos, ut non crederent. Dicit enim apertissime, Propterea non poterant credere.

2. Quod si ita est, quis non exsurgat in defensionem Iudeorum, ut eos extra culpam fuisse proclamet, quod non crediderunt? Propterea enim non poterant credere, quia excecauit oculos eorum. Sed quoniam potius Deus extra culpam debet intelligi, cogimur fateri aliis quibusdam peccatis ita eos excecari meruisse: qua tamen excecatione non potuerunt credere. uerba enim Ioannis ista sunt: Propterea non poterant credere, quia iterum dixit Isaias, Excecauit oculos eorum. Frustra itaque conamur intelligere, ideo fuisse cecatos, ut conuerterentur [2 1Kb] , cum ideo conuerti non poterant, quia non credebant, et ideo credere non poterant, quia excecati erant. An forte non absurde dicimus, quosdam Iudeorum fuisse sanabiles; sed tanto tamen superbie tumore periclitatos, ut eis expedierit primo non credere, et ad hoc fuisse cecatos, ut non intelligerent Dominum loquentem per parabolas,  quibus non intellectis, non in eum crederent, non credentes autem, cum ceteris desperatis crucifigerent eum; atque ita post eius resurrectionem conuerterentur, quando iam de reatu mortis Domini amplius humiliati, uehementius diligerent a quo sibi tantum scelus dimissum esse gauderent: quoniam tanta erat eorum superbia, ut tali humiliatione esset deiicienda? Quod incongrue dictum esse quilibet arbitretur, si non ita contigisse in Actibus Apostolorum manifestissime legerit . Non ergo abhorret quod ait Ioannes, Propterea non poterant credere, quia excecauit oculos eorum ut non uideant, ab ea sententia qua intelligimus ideo excecatos ut conuerterentur; hoc est, ideo eis per obscuritates parabolarum occultatas sententias Domini, ut post eius resurrectionem salubriore penitentia resipiscerent: quia per obscuritatem sermonis excecati, dicta Domini non intellexerunt, et ea non intelligendo, non in eum crediderunt, non credendo crucifixerunt eum; atque ita post eius resurrectionem miraculis, que in eius nomine fiebant, exterriti, maiore criminis reatu compuncti sunt et prostrati ad penitentiam, deinde accepta indulgentia ad obedientiam, flagrantissima dilectione conuersi.

5. Nam quibus non profuit illa cecitas ad conuersionem, que per linguam parabolarum fiebat, ita de illis propheta alio loco dicit, quod etiam Apostolus commemorauit cum de obscuritate linguarum ageret: In aliis linguis, et in aliis labiis loquar populo huic, et nec sic me exaudient, dicit Dominus . Non enim diceretur, Nec sic me exaudient, nisi ad hoc fieret, ut uel sic exaudirent: id est, ut eis ad humilem confessionem, et sollicitam inquisitionem, et obedientem conuersionem, et feruentem dilectionem ualeret. Est uero etiam ista ratio medicine corporalis. Nam et pleraque medicamenta prius affligunt ut sanent, et ipsa collyria que ad oculos pertinent, si ea opus est intrinsecus infundi, nisi sensum uidendi prius claudant et perturbent, prodesse non possunt.

4. Nec moueat quod idem propheta dicit, Nisi credideritis, non intelligetis ; quasi contrarium sit quod Ioannes ait, Propterea non poterant credere, quia excecauit oculos eorum; id est, quia ille parabole ita dicebantur, ut ab eis non possent intelligi. Dicit enim aliquis: Si ut intelligerent credere debebant, quomodo propterea non poterant credere, quia non intelligebant, hoc est, quia excecauit oculos eorum? Sed quod ait Isaias, Nisi credideritis, non intelligetis, de illa intelligentia dictum est, in qua semper manebitur, rerum ineffabilium: cum autem dicitur quod credatur, nisi quod dicitur intelligatur, credi non potest. Intelligenda sunt ergo dicta, ut credantur que dici potuerunt: credenda autem que dici potuerunt, ut intelligantur que dici non possunt.



Xu. [Ib. XIII, 34.]

Et sine parabolis non loquebatur eis. Non quia nichil proprie locutus est, sed quia nullum fere sermonem explicauit, ubi non aliquid per parabolam significauit, quamuis in eo aliqua et proprie  dixerit: ita ut sepe inueniatur totus sermo eius parabolis explicatus, totus autem proprie dictus nullus inueniatur. Explicatos autem sermones dico, quando ex aliqua occasione rerum incipit loqui quousque terminet quidquid ad ipsam rem pertinet, et transeat ad aliud. Nonnunquam sane alius euangelista contexit, quod alius diuersis temporibus dictum indicat. Non enim omnimodo secundum rerum gestarum ordinem, sed secundum sue quisque recordationis facultatem, narrationem quam exorsus est ordinauit.



XuI. [Ib. XIII, 51, 52, 44.]

Intellexistis hec omnia? Dicunt ei: Etiam. Ait illis: Ideo omnis scriba doctus in regno celorum, similis est homini patrifamilias, qui profert de thesauro suo noua et uetera. Utrum ista conclusione exponere uoluit quem dixerit thesaurum in agro absconditum: quoniam sancte Scripture intelliguntur, que nomine duorum Testamentorum, Noui et ueteris, concluduntur; quemadmodum apud alium euangelistam, gladium bis acutum tali conclusione uidetur exponere ? An quia in parabolis ista locutus est; et cum quesisset ab eis utrum intellexissent, responderunt se intellexisse; fortasse ista similitudine ultima patrisfamilias proferentis de thesauro suo noua et uetera, ostendere uoluit eum doctum habendum esse in Ecclesia, qui etiam Scripturas ueteres parabolis explicatas intellexerit, ab istis nouis accipiens regulas? Quia et ista Dominus per parabolas enuntiauit, quamuis ipse Christus esset finis illorum; id est, ut in eo illa uetera complerentur: ut si ipse in quo illa complentur et manifestantur, per parabolas adhuc loquitur, donec eius passio uelum discindat, ut nichil sit occultum quod non reueletur; multo magis illa que ad commendandam tantam salutem tam longe de illo scripta sunt, parabolis operta esse nouerimus: que cum Iudei ad litteram acciperent, noluerunt esse docti in regno celorum, neque transire ad Christum, ut auferretur uelamen quod supra cor eorum positum est [1 1Kb] .



XuII. [Ib. XIII, 55 et 56.]

1. Fratres eius, Iacobus, et Ioseph, et Simon, et Iudas, et sorores eius, nonne omnes apud nos sunt? unde ergo huic omnia ista? Et scandalizabantur in eo. Fratres apud Iudeos dici solere cognatos usque adeo probatur, ut non solum ex propinquo generationis gradu, sicut sunt filii fratrum et sororum, qui etiam apud nos usitatissime fratres dicuntur; sed etiam auunculus et sororis filius, sicut sibi erant Iacob et Laban, fratres appellati inueniantur . Non ergo mirum est dictos esse fratres Domini ex materno genere quoscumque cognatos; cum etiam ex cognatione Ioseph dici potuerint fratres eius ab eis, qui illum patrem Domini esse arbitrabantur  .

2. Generalem iustitiam non uiolat quis, nisi libidine transgressus fuerit aut placitum societatis humane,  sicut est furtum, rapina, adulterium, incestus, et huiusmodi; aut naturam, sicut est contumelia, cedes, homicidium, concubitus masculorum uel pecorum; aut modum in concessis, sicut est superbum amplius uerberare quam oportet, uel superfluum edere uel bibere amplius quam oportet, cum ipsa coniuge concumbere amplius quam oportet, et similia.

3. Bene intelligitur Spiritus sanctus ideo primum linguarum donum dedisse hominibus, que pacto et placito hominum institute sunt, et forinsecus per sensus corporis consuetudine audiendi discuntur, ut eis ostenderet quam facile posset sapientes facere per sapientiam Dei, que in eis interna est.

4. Item uoluntas uerbi sempiterni stabilis est semper, quia simul habet omnia: nostra autem uoluntas ideo non stat, quia non habet simul omnia; ideo modo hoc, modo illud uolumus. Item sic fuerunt in illo uerbo omnia que facta sunt, et ipsa susceptio hominis sic ab eo precognita est, quomodo si pictor uelit pingere totam domum, et cogitet uel nouerit locum ubi etiam se pingere debeat: totum in arte habet, et in preparatione, et in uoluntate, quamuis certis et suis queque temporibus explicet. Sic omnis creatura  et ipse homo qui eiusdem Sapientie personam mystice et inenarrabili susceptione gestaturus erat, in ipsa sapientia tanquam Dei arte sempiterna semper erat, quamuis suis queque temporibus efficiat, que pertendit a fine usque ad finem fortiter, et disponit omnia suauiter atque in se manens innouat omnia .

5. Item quomodo quis uelit uelle mori, si sic uelle mori peruenerat, qui iam habet sanam fidem et uidet quo sibi perueniendum sit, ad hoc iam proficit, ut libenter de hac uita discedat. Non enim hoc est uidere quo sibi perueniendum sit, quod est etiam amare illud, et ibi iam esse desiderare: quod in cuius animo effectum fuerit, necesse est ut libenter moriatur. Frustra itaque dicunt quidam, qui iam sanam fidem tenent, ideo se nolle mori ut proficiant, cum ipse profectus eorum in eo profectu sit, ut mori uelint. Si ergo uerum loqui uolunt, non dicant, Ideo mori nolo, ut proficiam; sed, Ideo mori nolo, quia parum profeci. Itaque mori nolle fidelibus non consilium est ut proficiant, sed indicium quod parum profecerint. Proinde quod nolunt, ut perfecti sint; uelint, et perfecti sunt.



[IN IOANNIS EuANGELIUM TRACTATUS CXXIu.]





ADMONITIO DE SUBSEQUENTIBUS IN IOANNEM TRACTATIBUS.

Haud temere fecisse uidebimur, si Augustini in Ioannem Tractatus adscripserimus anno Christi supra quadringentesimum sexto decimo, aut proximo post tempori. Certe quidem hunc euangelistam cum exponeret, flagrabat etiam tum Catholicorum cum Donatistis pugna; quando in factiosis illis reuincendis tam multus tamque uehemens inibi est S. Doctor: preterquam quod ad id usque temporis schismaticum eorum altare stabat Hippone: unde in Tractatu super eiusdem Ioannis Epistolam , in hec uerba conqueritur, Quid faciunt in hac ciuitate duo altaria? Quod licet in tempora etiam anteriora Carthaginensi Collatione, que cum Donatistis anno 411 habita fuit, referri queat; attamen quia per hos ipsos, de quibus agimus in Euangelium Tractatibus, non solum Predestinationis fides, uti res maxime explorata, proponitur in Tractt. XLu, XLuIII, LXuIII, LXXXIII, Cu, CXI, etc., sed etiam perstringuntur tacito nomine Pelagiani in Tractt. LIII, LXuII, LXXXI, LXXXuI, etc., hinc profecto intelligere licebat eosdem Tractatus non ante quadringentesimum et undecimum Christi annum, quo primum inuehitur in Africam Pelagiana heresis, editos fuisse. Sed aliud argumentum, quo fit ut in annum quadringentesimum decimum sextum a nobis remittantur, suppetit longe expressius ex Tract. CXX, ubi Nicodemum sepius uenisse ad Christum, ut eius discipulus audiendo fieret, probat Augustinus hac ratione: Quod certe, ait, modo in reuelatione corporis beatissimi Stephani  fere omnibus gentibus declaratur.

Diebus porro quibuslibet Tractatus sermonesue hanc in rem suos habebat. Primum, exempli gratia, die dominico, postridie secundum se pronuntiasse in hoc ipso Tract. II indicat. Habitus item fuit dominico die quadragesimus sextus, ex Tract. XLuII: pridie uero quadragesimus quintus, ex Tract. XLuI, dictus fuerat. Trigesimus quartus tresque sequentes, quatuor diebus continuis, ut ex cuiusque exordio ac peroratione patet, habiti sunt, et quidem trigesimus septimus die dominico, ex Tract. XXXuIII. Sic octauus, nonus, et decimus: sic tandem isti quinque XIX, XX, XXI, XXII et XXIII, singuli singulis continenter diebus pronuntiati significantur. Hoc egisse Augustinum, ut e diebus habende concioni destinatis nullum preteriret, uel hinc intelligitur, quod unum huiuscemodi quadam occasione omissum diem in Tract. uIII, excusat, et in XLuI, prelecti de Euangelio loci tractationem diligentiorem in reddendi sermonis dies remittit. In XLuII, quem dominico die habuit, dicit sese per temporis, ut solet, angustias, quo minus orationem fusius prosequatur, minime prohiberi. Testatur contra nonnunquam, eo nolle se diebus solemnioribus sermonem producere, quod forte essent multi, qui potius solemnitatis causa quam sermonis audiendi desiderio conuenissent: sic ad Tractatus uIII finem. Ex XLuI autem  aliisque eum intelligimus, quam Euangelii partem populo erat expositurus iubere solitum inter diuina officia recitari: quam prelectam postea nitebatur explicare. uerum si quando hoc futurum fuisset equo longius, residuum in aliud tempus differebat; ac tum quoque relegi Euangelium precipiebat.

Ceterum exacta nondum hieme suam in Ioannis Euangelium explanationem aggressus est Augustinus. Testatur quippe in Tract. uI, sese subueritum ne populus a frequentanda ecclesia frigoris ui deterreretur. In X, proximum significat tempus imminere, ut passionis ac resurrectionis Dominice solemnitas celebretur. In XI autem, ut adhortetur catechumenos, iam tempus exigere. Pridie eius diei quo habuit XII, dicturum se de pace Ecclesie, uel quid egisset, uel quid adhuc agendum speraret, populo promiserat: sed premittere solitam de lectione euangelica tractationem uoluit, ac tum fidem suam liberare. Quid illud porro fuerit, quod de Ecclesie pace dicendum habebat, incompertum est; neque in eiusdem tractationis fine conscriptum fuit. uidetur ex XIII Tractatus exordio posse colligi, a diebus non ita paucis intermissum ab eo fuisse Ioannis Euangelium: et reipsa illud per Paschalia festa, que in 2 diem aprilis anno 416 incidebant, interrupit, eo quod his diebus fixas et certas ex Euangelio lectiones oporteret in Ecclesia recitari, quibus substituere alias non licebat: sicuti sua in Expositionem Epistole Ioannis prefatione docet. Nam interea temporis enarrandam hanc ipsam Epistolam suscepit: moxque ea pertractata rediit ad Euangelium. In cuius explicatione Tractatum XXuII, necdum in Laurentii martyris, quem ibidem laudat, celebritate excesserat: tametsi quinque Tractatus a XIX, uti iam obseruatum est, ad XXIII, diebus quinque continuis perfecisset.

Ex hoc opere decerpta quam multa reperies apud Bedam et Alcuinum super Ioannem, apud Florum in Commentariis super Pauli Epistolas, Bede nomine uulgatis, etc., necnon sententias quasdam a ueteribus confirmande catholice fidei causa prolatas ex uariis Tractatibus: scilicet ex II, a Cassiano, lib. 7 de Incarnatione, cap. 27; ex LXXuIII, a Leone papa in Epistola ad Leonem Augustum olim 97, nunc 134, etc. Recordatur eiusdem operis Cassiodorus Senator in lib. Instit., cap. 7, Ioannem copiosa et insigni expositione ab Augustino illustratum commendans. Possidius in Indiculo, cap. 6, sub his uerbis: Tractatus de Euangelio Ioannis a capite usque ad finem, in codicibus sex. Augustinus ipse in prefatione ad Tractatus super Epistolam Ioannis: Meminit, inquit, Sanctitas uestra Euangelium secundum Ioannem ex ordine lectionum nos solere tractare. Rursumque in lib. 15 de Trinitate, cap. 27, signat Tractatum in Ioan. XCIX, cum ait: De hac re in sermone quodam proferendo ad aures populi christiani diximus, dictumque conscripsimus. Plura sane, si sat uixisset, dicturus in Retractationum libris peculiaribus, quos, uti ad Quoduultdeum, epist. 224, scribit, in Tractatus populares homiliasque a se habitas meditabatur.

Opus in uetustis codicibus inscribitur, quibusdam Tractatus, aliis Sermones, nonnullis Homilie in Ioannem. Sed paulo amplior titulus est in Mss. Audenensi, Gemmeticensi, et Pratellensi, hunc in modum: Aurelii Augustini Doctoris Hippon. episc. Homilie in Euangelium Dom. Iesu secundum Ioannem incipiunt, quas ipse colloquendo prius ad populum habuit, et inter loquendum a notariis exceptas, eo quo habite sunt ordine, uerbum ex uerbo postea dictauit. Denique quod ad prefationem hic subiectam attinet, frustra eam queras uel in Mss. uel in editis Am. et Bad. Hanc post Erasmum dederunt Louanienses, qui tamen obseruant nec Augustini esse, nec in ullo Ms. exstare. Habetur paucis mutatis uerbis apud Bedam et Alcuinum in Ioannem.





PRAEFATIO INCERTI AUCTORIS.

Omnibus diuine Scripture paginis Euangelium excellit; quia quod Lex et Prophete futurum predixerunt, hoc completum dicit Euangelium. Inter ipsos autem Euangeliorum scriptores Ioannes eminet in diuinorum mysteriorum profunditate, qui a tempore Dominice ascensionis per annos sexaginta quinque uerbum Dei absque adminiculo scribendi, usque ad ultima Domitiani predicauit tempora. Sed occiso Domitiano, cum permittente Nerua de exsilio rediisset Ephesum; compulsus ab episcopis Asie, de ceterna Patri diuinitate Christi scripsit aduersus hereticos, qui eo absente irruperant in eius Ecclesias, qui Christum ante Mariam fuisse negabant. Unde merito in figura quatuor animalium, aquile uolanti comparatur: que uolat altius ceteris auibus, et solis radios irreuerberatis aspicit luminibus. Ceteri quippe euangeliste, qui temporalem Christi natiuitatem, et temporalia eius facta que gessit in homine, sufficienter  exponunt, et de diuinitate pauca dixerunt, quasi animalia gressibilia cum Domino ambulant in terra: hic autem pauca de temporalibus eius gestis edisserens, sed diuinitatis potentiam sublimius contemplans, cum Domino ad celum uolat. Qui enim supra pectus Domini in cena recubuit, celestis haustum sapientie ceteris excellentius de ipso Dominici pectoris fonte potauit. Legerat siquidem Euangelia trium euangelistarum, et approbauerat fidem eorum et ueritatem: in quibus deesse uidit aliqua gestarum rerum historie, et ea maxime que Dominus gessit primo predicationis sue tempore, scilicet antequam Ioannes Baptista clauderetur in carcere. Hec ergo quasi dimissa ab illis scribit Ioannes, que fecit iehsu antequam Ioannes clauderetur: sed maxime diuinitatem Christi et Trinitatis mysterium commendare curauit. Tres siquidem alii euangeliste dicta et facta Domini temporalia, que ad informandos mores uite presentis maxime ualent,  copiosius prosecuti, circa actiuam uitam sunt uersati: in qua laboratur, ut cor mundetur ad uidendum Deum: Ioannes uero pauca Domini facta dicit: uerba uero Domini que Trinitatis unitatem, et uite eterne felicitatem insinuant, diligentius conscribit; et sic in contemplatiua  uirtute commendanda, intentionem suam et predicationem tenuit: in qua contemplatiua uacatur ut Deus uideatur. Iste siquidem est Ioannes, quem Dominus de fluctiuaga nuptiarum tempestate uocauit, et cui Matrem uirginem uirgini commendauit.





S. AURELII AUGUSTINI HIPPONENSIS EPISCOPI IN IOANNIS EuANGELIUM TRACTATUS CXXIu  . [1Kb] [1Kb] 



TRACTATUS I. In illud Ioannis, In principio erat uerbum, et uerbum erat apud Deum, et Deus erat uerbum, etc., usque ad id, Et tenebre eam non comprehenderunt. Cap. I, u\. 1-5.

1. Intuens [1 1Kb] quod modo audiuimus ex lectione apostolica, quod animalis homo non percipit ea que sunt Spiritus Dei , et cogitans, in hac presenti turba Charitatis uestre necesse esse ut multi sint animales, qui adhuc secundum carnem sapiant, nondumque se possint ad spiritualem intellectum erigere, hesito uehementer, quomodo, ut Dominus dederit, possim dicere, uel pro modulo meo explicare quod lectum est ex Euangelio, In principio erat uerbum, et uerbum erat apud Deum, et Deus erat uerbum: hoc enim animalis homo non percipit. Quid ergo, fratres? silebimus hinc? Quare ergo legitur, si silebitur? aut quare auditur, si non exponitur? sed et quid exponitur, si non intelligitur? Itaque quoniam rursum esse non dubito in numero uestro quosdam, a quibus possit non solum expositum capi, sed et antequam exponatur, intelligi; non fraudabo eos qui possunt capere, dum timeo superfluus esse auribus eorum qui non possunt capere. Postremo aderit misericordia Dei, fortasse ut omnibus satis fiat, et capiat quisque quod potest: quia et qui loquitur, dicit quod potest. Nam dicere ut est, quis potest? Audeo dicere, fratres mei, forsitan nec ipse Ioannes dixit ut est, sed et ipse ut potuit; quia de Deo homo dixit: et quidem inspiratus a Deo, sed tamen homo. Quia inspiratus, dixit aliquid; si non inspiratus esset, dixisset nichil: quia uero homo  inspiratus, non totum quod est dixit; sed quod potuit homo, dixit.

2. Erat enim iste Ioannes, fratres karissimi, de illis montibus, de quibus scriptum est: Suscipiant montes pacem populo tuo, et colles iustitiam . Montes, excelse anime sunt: colles, paruule anime sunt. Sed ideo montes excipiunt pacem, ut colles possint excipere iustitiam. Que est iustitia, quam colles excipiunt? Fides, quia iustus ex fide uiuit . Non autem exciperent minores anime fidem, nisi maiores anime, que montes dicte sunt, ab ipsa Sapientia illustrarentur, ut possint paruulis traiicere quod possint paruuli capere, et uiuere ex fide colles, quia montes pacem suscipiunt. Ab ipsis montibus dictum est Ecclesie, Pax uobiscum: et ipsi montes pacem annuntiando Ecclesie, non diuiserunt se aduersus eum a quo susceperunt pacem , ut ueraciter, non ficte nuntiarent pacem.

3. Sunt enim alii montes naufragosi, quo quisque nauim cum impulerit, soluitur. Facile est enim cum uidetur terra a periclitantibus, quasi conari ad terram: sed aliquando uidetur terra in monte, et saxa latent sub monte; et cum quisque conatur ad montem, incidit in saxa; et non ibi inuenit portum, sed planctum. Sic fuerunt quidam montes, et magni apparuerunt inter homines; et fecerunt hereses et schismata, et diuiserunt Ecclesiam Dei: sed isti qui diuiserunt Ecclesiam Dei, non erant illi montes de quibus dictum est, Suscipiant montes pacem populo tuo. Quomodo enim pacem susceperunt, qui unitatem diuiserunt?

 4. Qui autem susceperunt pacem nuntiandam populo, contemplati sunt ipsam Sapientiam, quantum humanis cordibus potuit contingi quod nec oculus uidit, nec auris audiuit, nec in cor hominis ascendit . Si in cor hominis non ascendit, quomodo ascendit in cor Ioannis? An non erat homo Ioannes? An forte nec in cor Ioannis ascendit, sed cor Ioannis in illam ascendit? Quod enim ascendit in cor hominis, de imo est ad hominem: quo autem ascendit cor hominis, sursum est ab homine. Etiam sic, fratres, dici potest quia si ascendit in cor Ioannis, si aliquo modo potest dici, in tantum ascendit in cor Ioannis, in quantum ipse Ioannes non erat homo. Quid est, Non erat homo? In quantum ceperat esse angelus: quia omnes sancti, angeli; quia annuntiatores Dei. Ideo carnalibus et animalibus non ualentibus percipere que sunt Dei, quid ait Apostolus? Cum enim dicitis, Ego sum Pauli, ego Apollo, nonne homines estis ? Quid eos uolebat facere, quibus exprobrabat quia homines erant? uultis nosse quid eos facere uolebat? audite in Psalmis: Ego dixi, Dii estis, et filii Excelsi omnes . Ad hoc ergo uocat nos Deus, ne simus homines. Sed tunc in melius non erimus homines, si prius nos homines esse agnoscamus, id est, ut ad illam celsitudinem ab humilitate surgamus: ne cum putamus nos aliquid esse, cum nichil simus, non solum non accipiamus quod non sumus, sed et amittamus quod sumus.

5. Ergo, fratres, de his montibus et Ioannes erat, qui dixit, In principio erat uerbum, et uerbum erat apud Deum, et Deus erat uerbum. Susceperat pacem mons iste, contemplabatur diuinitatem uerbi. Qualis iste mons erat? quam excelsus? Transcenderat omnia cacumina terrarum, transcenderat omnes campos eris, transcenderat omnes altitudines siderum, transcenderat omnes choros et legiones Angelorum. Nisi enim transcenderet ista omnia que creata sunt, non perueniret ad eum per quem facta sunt omnia. Non potestis cogitare quid transcenderit, nisi uideatis quo peruenerit. Queris de celo et terra? facta sunt. Queris de his que sunt in celo et terra? Utique multo magis et ipsa facta sunt. Queris de spiritualibus creaturis, de Angelis, Archangelis, Sedibus, Dominationibus, uirtutibus, Principatibus? et ipsa facta sunt. Nam cum enumeraret hec omnia Psalmus, conclusit sic: Ipse dixit, et facta sunt; ipse mandauit, et creata sunt . Si dixit, et facta sunt, per uerbum facta sunt: si autem per uerbum facta sunt, non potuit Ioannis cor peruenire ad id quod ait, In principio erat uerbum, et uerbum erat apud Deum, et Deus erat uerbum; nisi transcendisset omnia que sunt facta per uerbum. Qualis ergo iste mons, quam sanctus, quam altus inter illos montes qui susceperunt pacem populo Dei, ut colles possent suscipere iustitiam?

6. uidete ergo, fratres, ne forte de ipsis montibus est Ioannes, de quibus paulo ante cantauimus, Leuaui oculos meos in montes, unde ueniet auxilium mihi. Ergo, fratres mei, si uultis intelligere, leuate oculos uestros  in montem istum; id est, erigite uos ad Euangelistam, erigite uos ad eius sensum. Sed quia montes isti pacem suscipiunt, non potest autem esse in pace, qui spem ponit in homine; nolite sic erigere oculos in montem, ut putetis in homine spem uestram esse collocandam; et sic dicite, Leuaui oculos meos in montes, unde ueniet auxilium mihi, ut statim subiungatis, Auxilium meum a Domino, qui fecit celum et terram . Ergo leuemus oculos in montes, unde ueniet auxilium nobis: et tamen non ipsi montes sunt, in quibus spes nostra ponenda est; accipiunt enim montes quod nobis ministrent: ergo unde et montes accipiunt, ibi spes nostra ponenda est. Oculos nostros cum leuamus ad Scripturas, quia per homines ministrate sunt Scripture, leuamus oculos nostros ad montes, unde auxilium ueniet nobis: sed tamen quia ipsi homines erant qui scripserunt Scripturas, non de se lucebant; sed ille erat lumen uerum , qui illuminat omnem hominem uenientem in hunc mundum. Mons erat et ille Ioannes Baptista, qui dixit, Non sum ego Christus : ne quisquam spem in montem ponens, caderet ab illo qui montes illustrat, et ipse confessus ait, Quoniam de plenitudine eius omnes accepimus . Ita debes dicere, Leuaui oculos meos in montes, unde ueniet auxilium mihi, ne auxilium quod tibi uenit, montibus imputes; sed sequaris, et dicas, Auxilium meum a Domino, qui fecit celum et terram.

7. Ergo, fratres, ad hoc ista monuerim, ut quando erexistis cor ad Scripturas, cum sonaret Euangelium, In principio erat uerbum, et uerbum erat apud Deum, et Deus erat uerbum, et cetera que lecta sunt, intelligatis uos leuasse oculos ad montes. Nisi enim montes ista dicerent, unde omnino cogitaretis, non inueniretis. Ergo ex montibus uenit uobis auxilium, ut hec uel audiretis: sed nondum potestis intelligere quod audistis. Inuocate auxilium a Domino, qui fecit celum et terram: quia montes sic potuerunt loqui, ut non possint ipsi illuminare; quia et ipsi illuminati sunt audiendo. Inde qui hec dixit, accepit Ioannes ille, fratres, qui discumbebat super pectus Domini , et de pectore Domini bibebat quod propinaret nobis. Sed propinauit uerba; intellectum autem inde debes capere, unde et ipse biberat qui tibi propinauit: ut leues oculos ad montes, unde auxilium ueniet tibi, ut inde tanquam calicem, id est, uerbum [1 1Kb] propinatum acciperes; et tamen quia auxilium tuum a Domino, qui fecit celum et terram, inde impleres pectus, unde impleuit ille: unde dixisti, Auxilium meum a Domino, qui fecit celum et terram: qui potest ergo, impleat. Fratres, hoc dixi [2 1Kb] : leuet quisque cor suum quomodo illud uidet idoneum, et capiat quod dicitur. Sed forte hoc dicetis, quia ego uobis sum presentior quam Deus. Absit. Multo est ille presentior: nam ego oculis uestris appareo, ille conscientiis uestris presidet. Ad me aures, ad illum cor, ut utrumque impleatis. Ecce oculos uestros et  sensus istos corporis leuatis ad nos; nec ad nos, non enim nos de illis montibus, sed ad ipsum Euangelium, ad ipsum Euangelistam: cor autem implendum ad Dominum. Et unusquisque sic leuet, ut uideat quid leuet, et quo leuet. Quid dixi, Quid leuet, et quo leuet? Quale cor leuet, uideat; quia ad Dominum leuat: ne sarcina uoluptatis carnalis pregrauatum, ante cadat, quam fuerit subleuatum. Sed uidet se quisque gestare onus carnis? det operam per continentiam, ut purget quod leuet ad Deum. Beati enim mundi corde, quoniam ipsi Deum uidebunt .

8. Nam ecce quid prodest, quia sonuerunt uerba, In principio erat uerbum, et uerbum erat apud Deum, et Deus erat uerbum? Et nos diximus uerba, cum loqueremur. Numquid tale uerbum erat apud Deum? Nonne ea que diximus, sonuerunt atque transierunt? Ergo et Dei uerbum sonuit et peractum est? Quomodo omnia per ipsum facta sunt, et sine ipso factum est nichil? quomodo per illud regitur, quod per illud creatum est, si sonuit et transiit? Quale ergo uerbum quod et dicitur, et non transit? Intendat Charitas uestra: magna res est. Quotidie dicendo uerba uiluerunt nobis, quia sonando uerba et transeundo uiluerunt, et nichil aliud uidentur quam uerba. Est uerbum et in ipso homine, quod manet intus: nam sonus procedit ex ore. Est uerbum quod uere spiritualiter dicitur, illud quod intelligis de sono, non ipse sonus. Ecce uerbum dico, cum dico, Deus. Quam breue est quod dixi, quatuor litteras, et duas syllabas! Numquidnam hoc totum est Deus, quatuor littere, et due syllabe? An quantum hoc uile est, tantum charum est quod in eis intelligitur? Quid factum est in corde tuo, cum audisses, Deus? Quid factum est in corde meo, cum dicerem, Deus? Magna et summa quedam substantia cogitata est, que transcendat omnem mutabilem creaturam, carnalem et animalem. Et si dicam tibi, Deus commutabilis est, an incommutabilis? respondebis statim, Absit ut ego uel credam uel sentiam commutabilem Deum: incommutabilis est Deus. Anima tua quamuis parua, quamuis forte adhuc carnalis, non mihi potuit respondere nisi incommutabilem Deum; omnis autem creatura mutabilis: quomodo ergo potuisti scintillare in illud quod est super omnem creaturam, ut certus mihi responderes incommutabilem Deum? Quid est ergo illud in corde tuo, quando cogitas quamdam substantiam uiuam, perpetuam, omnipotentem, infinitam, ubique presentem, ubique totam, nusquam inclusam? Quando ista cogitas, hoc est uerbum de Deo in corde tuo. Numquid autem hoc est sonus ille qui quatuor litteris constat, et duabus syllabis? Ergo quecumque dicuntur et transeunt, soni sunt, littere sunt, syllabe sunt. Hoc uerbum transit, quod sonat: quod autem significauit sonus, et in cogitante est qui dixit, et in intelligente est qui audiuit, manet hoc transeuntibus sonis.

9. Refer [1 1Kb] animum ad illud uerbum. Si tu potes habere uerbum in corde tuo, tanquam consilium natum in mente tua, ut mens tua pariat consilium, et  insit consilium quasi proles mentis tue, quasi filius cordis tui. Prius enim cor generat consilium, ut aliquam fabricam construas, aliquid amplum in terra moliaris; iam natum est consilium, et opus nondum completum est: uides tu, quid facturus es; sed alius non miratur, nisi cum feceris et construxeris molem, et fabricam illam ad exsculptionem perfectionemque perduxeris: attendunt homines mirabilem fabricam, et mirantur consilium fabricantis; stupent quod uident, et amant quod non uident: quis est qui potest uidere consilium? Si ergo ex magna aliqua fabrica laudatur humanum consilium, uis uidere quale consilium Dei est Dominus iehsu Christus, id est, uerbum Dei? Attende fabricam istam mundi; uide que sint facta per uerbum, et tunc cognosces quale sit uerbum. Attende hec duo mundi corpora, celum et terram: quis explicat uerbis ornatum celi? quis explicat uerbis fecunditatem terre? quis digne collaudat temporum uices? quis digne collaudat seminum uim? uidetis que taceam, ne diu commemorando parum dicam forte, quam potestis cogitare [1 1Kb] . Ex fabrica ergo ista animaduertite quale uerbum est per quod facta est: et non sola facta est. Omnia enim ista uidentur, quia pertinent ad sensum corporis. Per illud uerbum et Angeli facti sunt; per illud uerbum et Archangeli facti sunt; Potestates, Sedes, Dominationes, Principatus; per illud uerbum facta sunt omnia: hinc cogitate quale uerbum est.

10. Respondet mihi modo forte nescio quis: Et quis hoc uerbum cogitat? Noli ergo tibi quasi uile aliquid formare, cum audis uerbum, et coniicere uerba que audis quotidie, Ille talia uerba dixit, talia uerba locutus est, talia uerba mihi narras: assidue enim dicendo nomina uerborum, quasi uiluerunt, uerba. Et quando audis, In principio erat uerbum, ne uile aliquid putares, quale consueuisti cogitare, cum uerba humana soleres audire, audi quid cogites: Deus erat uerbum.

11. Exeat nunc nescio quis infidelis Arianus, et dicat quia uerbum Dei factum est. Quomodo potest fieri ut uerbum Dei factum sit, quando Deus per uerbum fecit omnia? Si et uerbum Dei ipsum factum est, per quod aliud uerbum factum est? Si hoc dicis, quia est uerbum uerbi, per quod factum est illud, ipsum dico ego unicum Filium Dei. Si autem non dicis uerbum uerbi, concede non factum per quod facta sunt omnia. Non enim per seipsum fieri potuit, per quod facta sunt omnia: crede ergo Euangeliste. Poterat enim dicere, In principio fecit Deus uerbum: quomodo dixit Moyses, In principio fecit Deus celum et terram; et omnia sic enumerat, Dixit Deus, Fiat, et factum est . Si dixit, quis dixit? Utique Deus. Et quid factum est? Creatura aliqua. Inter dicentem Deum et factam creaturam quid est per quod factum est, nisi uerbum? quia dixit Deus, Fiat, et factum est. Hoc uerbum incommutabile: quamuis mutabilia per uerbum fiant, ipsum incommutabile est.

 12. Noli ergo credere factum, per quod facta sunt omnia: ne non reficiaris per uerbum, per quod reficiuntur omnia. Iam enim factus es per uerbum, sed oportet te refici per uerbum: si autem mala fuerit fides tua de uerbo, non poteris refici per uerbum. Et si tibi contigit fieri per uerbum, ut per illud factus sis, per te deficis: si per te deficis, ille te reficiat qui te fecit: si per te deterior efficeris, ille te recreet qui te creauit. Quomodo te autem recreet per uerbum, si male aliquid sentias de uerbo? Euangelista dicit, In principio erat uerbum; et tu dicis, In principio factum est uerbum. Ille, Omnia per ipsum facta sunt, dicit; et tu dicis quia et ipsum uerbum factum est. Poterat dicere Euangelista, In principio factum est uerbum: sed quid ait? In principio erat uerbum. Si erat, non est factum, ut ista omnia per ipsum fierent, et sine ipso nichil. Si ergo erat in principio uerbum, et uerbum erat apud Deum, et Deus erat uerbum: si non potes cogitare quid sit, differ ut crescas. Ille cibus est, accipe lac ut nutriaris, ut sis ualidus ad capiendum cibum.

13. Sane, fratres, quod sequitur, Omnia per ipsum facta sunt, et sine ipso factum est nichil, uidete ne sic cogitetis, quia nichil aliquid est. Solent enim multi male intelligentes, sine ipso factum est nichil, putare aliquid esse nichil. Peccatum quidem non per ipsum factum est: et manifestum est, quia peccatum nichil est, et nichil fiunt homines cum peccant. Et idolum non per uerbum factum est: habet quidem formam quamdam humanam, sed ipse homo per uerbum factus est; nam forma hominis in idolo, non per uerbum facta est; et scriptum est, Scimus quia nichil est idolum . Ergo ista non sunt facta per uerbum; sed quecumque naturaliter facta sunt, quecumque sunt in creaturis, omnia omnino que fixa in celo sunt, que fulgent desuper, que uolitant sub celo, et que mouentur in [1 1Kb] uniuersa natura rerum, omnis omnino creatura: dicam planius, dicam, fratres, ut intelligatis, ab angelo usque ad uermiculum. Quid preclarius angelo in creaturis? quid extremius uermiculo in creaturis? Per quem factus est angelus, per ipsum factus est et uermiculus: sed angelus dignus celo, uermiculus terra. Qui creauit, ipse disposuit. Si poneret uermiculum in celo, reprehenderes; si uellet Angelos nasci de putrescentibus carnibus, reprehenderes: et tamen prope hoc facit Deus, et non est reprehendendus. Nam omnes homines de carne nascentes, quid sunt nisi uermes? et de uermibus Angelos facit. Si enim ipse Dominus dicit, Ego autem sum uermis, et non homo ; quis dubitat hoc dicere quod scriptum est et in Iob, Quanto magis homo putredo, et filius hominis uermis ? Primo dixit, homo putredo; et postea, filius hominis uermis: quia uermis de putredine nascitur, ideo homo putredo, et filius hominis uermis. Ecce quid fieri uoluit propter te, illud quod in principio erat uerbum, et uerbum erat apud Deum, et Deus erat uerbum.  Quare hoc factum est propter te? Ut sugeres, qui manducare non poteras. Omnino ergo, fratres, sic accipite, Omnia per ipsum facta sunt, et sine ipso factum est nichil. Uniuersa enim creatura per ipsum facta est, maior, minor: per ipsum facta sunt supera, infera; spiritualis, corporalis, per ipsum facta sunt. Nulla enim forma, nulla compages, nulla concordia partium, nulla qualiscumque substantia, que potest habere pondus, numerum, mensuram, nisi per illud uerbum est, et ab illo uerbo creatore, cui dictum est, Omnia in mensura, et numero, et pondere disposuisti .

14. Nemo ergo uos fallat, quando forte tedium patimini ad muscas [1 1Kb] . Etenim aliqui derisi sunt a diabolo, et ad muscas capti sunt. Solent enim aucupes ponere in muscipula muscas, ut esurientes aues decipiant: sic et isti ad muscas a diabolo decepti sunt. Nam nescio quis tedium patiebatur ad muscas: inuenit illum Manicheus tedio affectum; et cum diceret se non posse pati muscas et odisse uehementer illas, statim ille, Quis fecit has? Et quia tedio affectus erat, et oderat illas, non ausus est dicere, Deus illas fecit: erat autem catholicus. Ille statim subiecit: Si Deus illas non fecit, quis illas fecit? Plane, ait ille, ego credo quia diabolus fecit muscas. Et ille statim: Si muscam diabolus fecit, sicut te uideo confiteri, quia prudenter intelligis, apem quis fecit, que paulo amplior est musca? Non ausus ille est dicere quia Deus fecit apem, et muscam non fecit; quia res erat proxima. Ab ape duxit ad locustam, a locusta ad lacertum, a lacerto ad auem, ab aue duxit ad pecus, inde ad bouem, inde ad elephantem, postremo ad hominem; et persuasit homini quia non a Deo factus est homo. Ita ille miser cum tedium passus est ad muscas, musca factus est, quem diabolus possideret. Beelzebub quippe interpretari dicitur princeps muscarum: de quibus scriptum est, Musce moriture [2 1Kb] exterminant oleum suauitatis .

15. Quid igitur, fratres? quare ista dixi? Claudite aures cordis uestri aduersus dolos inimici; intelligite quia Deus fecit omnia, et in suis gradibus collocauit. Quare autem patimur multa mala a creatura quam fecit Deus? Quia offendimus Deum? Numquid hec Angeli patiuntur? Fortassis et nos in uita ista illa non timeremus. De pena tua peccatum tuum accusa, non iudicem. Nam propter superbiam instituit Deus istam creaturam minimam et abiectissimam [3 1Kb] , ut ipsa nos torqueret: ut cum superbus fuerit homo, et se iactauerit aduersus Deum; et, cum sit mortalis, mortalem terruerit; et, cum sit homo, proximum hominem non agnouerit; cum se erexerit, pulicibus subdatur. Quid est quod te inflas humana superbia? Homo tibi dixit conuicium, et timuisti, et iratus es; pulicibus resiste  ut dormias: cognosce qui sis. Nam ut noueritis, fratres, propter superbiam nostram domandam creata ista, que molesta nobis essent: populum Pharaonis superbum potuit Deus domare de ursis, de leonibus, de serpentibus; muscas et ranas illis immisit , ut rebus uilissimis superbia domaretur.

16. Omnia ergo, fratres, omnia omnino per ipsum facta sunt, et sine ipso factum est nichil. Sed quomodo per ipsum facta sunt omnia? Quod factum est, in illo uita est. Potest enim [1 1Kb] sic dici, Quod factum est in illo, uita est: ergo totum uita est, si sic pronuntiauerimus. Quid enim non in illo factum est? Ipse est enim Sapientia Dei; et dicitur in Psalmo, Omnia in Sapientia fecisti . Si ergo Christus est Sapientia Dei, et Psalmus dicit, Omnia in Sapientia fecisti; omnia sicut per illum facta, ita in illo facta sunt. Si ergo omnia in illo, fratres karissimi, et quod in illo factum est, uita est; ergo et terra uita est, ergo et lignum uita est. Dicimus quidem lignum uitam, sed secundum intellectum lignum crucis, unde accepimus uitam. Ergo et lapis uita est. Inhonestum est sic intelligere, ne rursum nobis subrepat eadem sordidissima secta Manicheorum, et dicat quia habet uitam lapis, et habet animam paries, et resticula habet animam, et lana et uestis. Solent enim delirantes dicere, et cum repressi fuerint [2 1Kb] et repulsi, quasi de Scripturis proferunt dicentes: Utquid dictum est, Quod factum est in illo, uita est? Si enim omnia in ipso facta sunt, omnia uita sunt. Non te abducant: pronuntia sic, Quod factum est; hic subdistingue, et deinde infer, in illo uita est. Quid est hoc? Facta est terra, sed ipsa terra que facta est, non est uita: est autem in ipsa Sapientia spiritualiter ratio quedam qua terra facta est; hec uita est.

17. Quomodo possum, dicam Charitati uestre. Faber facit arcam. Primo in arte habet arcam: si enim in arte arcam non haberet, unde illam fabricando proferret? Sed arca sic est in arte, ut non ipsa arca sit que uidetur oculis. In arte inuisibiliter est, in opere uisibiliter erit. Ecce facta est in opere; numquid destitit esse in arte? Et illa in opere facta est, et illa manet que in arte est: nam potest illa arca putrescere, et iterum ex illa que in arte est, alia fabricari. Attendite ergo arcam in arte, et arcam in opere. Arca in opere non est uita, arca in arte uita est; quia uiuit anima artificis, ubi sunt ista omnia antequam proferantur. Sic ergo, fratres karissimi, quia Sapientia Dei, per quam facta sunt omnia, secundum artem continet omnia, antequam fabricet omnia; hinc que fiunt per ipsam artem, non continuo uita sunt, sed quidquid factum est, uita in illo est. Terram uides; est in arte terra: celum uides; est in arte celum: solem et lunam uides; sunt et ista in arte: sed foris corpora sunt, in arte uita sunt. uidete, si quo modo potestis; magna enim res dicta est: et si non a me magno, aut non per me magnum, tamen a magno. Non enim a me paruulo dicta sunt hec: sed ille non  est paruulus ad quem respicio, ut dicam. Capiat quisque ut potest, in quantum potest: et qui non potest, nutriat cor, ut possit. Unde nutriat? De lacte nutriat, ut ad cibum perueniat. A Christo per carnem nato non recedat, donec perueniat ad Christum ab uno Patre natum, uerbum Deum apud Deum, per quod facta sunt omnia: quia illa uita est, que in illo est lux hominum [1 1Kb] .

18. Hoc enim sequitur, Et uita erat lux hominum; et ex ipsa uita homines illuminantur. Pecora non illuminantur, quia pecora non habent rationales mentes que possint uidere sapientiam. Homo autem factus est ad imaginem Dei, habet rationalem mentem per quam possit percipere sapientiam. Ergo illa uita per quam facta sunt omnia, ipsa uita lux est: et non quorumque animalium, sed lux hominum. Unde paulo post dicit, Erat lumen uerum, quod illuminat omnem hominem uenientem in hunc mundum. Ab illo lumine illuminatus est Ioannes Baptista; ab ipso et ipse Ioannes euangelista. Ex ipso lumine plenus erat qui dixit: Non sum ego Christus; sed qui post me uenit, cuius non sum ego dignus corrigiam calceamenti soluere . Ab illo lumine illuminatus erat qui dixit, In principio erat uerbum, et uerbum erat apud Deum, et Deus erat uerbum. Ergo, illa uita lux est hominum.

19. Sed forte stulta corda adhuc capere istam lucem non possunt, quia peccatis suis aggrauantur, ut eam uidere non possint. Non ideo cogitent quasi absentem esse lucem, quia eam uidere non possunt: ipsi enim propter peccata tenebre sunt. Et lux in tenebris lucet, et tenebre eam non comprehenderunt. Ergo, fratres, quomodo homo positus in sole cecus, presens est illi sol, sed ipse soli absens est; sic omnis stultus, omnis iniquus, omnis impius, cecus est corde. Presens est sapientia, sed cum ceco presens est, oculis eius absens est: non quia ipsa illi absens est, sed quia ipse ab illa absens est. Quid ergo faciat iste? Mundet unde possit uideri Deus. Quomodo si propterea uidere non posset, quia sordidos et saucios oculos haberet, irruente puluere uel pituita uel fumo, diceret illi medicus: Purga de oculo tuo quidquid mali est, ut possis uidere lucem oculorum tuorum. Puluis, pituita, fumus, peccata et iniquitates sunt; tolle inde ista omnia, et uidebis sapientiam que presens est: quia Deus est ipsa sapientia; et dictum est, Beati mundo corde, quoniam ipsi Deum uidebunt .



TRACTATUS II. De eo quod scriptum est, Fuit homo missus a Deo, cui nomen erat Ioannes, etc., usque ad id, plenum gratie et ueritatis. Cap. 1, u\. 6-14.

1. Bonum est, fratres, ut textum diuinarum Scripturarum, et maxime sancti Euangelii, nullum locum pretermittentes pertractemus, ut possumus; et pro nostra capacitate pascamur, et ministremus uobis unde et nos pascimur. Capitulum primum preterito  die dominico tractatum esse meminimus, id est, »In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Quod factum est, in illo uita est; et uita erat lux hominum; et lux in tenebris lucet, et tenebre eam non comprehenderunt.« Huc usque tractatum esse credo: recordamini omnes qui adfuistis; et qui non adfuistis, credite nobis, et his qui adesse uoluerunt. Nunc ergo quia non possumus semper omnia replicare, propter eos qui hoc uolunt audire quod sequitur, et oneri est illis si repetantur priora cum defraudatione posteriorum; dignentur et qui non aderant non preterita exigere, sed cum his qui aderant et nunc audire presentia.

2. Sequitur, Fuit homo missus a Deo, cui nomen erat Ioannes. Et enim ea que dicta sunt superius, fratres karissimi, de diuinitate Christi dicta sunt ineffabili, et prope ineffabiliter. Quis enim capiet, In principio erat uerbum, et uerbum erat apud Deum? Et ne uilescat tibi nomen uerbi, per consuetudinem quotidianorum uerborum, Et Deus erat uerbum. Hoc uerbum idipsum est, unde hesterno die multum locuti sumus: et prestiterit Dominus, ut uel tantum loquendo aliquid ad corda uestra perduxerimus. In principio erat uerbum. Idipsum est, eodem modo est; sicut est, semper sic est; mutari non potest: hoc est est [1 1Kb] . Quod nomen suum dixit famulo suo Moysi: Ego sum qui sum; et, Misit me qui est . Quis ergo hoc capiet, cum uideatis omnia mortalia mutabilia; cum uideatis non solum corpora uariari per qualitates, nascendo, crescendo, deficiendo, moriendo, sed etiam ipsas animas per affectum diuersarum uoluntatum distendi atque discindi: cum uideatis homines et percipere posse sapientiam, si se illius luci et calori admouerint; et amittere posse sapientiam, si inde malo affectu recesserint? Cum uideatis ergo ista omnia esse mutabilia; quid est quod est, nisi quod transcendit omnia que sic sunt ut non sint? Quis ergo hoc capiat? Aut quis, quomodocumque intenderit uires mentis sue, ut attingat quomodo potest id quod est, ad id quod utcumque mente attigerit, possit peruenire? Sic est enim tanquam uideat quisque de longe patriam, et mare interiaceat; uidet quo eat, sed non habet qua eat. Sic ad illam stabilitatem nostram ubi quod est est, quia hoc solum semper sic est ut est, uolumus peruenire; interiacet mare huius seculi qua imus, etsi iam uidemus quo imus: nam multi nec quo eant uident. Ut ergo esset et qua iremus, uenit inde ad quem ire uolebamus. Et quid fecit? Instituit lignum quo mare transeamus. Nemo enim potest transire mare huius seculi, nisi cruce Christi portatus. Hanc crucem aliquando amplectitur et infirmus oculis [2 1Kb] : et qui non uidet longe quo eat, non ab illa recedat, et ipsa illum perducet.

3. Itaque, fratres mei, hoc insinuauerim cordibus  uestris: si uultis pie et christiane uiuere, herete Christo secundum id quod pro nobis factus est, ut perueniatis ad eum secundum id quod est, et secundum id quod erat. Accessit, ut pro nobis hoc fieret [1 1Kb] ; quia hoc pro nobis factus est, ubi portentur infirmi, et mare seculi transeant, et perueniant ad patriam; ubi iam naui non opus erit, quia nullum mare transitur. Melius est ergo non uidere mente id quod est, et tamen a Christi cruce non recedere, quam uidere illud mente, et crucem Christi contemnere. Bonum est super hoc et optimum, si fieri potest, ut et uideatur quo eundum sit, et teneatur quo portetur qui pergit. Hoc potuerunt mentes magne montium, qui montes dicti sunt, quos maxime illustrat lumen iustitie: potuerunt, et uiderunt illud quod est. Nam uidens Ioannes dicebat, In principio erat uerbum, et uerbum erat apud Deum, et Deus erat uerbum. uiderunt hoc, et ut peruenirent ad id quod uidebant de longe, a cruce Christi non recesserunt, et humilitatem Christi non contempserunt. Paruuli uero qui hoc non possunt intelligere, non recedentes a cruce et passione et resurrectione Christi, in ipsa naui perducuntur ad id quod non uident, in qua naui perueniunt et illi qui uident.

4. At uero quidam philosophi huius mundi exstiterunt, et inquisierunt Creatorem per creaturam: quia potest inueniri per creaturam, euidenter dicente Apostolo, Inuisibilia enim eius, a constitutione mundi, per ea que facta sunt, intellecta conspiciuntur; sempiterna quoque uirtus eius et diuinitas, ut sint inexcusabiles. Et sequitur, Quia cum cognouissent Deum: non dixit, Quia non cognouerunt; sed, Quia cum cognouissent Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Unde obscuratum? Sequitur, et dicit apertius: Dicentes enim se esse sapientes, stulti facti sunt . uiderunt quo ueniendum esset: sed ingrati ei qui illis prestitit quod uiderunt, sibi uoluerunt tribuere quod uiderunt; et facti superbi amiserunt quod uidebant, et conuersi sunt inde ad idola et simulacra et ad culturas demoniorum, adorare creaturam, et contemnere Creatorem. Sed iam isti elisi ista fecerunt: ut autem eliderentur, superbierunt; cum autem superbirent, sapientes se esse dixerunt. Hi ergo de quibus dixit, Qui cum cognouissent Deum, uiderunt hoc quod dicit Ioannes, quia per uerbum Dei facta sunt omnia. Nam inueniuntur et ista in libris philosophorum: et quia unigenitum Filium habet Deus, per quem sunt omnia. Illud potuerunt uidere quod est, sed uiderunt de longe: noluerunt tenere humilitatem Christi, in qua naui securi peruenirent ad id quod longe uidere potuerunt; et sorduit eis crux Christi. Mare transeundum est, et lignum contemnis? O sapientia superba! irrides crucifixum Christum; ipse est quem longe uidisti: In principio erat uerbum,  et uerbum erat apud Deum. Sed quare crucifixus est? Quia lignum tibi humilitatis eius necessarium erat. Superbia enim tumueras, et longe ab illa patria proiectus eras; et fluctibus huius seculi interrupta est uia, et qua transeatur ad patriam non est, nisi ligno porteris. Ingrate, irrides eum qui ad te uenit ut redeas! Ipse factus est uia, et hoc per mare: inde in mari ambulauit , ut ostenderet esse in mari uiam. Sed tu, qui quomodo ipse ambulare in mari non potes, naui portare, ligno portare: crede in crucifixum, et poteris peruenire. Propter te crucifixus est, ut humilitatem doceret; et quia si sic ueniret ut Deus, non agnosceretur. Si enim sic ueniret ut Deus, non ueniret eis qui uidere Deum non poterant. Non enim secundum id quod Deus est, aut uenit, aut discedit; cum sit ubique presens, et nullo loco contineatur. Sed secundum quid uenit? Quod apparuit homo.

5. Quia ergo sic erat homo, ut lateret in illo Deus, missus est ante illum magnus homo, per cuius testimonium inueniretur plus quam homo. Et quis est hic? Fuit homo. Et quomodo posset iste uerum de Deo dicere? Missus a Deo. Quid uocabatur? Cui nomen erat Ioannes. Quare uenit? Hic uenit in testimonium, ut testimonium perhiberet de lumine, ut omnes crederent per illum. Qualis iste qui testimonium perhiberet de lumine? Magnum aliquid iste Ioannes, ingens meritum, magna gratia, magna celsitudo! Mirare, plane mirare; sed tanquam montem. Mons autem in tenebris est, nisi luce uestiatur. Ergo tantum mirare Ioannem, ut audias quod sequitur, Non erat ille lumen: ne cum montem putas lumen esse, naufragium in monte facias, non solatium inuenias. Sed quid debes mirari? Montem tanquam montem. Erige autem te ad illum qui illuminat montem, qui ad hoc erectus est, ut prior radios excipiat, et oculis tuis nuntiet. Ergo, non erat ille lumen.

6. Quare igitur uenit? Sed ut testimonium perhiberet de lumine. Utquid hoc? Ut omnes crederent per illum. Et de quo lumine testimonium perhiberet? Erat lux uera. Quare additum est, uera? Quia et homo illuminatus dicitur lux; sed uera lux illa est que illuminat. Nam et oculi nostri dicuntur lumina; et tamen nisi aut per noctem lucerna accendatur, aut per diem sol exeat, lumina ista sine causa patent. Sic ergo et Ioannes erat lux, sed non uera lux: quia non illuminatus, tenebre; sed illuminatione factus est lux. Nisi autem illuminaretur, tenebre erat, sicut omnes impii, quibus iam credentibus dixit Apostolus, Fuistis aliquando tenebre. Modo autem quia crediderant, quid? Nunc autem lux, inquit, in Domino . Nisi adderet, in Domino, non intelligeremus. Lux, inquit, in Domino: tenebre non in Domino eratis. Fuistis enim aliquando tenebre: ibi non addidit, in Domino. Ergo tenebre in uobis, lux in Domino. Sic et ille non erat lux, sed ut testimonium perhiberet de lumine.

7. Ubi autem est ipsa lux? Erat lux uera, que illuminat omnem hominem uenientem in hunc mundum. Si  omnem hominem uenientem, et ipsum Ioannem. Ipse ergo illuminabat, a quo se demonstrari uolebat. Intelligat Charitas uestra: ueniebat enim ad mentes infirmas, ad corda saucia, ad aciem anime lippientis. Ad hoc uenerat. Et unde posset anima uidere quod perfecte est? Quomodo plerumque fit ut in aliquo corpore radiato cognoscatur ortus esse sol, quem oculis uidere non possumus. Quia et qui saucios habent oculos, idonei sunt uidere parietem illuminatum et illustratum a sole, uel montem uel arborem, aut aliquid huiusmodi idonei sunt uidere; et in alio illustrato demonstratur illis ortus ille, cui uidendo adhuc minus idoneam aciem gerunt. Sic ergo illi omnes ad quos Christus uenerat, minus idonei erant eum uidere: radiauit Ioannem; et per illum confitentem se radiatum ac se illuminatum esse, non qui radiaret et illuminaret, cognitus est ille qui illuminat, cognitus est ille qui illustrat, cognitus est qui implet. Et quis est? Qui illuminat, inquit, omnem hominem uenientem in mundum. Nam si illinc non recederet, non esset illuminandus: sed ideo hic illuminandus, quia illinc recessit, ubi homo semper poterat esse illuminatus.

8. Quid ergo? Si uenit huc, ubi erat? In hoc mundo erat. Et hic erat, et huc uenit: hic erat per diuinitatem; huc uenit per carnem: quia cum hic esset per diuinitatem, ab stultis et cecis et iniquis uideri non poterat. Ipsi iniqui tenebre sunt de quibus dictum est, Lux lucet in tenebris, et tenebre eam non comprehenderunt . Ecce hic est et modo, et hic erat, et semper hic est; et nunquam recedit, nusquam recedit. Opus est ut habeas unde uideas quod tibi nunquam recedit; opus est ut tu non recedas ab eo qui nusquam recedit; opus est ut tu non deseras, et non desereris. Noli cadere, et non tibi occidet. Si tu feceris casum, ille tibi facit occasum: si autem tu stas, presens est tibi. Sed non stetisti: recordare unde cecideris, unde te deiecit qui prior te cecidit. Deiecit enim te, non ui, non impulsu, sed uoluntate tua. Si enim malo non consentires, stares, illuminatus maneres. Modo autem quia iam cecidisti, et factus es saucius corde, unde uideri illa lux potest [1 1Kb] , uenit ad te talis qualem posses uidere; et talem se hominem prebuit, ut ab homine quereret testimonium. Ab homine querit testimonium Deus, et Deus testem habet hominem; habet Deus testem hominem, sed propter hominem: tam infirmi sumus! Per lucernam querimus diem: quia lucerna dictus est ipse Ioannes, Domino dicente: Ille erat lucerna ardens et lucens, et uos uoluistis exsultare ad horam in lumine eius; ego autem habeo testimonium maius Ioanne 

9. Ergo ostendit quia propter homines uoluit per lucernam demonstrari ad fidem credentium, ut per ipsam lucernam inimici eius confunderentur. Illi enim inimici qui illum tentabant, et dicebant, Dic nobis, In qua potestate ista facis? Interrogabo uos et ego, inquit, unum sermonem: dicite mihi, baptismus Ioannis unde est? de celo, an ab hominibus? Et turbati sunt, et dixerunt  apud semetipsos, Si dixerimus de celo; dicturus est nobis, Quare ergo non credidistis illi? . Si autem ex hominibus dixerimus esse, timemus populum ne lapidet nos; quia tanquam prophetam habebant Ioannem. Timentes lapidationem, sed plus timentes ueritatis confessionem, responderunt mendacium ueritati; et mentita est iniquitas sibi . Dixerunt enim: Nescimus. Et Dominus, quia ipsi contra se clauserant, negando se scire quod nouerant, nec ipse illis aperuit, quia non pulsauerunt. Dictum est enim: Pulsate, et aperietur uobis . Non solum autem illi non pulsauerunt, ut aperiretur; sed negando, ostium ipsum contra se obstruxerunt. Et ait eis Dominus: Nec ego dico uobis in qua potestate ista facio . Et confusi sunt per Ioannem; impletumque in illis est, Paraui lucernam Christo meo; inimicos eius induam confusione .

10. In mundo erat, et mundus per eum factus est. Ne putes quia sic erat in mundo, quomodo in mundo est terra, in mundo est celum, in mundo est sol, luna et stelle, in mundo arbores, pecora, homines. Non sic iste in mundo erat. Sed quomodo erat? Quomodo artifex, regens quod fecit. Non enim sic fecit, quomodo facit faber. Forinsecus est arca quam facit, et illa in alio loco posita est, cum fabricatur; et quamuis iuxta sit, ipse alio loco sedet qui fabricat, et extrinsecus est ad illud quod fabricat: Deus autem mundo infusus fabricat, ubique positus fabricat, et non recedit aliquo, non extrinsecus quasi uersat molem quam fabricat. Presentia maiestatis facit quod facit; presentia sua gubernat quod fecit. Sic ergo erat in mundo, quomodo per quem mundus factus est. Per ipsum enim mundus factus est, et mundus eum non cognouit.

11. Quid est, mundus factus est per ipsum? Celum, terra, mare et omnia que in eis sunt, mundus dicitur. Iterum alia significatione, dilectores mundi mundus dicuntur. Mundus per ipsum factus est, et mundus eum non cognouit. Num enim celi non cognouerunt Creatorem suum, aut Angeli non cognouerunt Creatorem suum, aut non cognouerunt Creatorem suum sidera, quem confitentur demonia? Omnia undique testimonium perhibuerunt. Sed qui non cognouerunt? Qui amando mundum dicti sunt mundus. Amando enim habitamus corde: amando autem, hoc appellari meruerunt quod ille ubi habitabant. Quomodo dicimus, Mala est illa domus; aut, Bona est illa domus: non in illa quam dicimus malam, parietes accusamus; aut in illa quam dicimus bonam, parietes laudamus: sed malam domum, inhabitantes malos; et bonam domum, inhabitantes bonos. Sic et mundum, qui inhabitant amando mundum. Qui sunt? Qui diligunt mundum: ipsi enim corde habitant in mundo. Nam qui non diligunt mundum, carne uersantur in mundo; sed corde inhabitant celum, sicut Apostolus dicit: Nostra autem conuersatio in celis est . Ergo  mundus per eum factus est, et mundus eum non cognouit.

12. In sua propria uenit: quia omnia ista per eum facta sunt. Et sui eum non receperunt. Qui sui? Homines quos fecit. Iudei quos primitus fecit super omnes gentes esse. Quia alie gentes idola adorabant, et demonibus seruiebant; ille autem populus natus erat de semine Abrahe: et ipsi maxime sui; quia et per carnem quam suscipere dignatus est, cognati. In sua propria uenit, et sui eum non receperunt. Non receperunt omnino, nullus recepit? Nullus ergo saluus factus est? Nemo enim saluus fiet, nisi qui Christum receperit uenientem.

13. Sed addidit: Quotquot autem receperunt eum. Quid eis prestitit? Magna beneuolentia! Magna misericordia! Unicus natus est, et noluit manere unus. Multi homines cum filios non habuerint, peracta etate adoptant sibi; et uoluntate faciunt quod natura non potuerunt: hoc faciunt homines. Si autem aliquis habeat filium unicum, gaudet ad illum magis; quia solus omnia possessurus est, et non habebit qui cum eo diuidat hereditatem, ut pauperior remaneat. Non sic Deus: Unicum eumdem ipsum quem genuerat, et per quem cuncta creauerat, misit in hunc mundum, ut non esset unus, sed fratres haberet adoptatos. Non enim nos nati sumus de Deo, quomodo ille Unigenitus, sed adoptati per gratiam ipsius. Ille enim uenit Unigenitus soluere peccata, quibus peccatis implicabamur, ne adoptaret nos propter impedimentum eorum: quos sibi fratres facere uolebat, ipse soluit, et fecit coheredes. Sic enim dicit Apostolus, Si autem filius, et heres per Deum : et iterum, Heredes quidem Dei, coheredes autem Christi . Non timuit ille habere coheredes; quia hereditas eius non fit angusta, si multi possederint. Illi ipsi certe illo possidente fiunt hereditas ipsius, et ipse uicissim fit hereditas ipsorum. Audi quomodo ipsi fiant hereditas ipsius: Dominus dixit ad me, Filius meus es tu; ego hodie genui te. Postula a me, et dabo tibi gentes hereditatem tuam . Ille quomodo fit hereditas eorum? Dicit in Psalmo: Dominus pars hereditatis mee et calicis mei . Et nos illum possideamus, et ipse nos possideat: ille nos possideat, sicut Dominus; nos illum possideamus sicut salutem, nos possideamus sicut lucem. Quid ergo dedit his qui receperunt illum? Dedit eis potestatem filios Dei fieri, his qui credunt in nomine eius: ut teneant lignum, et mare transeant.

14. Et quomodo illi nascuntur? Isti quia filii Dei fiunt et fratres Christi, utique nascuntur. Nam si non nascuntur, filii quomodo esse possunt? Sed filii hominum nascuntur ex carne et sanguine, et ex uoluntate uiri, et ex complexu coniugii. Illi autem quomodo ei nascuntur? Qui non ex sanguinibus: tanquam maris et femine. Sanguina [1 1Kb] non est latinum: sed quia grece positum est pluraliter, maluit ille qui interpretabatur sic ponere, et quasi minus latine loqui secundum  grammaticos, et tamen explicare ueritatem secundum auditum infirmorum. Si enim diceret sanguinem singulari numero, non explicaret quod uolebat: ex sanguinibus enim homines nascuntur maris et femine. Dicamus ergo, non timeamus ferulas grammaticorum; dum tamen ad ueritatem solidam et certiorem perueniamus. Reprehendit qui intelligit, ingratus quia intellexit. Non ex sanguinibus, neque ex uoluntate carnis, neque ex uoluntate uiri. Carnem pro femina posuit: quia de costa cum facta esset, Adam dixit, Hoc nunc os de ossibus meis, et caro de carne mea ; et Apostolus ait, Qui diligit uxorem suam, seipsum diligit; nemo enim unquam carnem suam odio habet . Ponitur ergo caro pro uxore, quomodo et aliquando spiritus pro marito. Quare? Quia ille regit, hec regitur: ille imperare debet, ista seruire. Nam ubi caro imperat, et spiritus seruit, peruersa domus est. Quid peius domo, ubi femina habet imperium super uirum? Recta autem domus, ubi uir imperat, femina obtemperat. Rectus ergo ipse homo, ubi spiritus imperat, caro seruit.

15. Hi ergo non ex uoluntate carnis, neque ex uoluntate uiri, sed ex Deo nati sunt. Ut autem homines nascerentur ex Deo, primo ex ipsis natus est Deus. Christus enim Deus, et Christus natus ex hominibus. Non quesiuit quidem nisi matrem in terra, quia iam patrem habebat in celo: natus ex Deo, per quem efficeremur; et natus ex femina, per quem reficeremur. Noli ergo mirari, o homo, quia efficeris filius per gratiam, quia nasceris ex Deo secundum uerbum eius. Prius ipsum uerbum uoluit nasci ex homine, ut tu securus nascereris ex Deo, et diceres tibi: Non sine causa Deus nasci ex homine uoluit, nisi quia alicuius momenti me existimauit, ut immortalem me faceret, et pro me mortaliter nasceretur. Ideo cum dixisset, ex Deo nati sunt; quasi ne miraremur, et exhorreremus tantam gratiam, ut nobis incredibile uideretur quia homines ex Deo nati sunt, quasi securum te faciens, ait: Et uerbum caro factum est, et habitauit in nobis. Quid ergo miraris quia homines ex Deo nascuntur? Attende ipsum Deum natum ex hominibus: Et uerbum caro factum est, et habitauit in nobis.

16. Quia uero uerbum caro factum est, et habitauit in nobis, ipsa natiuitate collyrium fecit, unde tergerentur oculi cordis nostri, et possemus uidere maiestatem eius per eius humilitatem [1 1Kb] . Ideo factum est uerbum caro, et habitauit in nobis; sanauit oculos nostros: et quid sequitur? Et uidimus gloriam eius. Gloriam eius nemo posset uidere, nisi carnis humilitate sanaretur. Unde non poteramus uidere? Intendat ergo Charitas uestra, et uidete quod dico. Irruerat homini quasi puluis in oculum, irruerat terra, sauciauerat oculum, uidere non poterat lucem: oculus iste sauciatus inungitur; terra sauciatus erat, et terra illuc mittitur ut sanetur. Omnia enim collyria et medicamenta nichil sunt nisi de terra. De puluere cecatus es, de puluere sanaris: ergo caro te cecauerat, caro  te sanat. Carnalis enim anima facta erat consentiendo affectibus carnalibus; inde fuerat oculus cordis cecatus. uerbum caro factum est: medicus iste tibi fecit collyrium. Et quoniam sic uenit ut de carne uitia carnis exstingueret, et de morte occideret mortem; ideo factum est in te, ut quoniam uerbum caro factum est, tu possis dicere, Et uidimus gloriam eius. Qualem gloriam? Qualis factus est filius hominis? Illa humilitas ipsius est, non gloria ipsius. Sed quo perducta est acies hominis, curata per carnem? uidimus, inquit, gloriam eius, gloriam quasi Unigeniti a Patre, plenum gratia et ueritate. De gratia et ueritate alio loco uberius in ipso Euangelio, si Dominus dignatus fuerit donare, tractabimus. Hec nunc sufficiant, et edificamini in Christo, et confortamini in fide, et uigilate in bonis operibus: et a ligno nolite recedere, per quod possitis mare transire.



TRACTATUS III Ab eo quod scriptum est, Ioannes testimonium perhibet de ipso, etc., usque ad id, Unigenitus Filius, qui est in sinu Patris, ipse enarrauit. Cap. I, u\ 15-18.

1. Gratiam et ueritatem Dei, qua plenus sanctis apparuit unigenitus Filius Dominus et Saluator noster iehsu Christus, distinguendam a ueteri Testamento, quoniam res est Noui Testamenti, suscepimus in nomine Domini, et uestre Charitati promisimus. Adestote ergo intenti, ut et quantum capio, donet Deus, et quantum capitis, audiatis. Reliquum enim erit, ut si semen quod spargitur in cordibus uestris, non abstulerint aues, nec spine prefocauerint, nec estus exusserit, accedente pluuia cohortationum quotidianarum, et cogitationibus uestris bonis quibus hoc agitur in corde, quod agitur in agro rastris, ut gleba frangatur, et semen operiatur et germinare possit: ut afferatis fructum [1 1Kb] , ad quem gaudeat et letetur agricola . Si autem pro semine bono et pro pluuia bona, non fructum, sed spinas attulerimus; nec semen accusabitur, nec pluuia erit in crimine, sed spinis ignis debitus preparatur.

2. Homines sumus, quod puto non diu esse suadendum Charitati uestre, christiani; et si christiani, utique ipso nomine ad Christum pertinentes. Huius signum in fronte gestamus: de quo non erubescimus, si et in corde gestemus. Signum eius est humilitas eius. Per stellam eum Magi cognouerunt ; et erat hoc signum de Domino datum, celeste atque preclarum: noluit stellam esse in fronte fidelium signum suum, sed crucem suam. Unde humiliatus, inde glorificatus: inde erexit humiles, quo humiliatus ipse descendit. Pertinemus ergo ad Euangelium [2 1Kb] , pertinemus ad Nouum Testamentum. Lex per Moysen data est, Gratia autem et ueritas per Iesum Christum facta est. Interrogamus Apostolum, et dicit nobis quoniam non sumus sub Lege, sed sub Gratia . Misit ergo Filium suum factum ex muliere, factum sub  Lege, ut eos qui sub Lege erant, redimeret, ut adoptionem filiorum reciperemus . Ecce ad hoc uenit Christus, ut eos qui sub Lege erant redimeret: ut iam non simus sub Lege, sed sub Gratia. Quis ergo dedit Legem? Ille dedit Legem, qui dedit et Gratiam: sed Legem per seruum misit, cum Gratia ipse descendit. Et unde facti erant homines sub Lege? Non implendo Legem. Qui enim legem impiet, non est sub lege, sed cum lege: qui autem sub lege est, non subleuatur, sed premitur lege. Omnes itaque homines sub Lege constitutos, reos facit Lex; et ad hoc illis super caput est, ut ostendat peccata, non tollat. Lex ergo iubet, dator legis miseretur in eo quod iubet lex. Conantes homines implere uiribus suis quod a lege preceptum est, ipsa sua temeraria et precipiti presumptione ceciderunt; et non sunt cum lege, sed sub lege facti sunt rei: et quoniam suis uiribus implere non poterant legem, facti rei sub lege, implorauerunt liberatoris auxilium; et reatus legis fecit egritudinem superbis. Aegritudo superborum, facta est confessio humilium: iam confitentur egroti quia egrotant; ueniat medicus, et sanet egrotos.

3. Medicus quis? Dominus noster iehsu Christus. Quis Dominus noster iehsu Christus? Ille qui uisus est et ab eis a quibus crucifixus est. Ille qui apprehensus, colaphizatus, flagellatus, sputis illitus, spinis coronatus, in cruce suspensus, mortuus, lancea uulneratus, de cruce depositus, in sepulcro positus. Ille ipse Dominus noster iehsu Christus; ille ipse plane, et ipse est totus medicus uulnerum nostrorum, crucifixus ille cui insultatum est, quo pendente persecutores caput agitabant, et dicebant, Si filius Dei est, descendat de cruce : ipse est totus medicus noster, ipse plane. Quare ergo non ostendit insultantibus, quia ipse erat Filius Dei: ut si se permisit in crucem leuari, saltem cum illi dicerent, Si filius Dei est, descendat de cruce; tunc descenderet, et ostenderet eis uerum se esse Filium Dei, quem illi ausi fuerant irridere? Noluit. Quare noluit? numquid quia non potuit? Potuit plane. Quid est enim amplius, de cruce descendere, an de sepulcro resurgere? Sed pertulit insultantes: nam crux non ad potentie documentum [1 1Kb] , sed ad exemplum patientie suscepta est. Ibi uulnera tua curauit, ubi sua diu pertulit: ibi te a morte sempiterna sanauit, ubi temporaliter mori dignatus est. Et mortuus est, an in illo mors mortua est? Qualis mors, que mortem occidit?

4. Ipse est tamen Dominus noster iehsu Christus totus, qui uidebatur, et tenebatur, et crucifigebatur? Num totus [2 1Kb] hoc ipse est? Ipse est quidem, sed non totus illud quod uiderunt Iudei; non hoc est totus Christus. Et quid est? In principio erat uerbum. In quo principio? Et uerbum erat apud Deum. Et quale uerbum? Et Deus erat uerbum. Numquid forte a Deo factum est hoc uerbum? Non. Hoc enim erat in principio apud Deum. Quid ergo? Alia que fecit Deus non similia sunt uerbo? Non: quia omnia per ipsum  facta sunt, et sine ipso factum est nichil. Quomodo per ipsum omnia sunt facta? Quia quod factum est, in ipso uita erat: et antequam fieret, uita erat. Quod factum est, non est uita: sed in arte, hoc est, in Sapientia Dei, antequam fieret, uita erat. Quod factum est, transiit: quod est in Sapientia, transire non potest. uita ergo in illo erat, quod factum est. Et qualis uita? Quia et anima corporis uita est: corpus nostrum habet uitam suam; quam cum amiserit, mors est corporis: talis ergo erat illa uita? Non: sed uita erat lux hominum. Numquid lux pecorum? Nam ista lux et hominum et pecorum est. Est quedam lux hominum: unde distant homines a pecoribus uideamus, et tunc intelligemus quid sit lux hominum. Non distas a pecore, nisi intellectu: noli aliunde gloriari. De uiribus presumis? a bestiis uinceris: de uelocitate presumis? a muscis uinceris: de pulchritudine presumis? quanta pulchritudo est in pennis pauonis? Unde ergo melior es? Ex imagine Dei. Ubi imago Dei? In mente, in intellectu. Si ergo ideo melior pecore, quia habes mentem qua intelligas quod non potest pecus intelligere; inde autem homo, quia melior pecore; lux hominum est lux mentium. Lux mentium supra mentes est, et excedit omnes mentes. Hoc erat uita illa per quam facta sunt omnia.

5. Ubi erat? hic erat; an apud Patrem erat, et hic non erat? an quod uerius est, et apud Patrem erat, et hic erat? Si ergo hic erat, quare non uidebatur? Quia lux in tenebris lucet, et tenebre cam non comprehenderunt. O homines, nolite esse tenebre, nolite esse infideles, iniusti, iniqui, rapaces, auari, amatores seculi: he sunt enim tenebre. Lux non est absens, sed uos absentes estis a luce. Cecus in sole presentem habet solem, sed absens est ipse soli. Nolite ergo esse tenebre. Hec est enim forte gratia, de qua dicturus sum, ut iam non simus tenebre, et dicat nobis Apostolus: Fuistis enim aliquando tenebre; nunc autem lux in Domino . Quia ergo non uidebatur lux hominum, id est lux mentium, opus erat ut homo diceret de luce testimonium, non quidem tenebrosus, sed iam illuminatus. Nec tamen quia illuminatus, idco ipsa lux; sed ut testimonium perhiberet de lumine. Nam non erat ille lux. Et que erat lux? Erat lux uera, que illuminat omnem hominem uenientem in hunc mundum. Et ubi erat ista? In hoc mundo erat. Et quomodo in hoc mundo erat? numquid sicut ista lux solis, lune, lucernarum, sic et ista lux in mundo est? Non. Quia mundus per eum factus est, et mundus eum non cognouit: hoc est, lux in tenebris lucet, et tenebre eam non comprehenderunt. Mundus enim tenebre; quia dilectores mundi, mundus. Num enim creatura non agnouit Creatorem suum? Testimonium dedit celum de stella ; testimonium dedit mare, portauit ambulantem Dominum ; testimonium dederunt uenti, ad eius iussum quieuerunt ; testimonium dedit terra, illo crucifixo contremuit : si omnia ista testimonium dederunt,  quomodo mundus eum non cognouit, nisi quia mundus dilectores mundi, corde habitantes mundum? Et malus mundus, quia mali habitatores mundi: sicut mala domus, non parietes, sed inhabitantes.

6. In propria uenit, id est, in sua uenit: et sui eum non receperunt. Que ergo spes est, nisi quia quotquot receperunt eum, dedit eis potestatem filios Dei fieri? Si filii fiunt, nascuntur: si nascuntur, quomodo nascuntur? Non ex carne, non ex sanguinibus, non ex uoluntate carnis, non ex uoluntate uiri; sed ex Deo nati sunt. Gaudeant ergo, quia ex Deo nati sunt; presumant se pertinere ad Deum; accipiant documentum, quia ex Deo nati sunt: Et uerbum caro factum est, et habitauit in nobis. Si uerbum non erubuit nasci de homine, erubescunt homines nasci de Deo? Hoc autem quia fecit, curauit: quia curauit, uidemus. Hoc enim quod uerbum caro factum est, et habitauit in nobis, medicamentum nobis factum est, ut quia terra [1 1Kb] cecabamur, de terra sanaremur: et sanati quid uideremus? Et uidimus, inquit, gloriam eius, gloriam tanquam Unigeniti a Patre, plenum gratia et ueritate .

7. Ioannes testimonium perhibet de ipso, et clamat dicens, Hic erat quem dixi, Qui post me uenit, ante me factus est. Post me uenit, et precessit me. Quid est, ante me factus est? Precessit me: non, factus est antequam factus essem ego; sed, antepositus est mihi: hoc est, ante me factus est. Quare ante te factus est, cum post te uenerit? Quia prior me erat. Prior te, o Ioannes? Quid magnum, si prior te? Bene, quia tu illi perhibes testimonium: audiamus ipsum dicentem, Et ante Abraham ego sum . Sed et Abraham in medio genere humano ortus est; multi ante illum, multi post illum: audi uocem Patris ad Filium, Ante luciferum genui te . Qui ante luciferum genitus est, omnes ipse illuminat. Dictus est enim quidam lucifer qui cecidit: erat enim angelus, et factus est diabolus; et dixit de illo Scriptura, Lucifer qui mane oriebatur, cecidit . Unde lucifer? Quia illuminatus lucebat. Unde autem tenebrosus factus? Quia in ueritate non stetit . Ergo ille ante luciferum, ante omnem illuminatum: siquidem ante omnem illuminatum sit necesse est, a quo illuminantur omnes qui illuminari possunt.

8. Ideo hoc sequitur: Et de plenitudine eius nos omnes accepimus. Quid accepistis? Et gratiam pro gratia. Sic enim habent uerba euangelica, collata cum exemplaribus grecis. Non ait, Et de plenitudine eius nos omnes accepimus, gratiam pro gratia; sed sic ait, Et de plenitudine eius nos omnes accepimus, et gratiam pro gratia, id est, accepimus: ut nescio quid nos uoluerit intelligere de plenitudine eius accepisse; et insuper gratiam pro gratia. Accepimus enim de plenitudine eius, primo gratiam; et rursum accepimus gratiam, gratiam pro gratia. Quam gratiam primo  accepimus? Fidem. In fide ambulantes, in gratia ambulamus. Unde enim hoc meruimus? quibus nostris precedentibus meritis? Non se quisque compalpet [1 1Kb] , redeat in conscientiam suam, querat latebras cogitationum suarum, redeat ad seriem factorum suorum: non attendat quid sit, si iam aliquid est; sed quid fuerit, ut esset aliquid; inueniet non se dignum fuisse nisi supplicio. Si ergo supplicio dignus fuisti, et uenit ille qui non peccata puniret, sed peccata donaret; gratia tibi data est, non merces reddita. Unde uocatur gratia? Quia gratis datur. Non enim precedentibus meritis emisti quod accepisti. Hanc ergo accepit gratiam primam peccator, ut eius peccata dimitterentur. Quid meruit? Interroget iustitiam; inuenit penam: interroget misericordiam; inuenit gratiam. Sed hoc et promiserat Deus per Prophetas: itaque cum uenit dare quod promiserat; non solum gratiam dedit, sed et ueritatem. Quomodo exhibita est ueritas? Quia factum est quod promissum est.

9. Quid est ergo, gratiam pro gratia? Fide promeremur Deum; et qui digni non eramus quibus peccata dimitterentur, ex eo quia tantum donum indigni accepimus, gratia uocatur. Quid est gratia? gratis data. Quid est gratis data? Donata, non reddita. Si debebatur, merces reddita est, non gratia donata; si autem uere debebatur, bonus fuisti: si autem [2 1Kb] , ut uerum est, malus fuisti, credidisti autem in eum qui iustificat impium  ; cogita quid per legem tibi imminere debebat, et quid per gratiam consecutus sis. Consecutus autem istam gratiam fidei, eris iustus ex fide  ; et promereberis Deum uiuendo ex fide: cum promerueris Deum uiuendo ex fide, accipies premium immortalitatem, et uitam eternam. Et illa gratia est. Nam pro quo merito accipis uitam eternam? Pro gratia. Si enim fides gratia est, et uita eterna quasi merces est fidei: uidetur quidem Deus uitam eternam tanquam debitam reddere ; sed quia ipsa fides gratia est, et uita eterna gratia est pro gratia.

10. Audi Paulum apostolum confitentem gratiam, et postea debitum expetentem. Confessio gratie que est in Paulo? Qui prius fui blasphemus, et persecutor, et iniuriosus: sed misericordiam, inquit, consecutus sum . Indignum se dixit qui consequeretur: consecutum tamen non per merita sua, sed per misericordiam Dei. Audi illum iam flagitantem debitum, qui primo indebitam susceperat gratiam: Ego enim, inquit, iam immolor, et tempus resolutionis mee instat. Bonum certamen certaui, cursum consummaui, fidem seruaui: de cetero reposita est mihi corona iustitie. Iam debitum flagitat, iam debitum exigit. Nam uide uerba sequentia: Quam mihi reddet Dominus in illa die, iustus iudex . Ut  ante susciperet gratiam, misericordem patrem opus habebat: ut premium gratie, iudicem iustum. Qui non damnauit impium, damnabit fidelem? Et tamen si bene cogites, ipse dedit fidem primo, qua eum promeruisti: non enim de tuo promeruisti ut tibi aliquid deberetur. Quod ergo premium immortalitatis postea tribuit, dona sua coronat, non merita tua. Ergo, fratres, omnes de plenitudine eius accepimus: de plenitudine misericordie eius, de abundantia bonitatis eius accepimus. Quid? Remissionem peccatorum, ut iustificaremur ex fide. Et insuper quid? Et gratiam pro gratia; id est, pro hac gratia in qua ex fide uiuimus, recepturi sumus aliam: quid tamen nisi gratiam? Nam si dixero quia et hoc debetur, aliquid mihi assigno, quasi cui debeatur. Coronat autem in nobis Deus dona misericordie sue: sed si in ea gratia quam primam accepimus, perseueranter ambulemus.

11. Lex enim per Moysen data est: que reos tenebat. Quid enim ait Apostolus? Lex subintrauit, ut abundaret delictum . Hoc proderat superbis, ut abundaret delictum: multum enim sibi dabant, et quasi uiribus suis multum assignabant; et non poterant implere iustitiam, nisi adiuuaret ille qui iusserat. Superbiam illorum uolens domare Deus, dedit Legem, tanquam dicens: Ecce implete, ne putetis deesse iubentem. Non deest qui iubeat, sed deest qui impleat.

12. Si ergo deest qui impleat, unde non implet? Quia natus cum traduce peccati et mortis. De Adam natus, traxit secum quod ibi conceptum est. Cecidit primus homo; et omnes qui de illo nati sunt, de illo traxerunt concupiscentiam carnis. Oportebat ut nasceretur alius homo qui nullam traxit concupiscentiam. Homo, et homo: homo ad mortem, et homo ad uitam. Sic dicit Apostolus: Quoniam quidem per hominem mors, et per hominem resurrectio mortuorum. Per quem hominem mors, et per quem hominem resurrectio mortuorum? Noli festinare: sequitur, et dicit: Sicut enim in Adam omnes moriuntur, sic et in Christo omnes uiuificabuntur . Qui pertinent ad Adam? Omnes qui nati sunt de Adam. Qui ad Christum? Omnes qui nati sunt per Christum. Quare omnes in peccato? Quia nemo natus est preter Adam. Ut autem nascerentur ex Adam, necessitatis fuit ex damnatione: nasci per Christum, uoluntatis est et gratie. Non coguntur homines nasci per Christum: non quia uoluerunt, nati sunt ex Adam. Omnes tamen qui ex Adam, cum peccato peccatores: omnes qui per Christum, iustificati et iusti, non in se, sed in illo. Nam in se si interroges, Adam sunt: in illo si interroges, Christi sunt [1 1Kb] . Quare? Quia ille caput Dominus noster iehsu Christus, non cum traduce peccati uenit: sed tamen uenit cum carne mortali.

13. Mors peccatorum pena erat [2 1Kb] : in Domino munus misericordie erat, non pena peccati. Non enim aliquid habebat Dominus quare iuste moreretur. Ipse  ait, Ecce uenit princeps huius mundi, et in me nichil inuenit. Quare ergo moreris? Sed ut sciant omnes quia uoluntatem Paris mei facio, surgite, eamus hinc . Non habebat ille quare moreretur, et mortuus est: tu habes quare, et mori dedignaris? Dignare equo animo pati per meritum tuum, quod ille pati dignatus est, ut te a sempiterna morte liberaret. Homo, et homo: sed ille, nonnisi homo; iste, Deus homo [1 1Kb] . Ille homo peccati, iste iustitie. Mortuus es in Adam, resurge in Christo: nam utrumque debetur tibi. Iam credidisti in Christum, reddes tamen quod debes de Adam. Sed non te in eternum tenebit uinculum peccati; quia mortem tuam eternam occidit mors temporalis Domini tui. Ipsa est gratia, fratres mei, ipsa est et ueritas, quia promissa et exhibita.

14. Non erat ista in ueteri Testamento, quia Lex minabatur, non opitulabatur; iubebat, non sanabat; languorem ostendebat, non auferebat: sed illi preparabat medico uenturo cum gratia et ueritate; tanquam ad aliquem quem curare uult medicus, mittat primo seruum suum, ut ligatum illum inueniat. Sanus non erat, sanari nolebat, et ne sanaretur, sanum se esse iactabat: missa Lex est, ligauit cum; inuenit se reum, iam clamat de ligatura. uenit Dominus, curat amaris aliquantum et acribus medicamentis: dicit enim egroto, Ferto; dicit, Tolera; dicit, Noli diligere mundum, habeto patientiam, curet te ignis continentie, ferrum persecutionum tolerent uulnera tua. Expauescebas quamuis ligatus: liber ille et non ligatus bibit quod tibi dabat; prior passus est ut te consolaretur, tanquam dicens, Quod times pati pro te, prior patior pro te. Hec est gratia, et magna gratia. Quis illam digne collaudat?

15. De humilitate Christi loquor, fratres mei. Maiestatem Christi et diuinitatem Christi quis loquitur? In explicando et dicendo ut quoquomodo humilitatem Christi loqueremur, non sufficimus, imo deficimus: totum cogitantibus committimus, non audientibus adimplemus. Cogitate humilitatem Christi. Sed quis nobis, inquis, eam explicat, nisi tu dicas? Ille intus dicat. Melius illud dicit qui intus habitat, quam qui foris clamat. Ipse uobis ostendat gratiam humilitatis sue, qui cepit habitare in cordibus uestris. Iamuero si in eius humilitate explicanda et eroganda deficimus, maiestatem eius quis loquatur? Si uerbum caro factum conturbat nos, In principio erat uerbum quis explicabit? Tenete ergo, fratres, soliditatem istam.

16. Lex per Moysen data est, gratia et ueritas per Iesum Christum facta est. Per seruum Lex data est; reos fecit: per Imperatorem indulgentia data est; reos liberauit. Lex per Moysen data est. Non sibi aliquid amplius seruus assignet, quam quod per illum factum est. Electus ad magnum ministerium tanquam fidelis in domo, sed tamen seruus, agere secundum Legem potest, soluere a reatu Legis non potest. Lex ergo per Moysen data est, Gratia et ueritas per Iesum Christum facta est.

 17. Et ne forte aliquis dicat, Et Gratia et ueritas non est facta per Moysen, qui uidit Deum? statim subiecit, Deum nemo uidit unquam. Et unde innotuit Moysi Deus? Quia reuelauit seruo suo Dominus. Quis Dominus? Ipse Christus, qui premisit Legem per seruum, ut ueniret ipse cum Gratia et ueritate. Deum enim nemo uidit unquam. Et unde illi seruo quantum capere posset apparuit? Sed unigenitus, inquit, Filius qui est in sinu Patris, ipse enarrauit. Quid est, in sinu Patris? In secreto Patris. Non enim Deus habet sinum, sicut nos habemus in uestibus, aut cogitandus est sic sedere quomodo nos, aut forte cinctus est ut sinum haberet: sed quia sinus noster intus est, secretum Patris sinus Patris uocatur. In secreto Patris, qui Patrem nouit, ipse enarrauit. Nam Deum nemo uidit unquam. Ipse ergo uenit, et narrauit quidquid uidit. Quid uidit Moyses? Moyses uidit nubem, uidit angelum, uidit ignem: omnis illa creatura est; typum Domini sui gerebat, non ipsius Domini presentiam exhibebat. Namque aperte habes in Lege, Et loquebatur Moyses cum Domino, contra in contra sicut amicus cum amico suo. Sequeris ipsam Scripturam, et inuenis Moysen dicentem, Si inueni gratiam in conspectu tuo, ostende mihi teipsum manifeste, ut uideam te. Et parum est quia dixit: responsum accepit, Non potes uidere faciem meam . Loquebatur ergo, fratres mei, cum Moyse angelus, portans typum Domini: et illa omnia que ibi per angelum facta sunt, futuram istam gratiam et ueritatem promittebant. Qui bene scrutantur Legem, nouerunt: et cum opportunum est, ut et nos aliquid inde dicamus, quantum Dominus reuelat, non tacemus Charitati uestre.

18. Illud autem sciatis, quia omnia que corporaliter uisa sunt, non erant illa substantia Dei. Illa enim oculis carnis uidemus: Dei substantia unde uidetur? Euangelium interroga: Beati mundo corde; quia ipsi Deum uidebunt . Fuerunt homines  qui dicerent uanitate sui cordis decepti, Pater inuisibilis est, Filius autem uisibilis est. Unde uisibilis? Si propter carnem, quia suscepit carnem; manifestum est. Illi enim qui carnem Christi uiderunt, aliqui crediderunt, aliqui crucifixerunt: et qui crediderunt, illo crucifixo nutauerunt; et nisi ipsam post resurrectionem palparent, fides ad eos non reuocaretur. Si ergo propter carnem uisibilis Filius; et nos concedimus, et est catholica fides: si autem ante carnem sicut ipsi dicunt, id est, antequam incarnaretur; multum delirant, et multum errant. Facta enim sunt illa uisibilia corporaliter per creaturam, in quibus typus ostenderetur: non utique substantia ipsa demonstrabatur et manifestabatur. Et hoc attendat Charitas uestra lene documentum [1 1Kb] . Sapientia Dei uideri oculis non potest. Fratres, si Christus Sapientia Dei, et uirtus Dei ; si Christus uerbum Dei; uerbum hominis oculis non uidetur, uerbum Dei uideri sic potest?

 19. Expellite ergo de cordibus uestris carnales cogitationes, ut uere sitis sub gratia, ut ad Nouum Testamentum pertineatis. Ideo uita eterna promittitur in Nouo Testamento. Legite uetus Testamentum, et uidete quia carnali adhuc populo ea quidem precipiebantur que nobis. Nam unum Deum colere, et nobis precipitur. Non accipies in uanum nomen Domini Dei tui, et nobis precipitur: quod est secundum preceptum. Obserua diem sabbati, magis nobis precipitur: quia spiritualiter obseruandum precipitur. Iudei enim seruiliter obseruant diem sabbati, ad luxuriam, ad ebrietatem. Quanto melius femine eorum lanam facerent, quam illo die in menianis [1 1Kb] saltarent? Absit, fratres, ut illos dicamus obseruare sabbatum. Spiritualiter obseruat sabbatum christianus, abstinens se ab opere seruili. Quid est enim ab opere seruili? A peccato. Et unde probamus? Dominum interroga: Omnis qui facit peccatum, seruus est peccati . Ergo et nobis precipitur spiritualiter obseruatio sabbati. Iam illa omnia precepta nobis magis precipiuntur, et obseruanda sunt: Non occides, Non mechaberis, Non furaberis, Non falsum testimonium dices, Honora patrem et matrem, Non concupisces rem proximi tui, Non concupisces uxorem proximi tui . Nonne ista omnia et nobis precipiuntur? Sed quere mercedem, et inuenies ibi dici: Ut expellantur hostes a facie tua, et accipiatis terram quam promisit Deus patribus uestris . Quia non poterant capere inuisibilia, per uisibilia tenebantur. Quare tenebantur? Ne penitus interirent, et ad idola laberentur. Nam fecerunt hoc, fratres mei, sicut legitur, obliti tanta miracula que fecit Deus coram oculis eorum. Mare discissum est; uia facta est in mediis fluctibus; sequentes hostes eorum eisdem aquis operti sunt, per quas illi transierunt : et cum Moyses homo Dei recessisset ab oculis eorum, idolum petierunt, et dixerunt: Fac nobis deos qui nos preeant, quia ille homo dimisit nos. Tota spes eorum in homine posita erat, non in Deo. Ecce mortuus est homo: numquid mortuus est Deus qui eruerat eos de terra Aegypti? Et cum fecissent sibi imaginem uituli, adorauerunt, et dixerunt, Hi sunt dii tui, Isrel, qui te liberauerunt de terra Aegypti . Quam cito obliti tam manifestam [2 1Kb] gratiam! Quibus ergo modis teneretur populus talis, nisi promissis carnalibus?

20. Ea ibi iubentur in decalogo Legis que et nobis; sed non ea promittuntur que nobis. Nobis quid promittitur? uita eterna. Hec est autem uita eterna, ut cognoscant te unum uerum Deum, et quem misisti Iesum Christum . Cognitio Dei promittitur: ipsa est gratia pro gratia. Fratres, modo credimus, non uidemus: pro ista fide premium erit, uidere quod credimus. Nouerant hoc Prophete, sed occultum erat antequam ueniret. Nam quidam suspirans amator in Psalmis ait: Unam petii a Domino, hanc requiram.  Et queris quid petat? Forte enim terram petit fluentem lacte et melle carnaliter, quamuis spiritualiter ista querenda sit et petenda: aut forte subiectionem hostium suorum, aut mortem inimicorum, aut imperia et facultates huius seculi. Ardet enim amore, et multum suspirat, et estuat, et anhelat. uideamus quid petat, Unam petii a Domino, hanc requiram. Quid est hoc quod requirit? Ut inhabitem, inquit, in domo Domini, per omnes dies uite mee. Et puta quia habitas in domo Domini, unde ibi erit gaudium tuum? Ut contempler, inquit, delectationem Domini .

21. Fratres mei, unde clamatis, unde exsultatis, unde amatis, nisi quia ibi est scintilla huius caritatis? Quid desideratis, rogo uos? uideri potest oculis? tangi potest? pulchritudo aliqua est que oculos delectat? Nonne martyres amati sunt uehementer; et quando eos commemoramus, inardescimus amore? Quid in illis amamus, fratres? Membra laniata a feris? Quid fedius, si oculos carnis interroges? quid pulchrius, si oculos cordis interroges? Quid tibi uidetur adolescens pulcherrimus fur? Quomodo horrent oculi tui? Numquid oculi carnis horrent? Si ipsos interroges, nichil illo corpore compositius, nichil ordinatius [1 1Kb] ; et parilitas membrorum, et coloris delectatio illicit oculos: et tamen cum audis quia fur est, fugis hominem animo. uides ex alia parte senem curuum, baculo innitentem, uix se mouentem, rugis undique exaratum: quid uides quod oculos delectet? Audis quia iustus est; amas, amplecteris. Talia nobis premia promissa sunt, fratres mei: tale aliquid amate, tali regno suspirate, talem patriam desiderate; si uultis peruenire ad id cum quo uenit Dominus noster, id est, ad gratiam et ueritatem. Si autem corporalia premia concupieris a Deo, adhuc sub Lege es, et ideo ipsam Legem non implebis. Quando enim uideris abundare ista temporalia in eis qui Deum offendunt, nutant gressus tui, et dicis tibi: Ecce ego colo Deum, quotidie ad ecclesiam curro, genua mihi trita sunt in orationibus; et assidue egroto: homicidia faciunt homines, rapinas faciunt; exsultant et abundant, bene est illis. Talia ergo querebas a Deo? Certe ad gratiam pertinebas [2 1Kb] . Si gratiam ideo tibi dedit Deus, quia gratis dedit, gratis ama. Noli ad premium diligere Deum; ipse sit premium tuum. Dicat anima tua, Unam petii a Domino, hanc requiram, ut inhabitem in domo Domini per omnes dies uite mee, ut contempler delectationem Domini. Noli timere ne fastidio deficias: talis erit illa delectatio pulchritudinis, ut semper tibi presens sit, et nunquam satieris; imo semper satieris, et nunquam satieris. Si enim dixero quia non satiaberis, fames erit; si dixero quia satiaberis, fastidium timeo: ubi nec fastidium erit, nec fames, quid dicam nescio; sed Deus habet quod exhibeat non inuenientibus quomodo dicant, et credentibus quod accipiant.



TRACTATUS Iu. Ab eo quod scriptum est, Et hoc est testimonium Ioannis, quando miserunt Iudei ab Ierosolymis sacerdotes, etc., usque ad id, Ipse est qui baptizat in Spiritu sancto, etc. Cap. I, u\. 19-33.


1. Sepissime audiuit Sanctitas uestra, et optime nostis, quoniam Ioannes Baptista quanto preclarior erat in natis mulierum, et quanto humilior ad cognoscendum Dominum, tanto meruit esse amicus sponsi; sponso zelans, non sibi; non suum honorem querens, sed iudicis sui, quem tanquam preco preibat. Itaque Prophetis precedentibus prenuntiare de Christo futura concessum est; huic autem digito ostendere. Sicut enim ignorabatur Christus ab his qui Prophetis non crediderunt antequam ueniret, sic ab eis ignorabatur et presens. uenerat enim humiliter primo et occultus; tanto occultior, quanto humilior: populi autem spernentes per superbiam suam humilitatem Dei, crucifixerunt Saluatorem suum, et fecerunt damnatorem suum.

2. Sed qui primo uenit occultus, quia uenit humilis, numquid deinceps non est uenturus manifestus, quia excelsus? Audistis modo Psalmum: Deus manifestus ueniet, Deus noster et non silebit. Siluit ut iudicaretur, non silebit cum ceperit iudicare. Non diceretur, manifestus ueniet, nisi primo uenisset occultus; nec diceretur, non silebit, nisi quia primo siluit. Quomodo siluit? Interroga Isaiam: Sicut ouis ad occisionem ductus est, et sicut agnus coram eo qui se tonderet [1 1Kb] , fuit sine uoce, sic non aperuit os suum . ueniet autem manifestus, et non silebit. Quomodo manifestus? ignis ante eum preibit, et in circuitu eius tempestas ualida . Tempestas illa tollere habet totam paleam de area, que modo trituratur; et ignis incendere quod tempestas abstulerit. Modo autem tacet: tacet iudicio, sed non tacet precepto. Si enim tacet Christus, quid sibi uolunt hec Euangelia? quid sibi uolunt uoces apostolice, quid cantica Psalmorum, quid eloquia Prophetarum? In his enim omnibus Christus non tacet. Sed tacet modo, ut non uindicet: non tacet, ut non moneat. ueniet autem preclarus in uindictam, et apparebit omnibus, et qui in eum non credunt. Modo uero quia et presens occultus erat, oportebat ut contemneretur. Nisi enim contemneretur, non crucifigeretur: si non crucifigeretur, non funderet sanguinem, quo pretio nos redemit. Ut autem daret pretium pro nobis, crucifixus est; ut crucifigeretur, contemptus est; ut contemneretur, humilis apparuit.

3. Tamen quia quasi in nocte apparuit in corpore mortali, lucernam sibi accendit unde uideretur. Ipsa lucerna Ioannes erat , de quo iam multa audiuistis: et presens lectio Euangelii, uerba Ioannis continet, primo, quod precipuum est, confitentis quia non ipse erat Christus. Tanta autem excellentia erat in Ioanne, ut posset credi Christus: et in eo probata est humilitas eius, quia dixit se non esse,  cum posset credi esse. Ergo, Hoc est testimonium Ioannis, quando miserunt Iudei ab Ierosolymis sacerdotes et Leuitas ad eum, ut interrogarent eum, Tu quis es? Non autem mitterent, nisi mouerentur excellentia auctoritatis eius, quia ausus est baptizare. Et confessus est, et non negauit. Quid confessus est? Et confessus est, Quia non sum ego Christus.

4. Et interrogauerunt eum, Quid ergo? Elias es tu? Nouerant enim quia precessurus erat Elias Christum. Non enim alicui incognitum erat nomen Christi apud Iudeos. Istum non putauerunt esse Christum: non omnino Christum non esse uenturum. Cum sperarent uenturum, sic offenderunt in presentem, offenderunt tanquam in humilem lapidem. Lapis enim ille adhuc paruus erat, iam quidem precisus de monte sine manibus: sicut dicit Daniel propheta, uidisse se lapidem precisum de monte sine manibus. Sed quid sequitur? Et creuit, inquit, lapis ille, et factus est mons magnus, et impleuit uniuersam faciem terre . uideat ergo Charitas uestra quod dico: Christus ante Iudeos iam precisus erat de monte. Montem regnum uult intelligi Iudeorum. Sed regnum Iudeorum non impleuerat uniuersam faciem terre. Inde precisus est ille lapis, quia inde natus est in presentia Dominus. Et quare sine manibus? Quia sine opere uirili uirgo peperit Christum. Iam ergo erat lapis ille precisus sine manibus, ante oculos Iudeorum: sed humilis erat. Non immerito; quia nondum creuerat lapis ille, et impleuerat orbem terrarum: quod ostendit in regno suo, quod est Ecclesia, qua impleuit totam faciem terre. Quia ergo nondum creuerat, offenderunt in illum tanquam in lapidem: et factum est in eis quod scriptum est, Qui ceciderit super lapidem istum, conquassabitur; et super quos ceciderit lapis ille, conteret eos . Primo super humilem ceciderunt; excelsus super illos uenturus est: sed ut eos uenturus excelsus conterat, primo eos humilis quassauit. Offenderunt in eum, et quassati sunt; non contriti, sed quassati: ueniet excelsus, et conteret eos. Sed ignoscendum est [1 1Kb] Iudeis, quia offenderunt in lapidem qui nondum creuerat. Quales sunt illi qui in ipsum montem offenderunt? Iam de quibus dicam cognoscitis. Qui negant Ecclesiam toto orbe diffusam, non in humilem lapidem, sed in ipsum montem offendunt: quod factus est ille lapis dum cresceret. Ceci Iudei non uiderunt humilem lapidem: quanta cecitas est non uidere montem?

5. Ergo uiderunt humilem, et non cognouerunt. Demonstrabatur illis per lucernam. Nam primo ille, quo maior nemo surrexerat in natis mulierum, dixit, Non sum ego Christus. Dictumque illi est, Numquid tu es Elias? Respondit, non sum. Christus enim premittit ante se Eliam: et dixit, Non sum, et fecit nobis questionem. Timendum est enim ne minus intelligentes, contraria putent Ioannem dixisse quam Christus dixit. Quodam enim loco, cum Dominus iehsu Christus in Euangelio quedam diceret de se, responderunt illi discipuli:  Quomodo ergo dicunt Scribe, id est periti Legis, quia Eliam oportet primum uenire? Et ait Dominus: Elias iam uenit, et fecerunt ei que uoluerunt; et si uultis scire, ipse est Ioannes Baptista . Dominus iehsu Christus dixit, Elias iam uenit, et ipse est Ioannes Baptista: Ioannes autem interrogatus sic se confessus est Eliam non esse, quomodo nec Christum esse. Et utique sicut uerum confessus est Christum se non esse, sic uerum confessus est nec Eliam se esse. Quomodo ergo comparabimus dicta preconis cum dictis iudicis? Absit ut preco mentiatur: hoc enim loquitur quod audit a iudice. Quare ergo ille, Non sum Elias: et Dominus, Ipse est Elias? Quia in eo Dominus iehsu Christus prefigurare uoluit futurum aduentum suum, et hoc dicere, quia in spiritu Elie erat Ioannes. Et quod erat Ioannes ad primum aduentum, hoc erit Elias ad secundum aduentum. Quomodo duo aduentus iudicis, sic duo precones. Iudex quidem ipse, precones autem duo: non duo iudices. Oportebat enim iudicem primo uenire iudicandum. Misit ante se primum preconem, uocauit illum Eliam; quia hoc erit in secundo aduentu Elias, quod in primo Ioannes.

6. Namque intendat Charitas uestra quam uerum dicam. Quando conceptus est Ioannes, uel potius quando natus est, Spiritus sanctus hoc de illo homine implendum prophetauit: Et erit, inquit, precursor Altissimi, in spiritu et uirtute Elie . Non ergo Elias, sed in spiritu et uirtute Elie. Quid est, in spiritu et uirtute Elie? In eodem Spiritu sancto uice Elie. Quare uice Elie? Quia quod Elias secundo, hoc Ioannes primo aduentui fuit. Recte ergo modo Ioannes proprie respondit. Nam Dominus figurate, Elias ipse est Ioannes: iste autem, ut dixi, proprie, Non sum ego Elias. Si figuram precursionis aduertas, Ioannes ipse est Elias: quod enim ille ad primum aduentum, hoc ille ad secundum erit. Si proprietatem persone interroges, Ioannes Ioannes, Elias Elias; Dominus ergo ad prefigurationem recte, Ipse est Elias: Ioannes autem recte ad proprietatem, Non sum Elias. Nec Ioannes falsum, nec Dominus falsum: nec preco falsum, nec Iudex falsum; sed si intelligas. Quis autem intelliget? Qui imitatus fuerit humilitatem preconis, et cognouerit celsitudinem iudicis. Nihil enim humilius ipso precone. Fratres mei, nullum tantum meritum Ioannes habuit quam de ista humilitate, quod cum posset fallere homines, et putari Christus, et haberi pro Christo , confessus est tamen aperte, et dixit, Non sum ego Christus. Numquid tu Elias es? Iam si diceret, Elias sum; ergo iam in secundo aduentu adueniens Christus iudicaret, non adhuc in primo iudicaretur. Tanquam dicens, uenturus est et Elias; Non sum, inquit, Elias. Sed obseruate humilem, ante quem uenit Ioannes, ne sentiatis excelsum ante quem uenturus est Elias. Nam et Dominus ita compleuit: Ipse est Ioannes Baptista qui uenturus est. Ipsa prefiguratione uenit iste, qua proprietate uenturus est Elias. Tunc Elias per proprietatem Elias erit, nunc per similitudinem  Ioannes erat. Modo Ioannes per proprietatem Ioannes, per similitudinem Elias est [1 1Kb] . Ambo precones sibi dederunt similitudines suas, et tenuerunt proprietates suas: unus autem Dominus iudex, siue illo precone precedente, siue illo.

7. Et interrogauerunt eum: Quid ergo? Elias es tu? Et dixit: Non. Et dixerunt ei: Propheta es tu? Et respondit? Non. Dixerunt ergo ei: Quis es tu? ut responsum demus his qui miseruut nos. Quid dicis de teipso? Ait: Ego uox clamantis in deserto. Isaias illud dixit  In Ioanne prophetia ista impleta est, Ego uox clamantis in deserto. Quid clamantis? Dirigite uiam Domini, rectas facite semitas Dei nostri. Non uobis uidetur preconis esse dicere, Exite, facite uiam? Nisi quod preco Exite dicit: Ioannes dicit, uenite. A iudice repellit preco, ad iudicem uocat Ioannes. Imo uocat Ioannes ad humilem, ne iudex sentiatur excelsus. Ego uox clamantis in deserto, dirigite uiam Domini, sicut dixit Isaias propheta. Non dixit, Ego sum Ioannes, ego sum Elias, Ego sum propheta. Sed quid dixit? Hoc uocor, uox clamantis in deserto, Dirigite uiam Domino: ego sum ipsa prophetia.

8. Et qui missi fuerant, erant ex Phariseis: id est, ex principibus Iudeorum. Et interrogauerunt, et dixerunt ei: Quid ergo baptizas, si tu non es Christus, neque Elias, neque propheta? Quasi audacie uidebatur esse baptizare, quasi, In qua persona? Querimus utrum tu sis Christus; tu dicis te non esse: querimus ne forte precursor illius sis, quia nouimus ante Christi aduentum uenturum esse Eliam; negas te esse: querimus ne forte aliquis multum preueniens preco es, id est propheta, et accepisti hanc potestatem; nec prophetam te esse dicis. Et non erat propheta Ioannes: maior erat quam propheta. Dominus de illo tale testimonium dedit: Quid existis in desertum uidere? Arundinem uento agitari. Utique, Non uento agitari, subaudis; quia non hoc erat Ioannes, quasi qui a uento moueretur: qui enim a uento mouetur, circumflatur omni spiritu seductorio. Sed quid existis uidere? Hominem mollibus uestitum? uestiebatur enim Ioannes asperis, id est, tunica facta de pilis cameli. Ecce qui mollibus uestiuntur, in domibus regum sunt. Non ergo existis uidere hominem mollibus uestitum. Sed quid existis uidere? Prophetam? Ita dico uobis, maior quam propheta hic : quia prophete longe ante prenuntiauerunt, Ioannes presentem demonstrabat.

9. Quid ergo tu baptizas, si tu non es Christus, neque Elias, neque propheta? Respondit eis Ioannes, et dixit: Ego baptizo in aqua; medius autem uestrum stetit quem uos nescitis. Humilis enim non uidebatur, et propterea lucerna accensa est. uidete quomodo dat locum, qui aliud posset putari. Ipse est qui post me uenit, qui ante me factus est. Sicut iam diximus, id est, antepositus est mihi. Cuius ego non sum dignus ut soluam corrigiam calceamenti eius. Quantum se abiecit? Et ideo multum  eleuatus est; quoniam qui se humiliat, exaltabitur . Unde debet uidere Sanctitas uestra, quia si Ioannes sic se humiliauit, ut diceret, Non sum ego dignus corrigiam soluere; quomodo habent humiliari, qui dicunt: Nos baptizamus, nos quod damus nostrum est, et quod nostrum est, sanctum est. Ille dicit, Non ego, sed ille: illi dicunt, Nos  . Non est dignus Ioannes soluere corrigiam calceamenti eius: quod si dignum se diceret, quam humilis esset? Et si dignum se diceret, et sic diceret, Ille uenit post me, qui ante me factus est, cuius tantummodo corrigiam calceamenti dignus sum soluere; multum se humiliasset. Quando autem nec ad hoc dignum se dicit, uere plenus Spiritu sancto erat, qui sic seruus Dominum agnouit, et ex seruo amicus fieri meruit.

10. Hec in Bethania facta sunt trans Iordanem, ubi erat Ioannes baptizans. Altera die uidit Ioannes Iesum uenientem ad se, et ait: Ecce Agnus Dei, ecce qui tollit peccatum mundi. Nemo sibi arroget, et dicat quia ipse auferat peccatum mundi. Iam intendite [1 1Kb] , contra quos superbos intendebat digitum Ioannes. Nondum erant nati heretici, et iam ostendebantur: contra illos clamabat tunc a fluuio, contra quos modo clamat ex Euangelio. uenit iehsu; et quid dicit ille? Ecce Agnus Dei. Si agnus innocens, et Ioannes agnus. An non et ipse innocens? Sed quis innocens? quantum innocens? Omnes ex illa traduce ueniunt et ex illa propagine, de qua cantat gemens Dauid: Ego in iniquitate conceptus sum, et in peccatis mater mea in utero me aluit . Solus ergo ille Agnus, qui non sic uenit. Non enim in iniquitate conceptus est; quia non de mortalitate conceptus est: nec eum in peccatis mater eius in utero aluit, quem uirgo concepit, uirgo peperit; quia fide concepit, et fide suscepit. Ergo ecce Agnus Dei. Non habet iste traducem de Adam: carnem tantum sumpsit de Adam, peccatum non assumpsit. Qui non assumpsit de nostra massa peccatum, ipse est qui tollit nostrum peccatum. Ecce Agnus Dei, ecce qui tollit peccatum mundi.

11. Nostis quia quidam homines dicunt aliquando: Nos tollimus peccata hominibus, qui sancti sumus: si enim non fuerit sanctus qui baptizat, quomodo tollit peccatum alterius, cum sit homo ipse plenus peccato? Contra istas disputationes uerba nostra non dicamus, hunc legamus: Ecce Agnus Dei, ecce qui tollit peccatum mundi. Non sit presumptio hominibus in homines: non transmigret passer in montes, in Domino confidat ; et si leuat oculos in montes, unde ueniet auxilium ei, intelligat quia auxilium eius a Domino, qui fecit celum et terram . Tante excellentie Ioannes, dicitur ei, Tu es Christus? Dicit, Non. Tu es Elias? Dicit, Non. Tu es propheta? Dicit, Non. Quare ergo baptizas? Ecce Agnus Dei, ecce qui tollit peccatum mundi: hic est de quo dixi, Post me uenit uir qui ante me factus est, quia prior me erat. Post me uenit, quia posterius natus est:  ante me factus est, quia prelatus est mihi: prior me erat, quia in principio erat uerbum, et uerbum erat apud Deum, et Deus erat uerbum.

12. »Et ego nesciebam eum, dixit: sed ut manifestaretur Isreli, propterea ueni ego in aqua baptizans. Et testimonium perhibuit Ioannes, dicens, Quia uidi Spiritum de celo descendentem quasi columbam, et mansit super eum: et ego nesciebam eum, sed qui me misit baptizare in aqua, ille mihi dixit, Super quem uideris Spiritum descendentem et manentem super eum, hic est qui baptizat in Spiritu sancto: et ego uidi, et testimonium perhibui quia hic est Filius Dei.« Intendat modicum Charitas uestra: Ioannes quando didicit Christum? Missus est enim ut baptizaret in aqua. Quesitum est quare? Ut manifestaretur Isreli, dixit. Quid profuit baptismus Ioannis? Fratres mei, si profuit aliquid, et modo maneret, et baptizarentur homines baptismo Ioannis; et sic uenirent ad baptismum Christi. Sed quid ait? Ut manifestaretur Isreli: id est, ipsi Isrel, populo Isrel ut manifestaretur Christus, uenit baptizare in aqua. Accepit ministerium baptismatis Ioannes, in aqua penitentie parare uiam Domino, non existens Dominus: at ubi cognitus est Dominus, superfluo ei uia parabatur; quia cognoscentibus se ipse factus est uia: itaque non durauit diu baptismus Ioannis. Sed quomodo demonstratus est Dominus? Humilis; ut ideo acciperet baptisma Ioannes, in quo baptizaretur ipse Dominus.

13. Et opus erat Domino baptizari? Et ego interrogans cito respondeo: Opus erat Domino nasci? opus erat Domino crucifigi? opus erat Domino mori? opus erat Domino sepeliri? Si ergo tantam suscepit pro nobis humilitatem, baptismum non erat suscepturus? Et quid profuit quia suscepit baptismum serui? Ut tu non dedignareris suscipere baptismum Domini. Intendat Charitas uestra. Futuri erant aliqui in Ecclesia excelsioris gratie catechumeni. Fit enim aliquando ut uideas catechumenum abstinentem ab omni concubitu, ualefacientem seculo, renuntiantem omnibus que possidebat, distribuentem pauperibus; et catechumenus est, instructus etiam forte doctrina salutari supra multos fideles. Timendum est huic ne dicat apud semetipsum de Baptismate sancto quo peccata dimittuntur: Quid plus accepturus sum? Ecce ego melior sum illo fideli et illo fideli: cogitans fideles aut coniugatos, aut forte idiotas, aut habentes et possidentes res suas, quas ipse distribuit iam pauperibus, et meliorem se esse arbitrans quam ille qui iam baptizatus est, dedignetur uenire ad Baptismum, dicens, Hoc sum accepturus quod habet ille et ille; et proponat sibi illos quos contemnit, et quasi sordeat illi hoc accipere quod acceperunt inferiores, quia iam uidetur ipse sibi melior: et tamen omnia peccata super illum sunt, et nisi uenerit ad salutarem Baptismum, ubi peccata soluuntur, cum omni excellentia sua non potest intrare in regnum celorum. Sed ut illam excellentiam inuitaret. Dominus ad baptismum suum, ut peccata illi dimitterentur, uenit ipse ad baptismum serui sui; et cum ipse non haberet quod ei  dimitteretur, nec quod in illo lauaretur, suscepit a seruo baptismum; et tanquam allocutus est filium superbientem et extollentem se, ac dedignantem forte accipere cum idiotis unde ei possit salus uenire, et quasi dicens: Quantum te extendis? quantum extollis? quanta est excellentia tua? quanta gratia tua? maior potest esse quam mea? si ego ueni ad seruum, tu dedignaris uenire ad Dominum? si ego suscepi baptismum serui, tu dedignaris a Domino baptizari?

14. Nam ut noueritis, fratres mei, quia non ex necessitate alicuius uinculi peccati Dominus ueniebat ad ipsum Ioannem; sicut dicunt alii euangeliste, cum ad illum ueniret baptizandus Dominus, ait ipse Ioannes: Tu ad me uenis? ego a te debeo baptizari. Et quid ei ipse respondit? Sine modo; impleatur omnis iustitia . Quid est, impleatur omnis iustitia? Mori ueni pro hominibus, baptizari non habeo pro hominibus? Quid est, impleatur omnis iustitia? Impleatur omnis humilitas. Quid ergo? non erat suscepturus baptismum a bono seruo, qui passionem suscepit a seruis malis? Intendite ergo. Baptizato Domino, si propterea baptizauit Ioannes, ut in eius baptismo Dominus ostenderet humilitatem, nemo alius baptizaretur baptismo Ioannis? Multi autem baptizati sunt baptismo Ioannis; baptizatus est Dominus baptismo Ioannis, et cessauit baptismum Ioannis: inde iam missus est in carcerem Ioannes; deinceps nemo baptizatus inuenitur illo baptismate. Si ergo propterea uenit et Ioannes baptizans, ut Domini humilitas nobis demonstraretur, ut quia ille suscepit a seruo, nos non dedignaremur suscipere a Domino; Dominum solum Ioannes baptizaret? Sed si solum Dominum Ioannex baptizaret, non deessent qui putarent sanctius fuisse baptisma Ioannis quam Christi: quasi baptismate Ioannis solus Christus meruisset baptizari, baptismate autem Christi genus humanum. Intendat Charitas uestra. Baptismate Christi baptizati sumus, non tantum nos, sed et uniuersus orbis terrarum, et baptizatur usque in finem. Quis nostrum potest ex aliqua parte comparari Christo, cuius se Ioannes dixit indignum soluere corrigiam calceamenti? Si ergo ille Christus tante excellentie homo Deus, solus baptizaretur baptismo Ioannis, quid dicturi erant homines? Qualem baptismum habuit Ioannes? Magnum baptismum habuit, ineffabile sacramentum: uide, quia solus Christus meruit baptizari Ioannis baptismo. Atque ita maior uideretur baptismus serui, quam baptismus Domini. Baptizati sunt et alii baptismo Ioannis, ne melior baptismus uideretur Ioannis quam Christi; baptizatus autem et Dominus, ut Domino suscipiente baptismum serui, non dedignarentur alii serui suscipere baptismum Domini: ad hoc ergo missus erat Ioannes.

15. Sed nouerat Christum, an non nouerat? Si non nouerat, quare dicebat quando uenit ad fluuium Christus: Ego a te debeo baptizari? hoc est, Scio qui sis. Si ergo iam nouerat, certe tunc cognouit quando uidit columbam descendentem. Manifestum est quia columba non descendit super Dominum, nisi posteaquam  ascendit ab aqua baptismi. Dominus baptizatus ascendit ab aqua, aperti sunt celi, et uidit super eum columbam. Si ergo post baptismum descendit columba, et antequam baptizaretur Dominus, dixit illi Ioannes, Tu ad me uenis? ego a te debeo baptizari? ante, illum nouerat, cui dixit, Tu ad me uenis? ego a te debeo baptizari? quomodo ergo dixit, »Et ego nesciebam eum; sed qui me misit baptizare in aqua, ille mihi dixit, Super quem uideris Spiritum descendentem sicut columbam, et manentem super eum, ipse est qui baptizat in Spiritu sancto?« Non parua questio est, fratres mei. Si uidistis questionem, non parum uidistis: superest ut ipsius solutionem Dominus det. Tamen illud dico, si uidistis questionem, non est parum. Ecce positus est Ioannes ante oculos uestros, stans ad fluuium Ioannes Baptista; ecce uenit Dominus adhuc baptizandus, nondum baptizatus: audi uocem Ioannis, Tu ad me uenis? ego a te debeo baptizari; ecce iam cognoscit Dominum, a quo uult baptizari. Baptizatus Dominus ascendit ab aqua, aperiuntur celi, descendit Spiritus, modo illum cognoscit Ioannes: si modo illum cognoscit, quid dixit antea, Ego a te debeo baptizari? Si autem non eum modo cognoscit, quia iam nouerat eum, quid est quod dixit, »Non noueram eum; sed qui me misit baptizare in aqua, ille mihi dixit, Super quem uideris Spiritum descendentem, et manentem super eum sicut columbam, ipse est qui baptizat in Spiritu sancto?«

16. Fratres, ista questio si hodie soluatur, grauat uos, non dubito, quia iam multa dicta sunt. Sciatis autem talem istam questionem esse, ut hec sola perimat partem Donati. Ad hoc dixi Charitati uestre, ut intentos uos facerem, similiter ut soleo; simul ut oretis pro nobis et uobis, ut et nobis det Dominus digna loqui, et uos digna capere mereamini. Interim hodie dignamini differre. Sed hoc breuiter dico interim, donec soluatur: interrogate pacifice, sine rixa, sine contentione, sine altercationibus, sine inimicitiis; et uobiscum querite, et alios interrogate, et dicite, Hanc questionem proposuit nobis hodie episcopus noster, aliquando si Dominus concesserit, soluturus eam. Sed siue soluatur siue non soluatur, putate me proposuisse quod me mouet: moueor enim multum. Dicit Ioannes, Ego a te debeo baptizari; tanquam Christo cognito. Si enim non nouerat eum a quo uolebat baptizari, temere dicebat, Ego a te debeo baptizari. Nouerat ergo eum. Si nouerat eum, quid est ergo quod dicit, Non noueram eum; sed qui me misit baptizare in aqua, ipse mihi dixit, Super quem uideris Spiritum descendentem et manentem super eum, sicut columbam, ipse est qui baptizat in Spiritu sancto? Quid dicturi sumus? Quia non scimus quando uenerit columba? Ne forte ibi lateant [1 1Kb] , legantur alii euangeliste, qui planius illud dixerunt: et inuenimus apertissime tunc descendisse columbam, cum Dominus ab aqua ascendit. Super baptizatum enim aperti sunt celi, et uidit Spiritum descendentem . Si iam baptizatum cognouit, uenienti ad baptisma quomodo dicit, Ego a te debeo baptizari? Hanc uobiscum interim ruminate, hanc uobiscum conferte, hanc uobiscum tractate. Prestet Dominus Deus noster ut antequam a me audiatis, alicui uestrum priori eam reuelet. Tamen, fratres, hoc sciatis, quia per istius questionis solutionem, uocem pars Donati de Baptismi gratia, ubi nebulas obtendunt imperitis, et retia tendunt auibus uolantibus, si frontem habeant, omnino non habebunt: omnino eorum ora claudentur.



TRACTATUS u. Rursum in illud, Et ego nesciebam eum, etc. Quid noui Ioannes didicerit de Domino per columbam. Cap. I, u\ 33.

1. Sicut Dominus uoluit, ad diem promissionis nostre peruenimus: prestabit etiam hoc, ut ad ipsius promissionis redditionem peruenire possimus. Tunc enim ea que dicimus, et nobis et uobis si utilia sunt, ab ipso sunt: que autem ab homine sunt, mendacia sunt; sicut ipse dixit Dominus noster iehsu Christus, Qui loquitur mendacium, de suo loquitur . Nemo habet de suo, nisi mendacium et peccatum. Si quid autem homo habet ueritatis atque iustitie, ab illo fonte est, quem debemus sitire in hac eremo, ut ex eo quasi guttis quibusdam irrorati, et in hac peregrinatione interim consolati, ne deficiamus in uia, uenire ad eius requiem satietatemque possimus. Si ergo qui loquitur mendacium, de suo loquitur; qui loquitur ueritatem, de Deo loquitur. uerax Ioannes, ueritas Christus; uerax Ioannes, sed omnis uerax a ueritate uerax est: si ergo uerax est Ioannes, et uerax esse homo non potest, nisi a ueritate; a quo erat uerax, nisi ab eo qui dixit, Ego sum ueritas ? Non ergo, posset dicere, aut ueritas contra ueracem, aut uerax contra ueritatem. ueracem ueritas misit; et ideo uerax erat, quoniam a ueritate missus erat. Si ueritas Ioannem miserat, Christus eum miserat. Sed quod Christus cum Patre facit, Pater facit: et quod Pater cum Christo facit, Christus facit. Nec seorsum Pater aliquid facit sine Filio; nec seorsum aliquid Filius sine Patre: inseparabilis caritas, inseparabilis unitas, inseparabilis maiestas, inseparabilis potestas, secundum hec uerba que ipse posuit, Ego et Pater unum sumus . Quis ergo misit Ioannem? Si dicamus, Pater, uerum dicimus; si dicamus, Filius, uerum dicimus: manifestius autem ut dicamus, Pater et Filius. Quem misit autem Pater et Filius, unus Deus misit; quia Filius dixit, Ego et Pater unum sumus. Quomodo ergo nesciebat eum a quo missus est? Dixit enim, Ego nesciebam eum; sed qui me misit baptizare in aqua, ipse mihi dixit. Interrogo Ioannem, Qui te misit baptizare in aqua, quid tibi dixit? Super quem uideris Spiritum descendentem, sicut columbam, et manentem super eum, ipse est qui baptizat in Spiritu sancto. Hoc tibi, o Ioannes, dixit qui te misit? Manifestum quia hoc. Quis ergo te misit? Forte Pater. uerus Deus Pater, et ueritas Deus Filius: si Pater sine Filio te misit, Deus sine ueritate te misit: si ideo autem uerax es, quia ueritatem  loqueris, et ex ueritate loqueris; non te misit Pater sine Filio, sed simul te misit pater et Filius: si ergo et Filius te misit cum Patre, quomodo nesciebas eum a quo missus es? Quem uideras in ueritate, ipse te misit ut agnosceretur in carne, et dixit, Super quem uideris Spiritum descendentem sicut columbam, et manentem super eum, ipse est qui baptizat in Spiritu sancto.

2. Hoc audiuit Ioannes, ut nosset eum quem non nouerat, an ut plenius nosset quem iam nouerat? Si enim omni ex parte non nosset, non uenienti ad fluuium ut baptizaretur diceret, Ego a te debeo baptizari, et tu uenis ad me ? nouerat ergo. Quando autem columba descendit? Iam baptizato Domino, et ab aqua ascendente. At si ille qui eum misit, dixit, Super quem uideris Spiritum descendentem sicut columbam, et manentem super eum, ipse est qui baptizat in Spiritu sancto; et non nouerat eum, sed columba descendente cognouit eum; columba uero tunc descendit, quando Dominus ab aqua ascendit; tunc autem cognouerat Ioannes Dominum, quando ad eum Dominus ad aquam ueniebat: manifestatur nobis quia Ioannes secundum aliquid nouerat, secundum aliquid nondum nouerat Dominum. Nisi autem hoc intellexerimus, mendax erat. Quomodo erat uerax agnoscens, qui dicit, Tu ad me uenis baptizari, et ego a te debeo baptizari? uerax est cum hoc dicit? Et quomodo rursus uerax est cum dicit, Ego non noueram eum; sed qui misit me baptizare in aqua, ipse mihi dixit, Super quem uideris Spiritum descendentem sicut columbam, et manentem super eum, ipse est qui baptizat in Spiritu sancto? Innotuit per columbam Dominus, non ei qui se non nouerat, sed ei qui in eo aliquid nouerat, aliquid non nouerat. Nostrum est ergo querere quid in eo Ioannes nondum nouerat, et per columbam didicit.

3. Quare missus est Ioannes baptizans? Iam memini me quantum potui dixisse Charitati uestre. Si enim baptismus Ioannis necessarius erat saluti nostre; et modo debuit exerceri. Non enim modo non saluantur homines, aut non modo plures saluantur, aut alia tunc salus erat, et alia modo. Si mutatus est Christus, mutata est et salus: si salus in Christo est, et idem ipse Christus est, eadem nobis salus est. Sed quare missus est Ioannes baptizans? Quia oportebat baptizari Christum. Quare oportebat baptizari Christum? Quare oportuit nasci Christum? quare oportuit crucifigi Christum  ? Si enim uiam humilitatis demonstraturus aduenerat, et seipsum facturus ipsam humilitatis uiam; in omnibus ab eo implenda erat humilitas. Auctoritatem dare baptismo suo hinc dignatus est, ut cognoscerent serui quanta alacritate deberent currere ad baptismum Domini, quando ipse non dedignatus est suscipere baptismum serui. Donatum enim erat hoc Ioanni, ut ipsius baptismus diceretur.

4. Hoc attendat, et distinguat, et nouerit Charitas uestra. Baptismus quem accepit Ioannes, baptismus  Ioannis dictus est: solus tale donum accepit: nullus ante illum iustorum, nullus post illum, ut acciperet baptismum, qui baptismus illius diceretur [1 1Kb] . Accepit quidem; non enim a se posset aliquid: si enim a se quis loquitur, mendacium de suo loquitur. Et unde accepit, nisi a Domino Iesu Christo? Ab illo ut baptizare posset accepit, quem postea baptizauit. Nolite mirari: sic enim hoc fecit Christus in Ioanne, quomodo quiddam fecit in matre. De Christo enim dictum est, Omnia per ipsum facta sunt : si omnia per ipsum, et Maria per ipsum facta est, de qua postea natus est Christus. Intendat Charitas uestra, Quomodo creauit Mariam, et creatus est per Mariam; sic dedit baptismum Ioanni, et baptizatus est a Ioanne.

5. Ad hoc ergo accepit baptismum a Ioanne, ut accipiens quod inferius erat ab inferiore, ad id quod superius erat hortaretur inferiores. Sed quare non solus ipse baptizatus est a Ioanne, si ad hoc missus erat Ioannes, per quem baptizaretur Christus, ut pararet uiam Domino, id est ipsi Christo? Et hoc iam diximus; sed commemoramus, quia necessarium est presenti questioni. Si solus Dominus noster iehsu Christus baptizatus esset baptismate Ioannis: tenete quod dicimus; non tantum ualeat seculum, ut deleat e cordibus uestris quod ibi scripsit Spiritus Dei; non tantum ualeant spine curarum, ut effocent semen quod seminatur in uobis: quare enim cogimur eadem repetere, nisi quia de memoria cordis uestri securi non sumus? si ergo solus Dominus baptizatus esset baptismo Ioannis, non deessent qui sic eum haberent, ut putarent baptismum Ioannis maiorem esse, quam est baptismus Christi. Dicerent enim: Usque adeo illud baptisma maius est, ut solus Christus eo baptizari meruisset. Ergo ut daretur nobis a Domino exemplum humilitatis, ad percipiendam salutem baptismatis, Christus suscepit quod ei opus non erat, sed propter nos opus erat. Et rursus, ne hoc ipsum quod accepit a Ioanne Christus, preponeretur baptismati Christi, permissi sunt et alii baptizari a Ioanne. Sed qui baptizati sunt a Ioanne, non eis suffecit: baptizati sunt enim baptismo Christi; quia non baptismus Christi erat baptismus Ioannis. Qui accipiunt baptismum Christi, baptismum Ioannis non querunt: qui acceperunt baptismum Ioannis, baptismum Christi quesierunt. Ergo Christo suffecit baptismus Ioannis. Quomodo non sufficeret, quando nec ipse erat necessarius? Illi enim nullus baptismus erat necessarius; sed ad hortandos nos ad baptismum suum, suscepit baptismum serui. Et ne preponeretur baptismus serui baptismo Domini, baptizati sunt alii baptismate conserui. Sed qu baptizati sunt baptismate conserui, oportebat ut baptizarentur baptismate Domini: qui autem baptizantur  baptismate Domini, non opus habent baptismate conserui.

6. Quoniam ergo acceperat Ioannes baptismum, qui proprie Ioannis diceretur; Dominus autem iehsu Christus noluit baptismum suum alicui dare, non ut nemo baptizaretur baptismo Domini, sed ut semper ipse Dominus baptizaret: id actum est, ut et per ministros Dominus baptizaret, id est, ut quos ministri Domini baptizaturi erant, Dominus baptizaret, non illi. Aliud est enim baptizare per ministerium, aliud baptizare per potestatem. Baptisma enim tale est, qualis est ille in cuius potestate datur; non qualis est ille per cuius ministerium datur. Talis erat baptismus Ioannis, qualis Ioannes: baptismus iustus tanquam iusti, tamen hominis; sed qui acceperat a Domino istam gratiam, et tantam gratiam, ut dignus esset preire iudicem, et eum digito ostendere, et implere uocem prophetie illius, uox clamantis in deserto, parate uiam Domino . Tale autem baptisma Domini, qualis Dominus: ergo baptisma Domini diuinum, quia Dominus Deus.

7. Potuit autem Dominus iehsu Christus, si uellet, dare potestatem alicui seruo suo, ut daret baptismum suum tanquam uice sua, et transferre a se baptizandi potestatem, et constituere in aliquo seruo suo, et tantam uim dare baptismo translato in seruum, quantam uim haberet baptismus datus a Domino. Hoc noluit ideo, ut in illo spes esset baptizatorum, a quo se baptizatos agnoscerent. Noluit ergo seruum ponere spem in seruo. Ideoque clamabat Apostolus, cum uideret homines uolentes ponere spem in seipso: Numquid Paulus pro uobis crucifixus est? aut in nomine Pauli baptizati estis ? Baptizauit ergo Paulus tanquam minister, non tanquam ipsa potestas: baptizauit autem Dominus tanquam potestas. Intendite. Et potuit hanc potestatem seruis dare, et noluit. Si enim daret hanc potestatem seruis, id est, ut ipsorum esset quod Domini erat, tot essent baptismi quot essent serui; ut quomodo dictum est baptisma Ioannis, sic diceretur baptisma Petri, sic baptisma Pauli, sic baptisma Iacobi, baptisma Thome, Matthei, Bartholomei: illud enim baptisma Ioannis dictum est. Sed forte aliquis resistit, et dicit: Proba nobis quia illud baptisma Ioannis dictum est. Probabo, ipsa ueritate dicente, quando interrogauit Iudeos, Baptisma Ioannis unde est? de celo, an ex hominibus ? Ergo ne tot baptismata dicerentur, quot essent serui qui baptizarent accepta potestate a Domino; sibi tenuit Dominus baptizandi potestatem, seruis ministerium dedit. Dicit se seruus baptizare; recte dicit, sicut Apostolus dicit, Baptizaui autem et Stephane domum : sed tanquam minister. Ideo si sit et malus, et contingat illi habere ministerium, et si eum homines non norunt, et Deus cum nouit: permittit Deus baptizari per eum, qui sibi tenuit potestatem.

8. Hoc autem Ioannes non nouerat in Domino. Quia Dominus erat, nouerat; quia ab ipso debebat baptizari, nouerat: et confessus est quia ueritas erat ille, et ille uerax missus a ueritate; hoc nouerat. Sed  quid in eo non nouerat? Quia sibi retenturus erat baptismatis sui potestatem, et non eam transmissurus et translaturus in aliquem seruum: sed siue baptizaret in ministerio seruus bonus, siue baptizaret in ministerio seruus malus, non sciret se ille qui baptizaretur baptizari, nisi ab illo qui sibi tenuit baptizandi potestatem. Et ut noueritis, fratres, quia hoc in illo non nouerat Ioannes, et hoc didicit per columbam: Dominum enim nouerat, sed eum baptizandi sibi potestatem retenturum, et nulli seruo eam daturum, nondum nouerat; secundum hoc dixit, Et ego nesciebam eum. Et ut noueritis quia ibi hoc didicit, attendite sequentia: Sed qui misit me baptizare in aqua, ipse mihi dixit, Super quem uideris Spiritum descendentem, quasi columbam, et manentem super eum, ipse est. Quid ipse est? Dominus. Sed iam nouerat Dominum. Ergo putate huc usque dixisse Ioannem, Ego non noueram eum; sed qui me misit baptizare in aqua, ipse mihi dixit. Querimus quid dixerit? Sequitur, Super quem uideris Spiritum descendentem, quasi columbam, et manentem super eum. Non dico sequentia; interim attendite: Super quem uideris Spiritum descendentem, tanquam columbam, et manentem super eum, ipse est. Sed quid ipse est? quid me uoluit per columbam docere qui me misit? Quia ipse erat Dominus? Iam noueram a quo missus eram: iam noueram eum cui dixi, Tu ad me uenis baptizari? ego a te debeo baptizari: usque adeo ergo noueram Dominum, ut ego ab eo uellem baptizari, non ut a me ipse baptizaretur: et tunc mihi dixit, Sine modo; impleatur omnis iustitia ; pati ueni, baptizari non uenio? impleatur omnis iustitia, ait mihi Deus meus; impleatur omnis iustitia, doceam plenam humilitatem: noui superbientes in futuro populo meo, noui aliquos in aliqua excellentiori gratia futuros homines, ut cum uiderint idiotas aliquos baptizari, illi quia meliores sibi uidentur, siue continentia, siue eleemosynis, siue doctrina, dedignentur isti fortasse accipere quod illi inferiores acceperunt; oportet ut sanem eos, ut non dedignentur uenire ad baptisma Domini, quia ego ueni ad baptisma serui.

9. Iam ergo hoc nouerat Ioannes, et nouerat Dominum. Quid ergo docuit columba? quid uoluit per columbam, id est, per Spiritum sanctum sic uenientem docere, qui miserat eum, cui ait, Super quem uideris Spiritum descendentem, tanquam columbam, et manentem super eum, ipse est? Quis ipse est? Dominus. Noui. Sed numquid hoc iam noueras, quia Dominus iste baptizandi habens potestatem, eam potestatem nulli seruo daturus est, sed sibi eam retenturus est, ut omnis qui baptizatur per serui ministerium, non imputet seruo, sed Domino? numquid hoc iam noueras? Non hoc noueram: adeo quid mihi dixit? Super quem uideris Spiritum descendentem tanquam columbam, et manentem super eum, ipse est qui baptizat in Spiritu sancto. Non ait, Ipse est Dominus; non ait, ipse est Christus; non ait, ipse est Deus; non ait, ipse est iehsu; non ait, ipse est qui natus est de uirgine  Maria, posterior te, prior te: non ait hoc; iam enim hoc nouerat Ioannes. Sed quid non nouerat? Tantam potestatem Baptismi ipsum Dominum habiturum et sibi retenturum, siue presentem in terra, siue absentem corpore in celo et presentem maiestate, sibi retenturum Baptismi potestatem: ne Paulus diceret, Baptismus meus; ne Petrus diceret, Baptismus meus. Ideo uidete, intendite uoces Apostolorum. Nemo Apostolorum dixit, Baptismus meus. Quamuis unum omnium esset Euangelium, tamen inuenis dixisse, Euangelium meum: non inuenis dixisse, Baptisma meum.

10. Hoc ergo didicit Ioannes, fratres mei. Quod didicit Ioannes per columbam, discamus et nos. Non enim columba Ioannem docuit, et Ecclesiam non docuit, cui Ecclesie dictum est, Una est columba mea . Columba doceat columbam; nouerit columba quod Ioannes didicit per columbam. Spiritus sanctus in specie columbe descendit. Hoc autem quod discebat Ioannes in columba, quare in columba didicit? Oportebat enim ut disceret: nec hoc forte oportebat, nisi ut per columbam disceret. Quid dicam de columba, fratres mei? aut quando mihi sufficit facultas uel cordis uel lingue, dicere quomodo uolo? Et forte non digne uolo quomodo dicendum est; nec si tamen possum dicere quomodo uolo: quanto minus quomodo dicendum est? Ego a meliore hoc audire uellem, non uobis dicere.

11. Discit Ioannes eum quem nouerat: sed in eo discit in quo eum non nouerat; in quo nouerat non discit. Et quid nouerat? Dominum. Quid non nouerat? Potestatem dominici baptismi in nullum hominem a Domino transituram, sed ministerium plane transiturum: potestatem a Domino in neminem, ministerium et in bonos et in malos. Non exhorreat columba ministerium malorum, respiciat Domini potestatem. Quid tibi facit malus minister, ubi bonus est Dominus? Quid te impedit malitiosus preco, si est beneuolus iudex? Ioannes didicit per columbam hoc. Quid est quod didicit? Ipse repetat: Ipse mihi dixit, inquit, Super quem uideris Spiritum descendentem, tanquam columbam, et manentem super eum, hic est qui baptizat in Spiritu sancto. Non ergo te decipiant, o columba, seductores, qui dicunt, Nos baptizamus  . Columba, agnosce quid docuit columba. Hic est qui baptizat in Spiritu sancto. Per columbam discitur quia hic est; et tu eius potestate putas te baptizari, cuius ministerio baptizaris? Si hoc putas, nondum es in corpore columbe; et si non es in corpore columbe, non mirandum quia simplicitatem non habes. Simplicitas enim maxime per columbam designatur.

12. Quare per simplicitatem columbe didicit Ioannes, quia hic est qui baptizat in Spiritu sancto, fratres mei, nisi quia columbe non erant qui Ecclesiam dissipauerunt? Accipitres erant, milui erant. Non laniat columba. Et uides illos inuidiam nobis facere, quasi de persecutionibus quas passi sunt. Corporales quidem passi quasi persecutiones, cum essent flagella Domini  manifeste dantis disciplinam ad tempus, ne damnet in eternum, si eam non cognouerint, seque correxerint. Illi uere persequuntur Ecclesiam, qui dolis persequuntur; illi grauius cor feriunt, qui lingue gladio feriunt; illi acerbius sanguinem fundunt, qui Christum, quantum in ipsis est, in homine occidunt. Perterriti uidentur quasi iudicio potestatum. Quid tibi facit potestas, si bonus es? Si autem malus es, time potestatem: Non enim frustra gladium portat, dicit Apostolus . Tuum gladium noli educere, quo percutis Christum. Christiane, quid tu persequeris in christiano? quid in te persecutus est imperator? Carnem persecutus est; tu in christiano spiritum persequeris. Non occidis tu carnem. Et tamen nec carni parcunt: quotquot potuerunt cedendo necauerunt; nec suis nec alienis pepercerunt. Notum est hoc omnibus. Inuidiosa est potestas, quia legitima est: inuidiose facit, qui iure facit: sine inuidia facit, qui preter leges facit. Attendat unusquisque uestrum, fratres mei, quid habeat christianus. Quod homo est, commune cum multis: quod christianus est, secernitur a multis; et plus ad illum pertinet quod christianus, quam quod homo. Nam quod christianus, renouatur ad imaginem Dei, a quo homo factus est ad imaginem Dei, : quod autem homo, posset et malus, posset et paganus, posset [1 1Kb] et idololatra. Hoc tu persequeris in christiano, quod melius habet: hoc enim illi uis auferre unde uiuit. uiuit enim temporaliter secundum spiritum uite, quo corpus animatur; uiuit autem ad eternitatem secundum Baptisma quod accepit a Domino: hoc illi uis tollere, quod accepit a Domino; hoc illi uis tollere unde uiuit. Latrones eos quos uolunt exspoliare, sic uolunt, ut ipsi plus habeant, et illi nichil habeant: tu et tollis huic, et apud te non erit plus; non enim plus tibi fit, quia huic tollis. Sed uere hoc faciunt, quod hi qui tollunt animam; et alteri tollunt, et ipsi duas animas non habent.

13. Quid ergo uis auferre? Unde tibi displicet quem uis rebaptizare? Dare non potes quod iam habet, sed facis negare quod habet. Quid acerbius faciebat paganus, persecutor Ecclesie? Exserebantur gladii aduersus martyres, emittebantur bestie, ignes admouebantur: utquid ista? Ut diceret qui ista patiebatur, Non sum christianus. Quid doces tu eum quem uis rebaptizare, nisi ut primo dicat, Non sum christianus? Ad quod aliquando persecutor proferebat flammam, ad hoc tu producis linguam: seducendo facis quod ille occidendo non fecit. Et quid est quod daturus es, et cui daturus es? Si tibi uerum dicat, et non seductus a te mentiatur, dicturus est, Habeo. Interrogas, Habes Baptisma? Habeo, dicit. Quamdiu habeo dicit, inquis, non sum daturus. Et noli dare: quod enim uis dare, herere in me non potest; quia quod accepi, auferri a me non potest. Sed tamen exspecta; uideam quid me uis docere. Dic, inquit, primo, Non habeo. Sed hoc habeo: si dixero, Non habeo, mentior; quod enim habeo, habeo. Non habes, inquit. Doce quia non  habeo. Malus tibi dedit. Si malus Christus, malus mihi dedit. Non, inquit, malus Christus: sed non tibi Christus dedit. Quis ergo mihi dedit? responde: ego me a Christo scio accepisse. Dedit tibi, inquit, sed traditor nescio quis, non Christus. uidero quis fuerit minister, uidero quis fuerit preco; de officiali non disputo, iudicem attendo: et forte quod obiicis officiali, mentiris: sed nolo discutere; causam officialis sui cognoscat Dominus amborum: forte si exigam ut probes, non probas; imo mentiris: probatum est te probare non potuisse  : sed non ibi pono causam meam, ne cum studiose cepero defendere homines innocentes, putes me spem meam uel in hominibus innocentibus posuisse: fuerint homines qualeslibet, ego a Christo accepi, ego a Christo baptizatus sum. Non, inquit, sed ille episcopus te baptizauit, et ille episcopus illis communicat. A Christo sum baptizatus, ego noui. Unde nosti? Docuit me columba quam uidit Ioannes. O milue male, non me dilanias a uisceribus columbe: in columbe membris numeror; quia quod columba docuit, hoc noui. Tu mihi dicis, Ille te baptizauit, aut ille te baptizauit; per columbam mihi et tibi dicitur, Hic est qui baptizat: cui credo, miluo, an columbe?

14. Certe tu mihi dic, ut per illam lucernam confundaris, qua confusi sunt et priores inimici, pares [1 1Kb] tui pharisei, qui cum interrogarent Dominum, in qua potestate ista faceret: Interrogabo et ego uos, inquit, istum sermonem, Dicite mihi, Baptisma Ioannis unde est? de celo an ex hominibus? Et illi qui preparabant iaculari dolos, irretiti sunt questione, ceperunt uoluere apud semetipsos, et dicere, Si dixerimus quia de celo est, dicturus est nobis, Quare non credidistis ei? Ioannes enim dixerat de Domino, Ecce Agnus Dei, ecce qui tollit peccatum mundi . Quid ergo queritis, in qua potestate facio? O lupi, in potestate Agni facio quod facio. Sed ut nossetis Agnum, quare non credidistis Ioanni, qui dixit, Ecce Agnus Dei, ecce qui tollit peccatum mundi? Scientes ergo illi quid dixisset Ioannes de Domino, dixerunt apud se, Si dixerimus quia de celo est baptismus Ioannis, dicet nobis, Quare ergo non credidistis ei? Si dixerimus quia ex hominibus est, lapidabimur a populo; quia prophetam habent Ioannem. Hinc timebant homines, hinc ueritatem fateri confundebantur. Tenebre tenebras responderunt, sed a luce superate sunt. Quid enim responderunt? Nescimus: quod sciebant, dixerunt, nescimus. Et Dominus, nec ego uobis dico, inquit, in qua potestate ista facio . Et confusi sunt primi inimici. Unde? De lucerna. Quis erat lucerna? Ioannes. Probamus quia lucerna erat? Probamus. Dominus enim dicit: Ille erat lucerna ardens et lucens . Probamus quia et de ipso confusi sunt inimici? Psalmum audi: Paraui, inquit, lucernam Christo meo; inimicos eius induam confusione .

15. Adhuc in huius uite tenebris ad lucernam fidei ambulamus: teneamus et nos lucernam Ioannem, confundamus et inde inimicos Christi; imo ipse confundat  inimicos suos per lucernam suam. Interrogemus et nos quod Dominus Iudeos, interrogemus et dicamus, Baptisma Ioannis unde est? de celo, an ex hominibus? Quid dicturi sunt, uidete, si non et ipsi tanquam inimici de lucerna confunduntur. Quid dicturi sunt? Si dixerint, Ex hominibus; et ipsi sui eos lapidabunt: si autem dixerint, De celo; dicamus eis, Quare ergo non credidistis ei? Dicunt fortasse, Credimus ei. Quomodo ergo dicitis quia uos baptizatis, et Ioannes dicit, Hic est qui baptizat? Sed ministros, inquiunt, tanti iudicis iustos oportet esse, per quos baptizatur. Et ego dico, et omnes dicimus, quia iustos oportet esse tanti iudicis ministros: sint ministri iusti, si uolunt; si autem noluerint esse iusti qui cathedram Moysi sedent [1 1Kb] , securum me fecit magister meus, de quo Spiritus eius dixit, Hic est qui baptizat. Quomodo securum me fecit? Scribe, inquit, et Pharisei cathedram Moysi sedent; que dicunt, facite; que autem faciunt, facere nolite: dicunt enim, et non faciunt . Si fuerit minister iustus, computo illum cum Paulo, cumputo illum cum Petro; cum istis computo iustos ministros: quia uere iusti ministri gloriam suam non querunt; ministri enim sunt, pro iudicibus haberi nolunt, spem in se poni exhorrescunt: ergo computo cum Paulo iustum ministrum. Quid enim dicit Paulus? Ego plantaui, Apollo rigauit; sed Deus incrementum dedit: neque qui plantat est aliquid, neque qui rigat; sed qui incrementum dat Deus . Qui uero fuerit superbus minister, cum zabulo [2 1Kb] computatur: sed non contaminatur donum Christi, quod per illum fluit purum, quod per illum transit liquidum uenit ad fertilem terram. Puta quia ipse lapideus est, quia ex aqua fructum ferre non potest: et per lapideum canalem transit aqua, transit aqua ad areolas [3 1Kb] ; in canali lapideo nichil generat, sed tamen hortis [4 1Kb] plurimum fructum affert. Spiritualis enim uirtus Sacramenti ita est ut lux: et ab illuminandis pura excipitur, et si per immundos transeat, non inquinatur. Sint plane ministri iusti, et gloriam suam non querant, sed illius cuius ministri sunt: non dicant, Baptisma meum est; quia non est ipsorum. Attendant ipsum Ioannem. Ecce Ioannes plenus erat Spiritu sancto; et baptismum de celo habebat, non ex hominibus: sed quatenus habebat? Ipse dixit, Parate uiam Domino . Ubi autem cognitus est Dominus, ipse factus est uia; non iam opus erat baptismate Ioannis, quo pararetur uia Domino.

16. Tamen quid nobis solent dicere? Ecce post Ioannem baptizatum est. Antequam enim bene ista questio tractaretur in Ecclesia catholica, multi in ea errauerunt, et magni et boni  : sed quia de membris columbe erant, non se preciderunt, et factum est in eis quod dixit Apostolus, Si quid aliter sapitis,  hoc quoque uobis Deus reuelabit . Unde isti qui se separauerunt, indociles facti sunt. Quid ergo solent dicere? Ecce post Ioannem baptizatum est; post hereticos non baptizatur? Quia quidam qui habebant baptisma Ioannis, iussi sunt a Paulo baptizari : non enim habebant baptisma Christi. Quid ergo exaggeras meritum Ioannis, et quasi abiicis infelicitatem hereticorum? Et ego tibi concedo sceleratos esse hereticos: sed heretici baptisma Christi dederunt, quod baptisma non dedit Ioannes.

17. Recurro ad Ioannem, et dico: Hic est qui baptizat. Sic enim melior Ioannes quam hereticus, quomodo melior Ioannes quam ebriosus, quomodo melior Ioannes quam homicida. Si post deteriorem baptizare debemus, quia post meliorem baptizarunt Apostoli; quicumque apud ipsos baptizati fuerint ab ebrioso, non dico ab homicida, non dico a satellite alicuius scelerati  , non dico a raptore rerum alienarum, non dico ab oppressore pupillorum, non a separatore coniugum; nichil horum dico: quod solemne est dico, quod quotidianum est dico, quo uocantur omnes dico, et in ista ciuitate, quando eis dicitur, Alogiemus [1 1Kb] , bene sit nobis, et tali die festo Ianuariarum non debes ieiunare; ea dico leuia, quotidiana: ab ebrioso homine cum baptizatur, quis est melior, Ioannes an ebriosus? Responde, si potes, quod ebriosus tuus melior sit quam Ioannes: nunquam hoc audebis. Ergo tu quia sobrius es, baptiza post ebriosum tuum. Si enim post Ioannem baptizauerunt Apostoli, quanto magis debet post ebriosum sobrius baptizare? An dicis, In unitate mecum est ebriosus? Ergo Ioannes amicus sponsi, non erat in unitate cum sponso?

18. Sed tibi ipsi dico, quisquis es: Tu es melior, an Ioannes? Non audebis dicere: Ego sum melior quam Ioannes. Ergo post te baptizent tui, si te fuerint meliores. Si enim post Ioannem baptizatum est, erubesce quia post te non baptizatur. Dicturus es, Sed ego baptismum Christi habeo, et docco. Aliquando ergo agnosce iudicem, et noli preco superbus esse. Baptismum Christi das, ideo non post de baptizatur: post Ioannem ideo baptizatum est, quia non Christi baptismum dabat, sed suum; quia sic acceperat ut ipsius esset. Non ergo tu melior quam Ioannes: sed baptismus qui per te datur, melior quam Ioannis. Ipse enim Christi est, iste autem Ioannis. Et quod dabatur a Paulo, et quod dabatur a Petro, Christi est: et si datum est a Iuda, Christi erat. Dedit Iudas, et non baptizatum est post Iudam; dedit Ioannes, et baptizatum est post Ioannem: quia si datus est a Iuda baptismus, Christi erat; qui autem a Ioanne datus est, Ioannis erat. Non Iudam Ioanni, sed baptismum Christi etiam per Iude manus datum, baptismo Ioannis etiam per manus Ioannis dato recte preponimus. Etenim dictum est de Domino antequam  pateretur, quia baptizabat plures quam Ioannes: deinde adiunctum est, Quamuis ipse non baptizaret, sed discipuli eius . Ipse, et non ipse: ipse potestate, illi ministerio; seruitutem ad baptizandum illi admouebant, potestas baptizandi in Christo permanebat. Ergo baptizabant discipuli eius, et ibi adhuc erat Iudas inter discipulos eius: quos ergo baptizauit Iudas, non sunt iterum baptizati; et quos baptizauit Ioannes, iterum baptizati sunt? Plane iterum, sed non iterato baptismo. Quos enim baptizauit Ioannes, Ioannes baptizauit: quos autem baptizauit Iudas, Christus baptizauit. Sic ergo quos baptizauit ebriosus, quos baptizauit homicida, quos baptizauit adulter, si baptismus Christi erat, Christus baptizauit. Non timeo adulterum, non ebriosum, non homicidam; quia columbam attendo, per quam mihi dicitur, Hic est qui baptizat.

19. Ceterum, fratres mei, delirum est dicere quia melioris meriti fuit, non dico Iudas, sed quilibet hominum, quam ille de quo dictum est, In natis mulierum nemo exsurrexit maior Ioanne Baptista . Non ergo huic quisquam seruus, sed baptisma Domini etiam per seruum malum datum, baptismati etiam amici serui preponitur. Audi quales commemorat apostolus Paulus falsos fratres, inuidia predicantes uerbum Dei, et quid de illis dicit: Et in hoc gaudeo, sed et gaudebo. Christum enim annuntiabant, per inuidiam quidem, sed tamen Christum . Non per quid, sed quem uide: per inuidiam tibi predicatur Christus? uide Christum, uita inuidiam. Noli imitari malum predicatorem, sed imitare bonum qui [1 1Kb] tibi predicatur. Christus ergo a quibusdam per inuidiam predicabatur. Et quid est inuidere? Horrendum malum. Ipso malo zabolus deiectus est, ipsum deiecit multum maligna pestis [2 1Kb] : et habebant illam quidam Christi predicatores, quos tamen predicare permittit Apostolus. Quare? Quia Christum predicabant. Qui autem inuidet, odit; et qui odit, quid de illo dicitur? Audi apostolum Ioannem: Qui odit fratrem suum, homicida est . Ecce post Ioannem baptizatum est, post homicidam non baptizatum est; quia Ioannes dedit baptismum suum, homicida dedit baptismum Christi. Quod Sacramentum tam sanctum est, ut nec homicida ministrante polluatur.

20. Non respuo Ioannem, sed potius credo Ioanni. Quid credo Ioanni? Quod didicit per columbam. Quid didicit per columbam? Hic est qui baptizat in Spiritu sancto. Iam ergo, fratres, tenete hoc, et cordibus uestris infigite. Si enim hodie uoluero plenius dicere quare per columbam, tempus non sufficit. Quia enim res discenda insinuata est Ioanni per columbam, quam non nouerat in Christo Ioannes, quamuis iam nosset Christum, exposui quantum arbitror Sanctitati uestre: sed quare hanc ipsam rem per columbam oportuit demonstrari, si breuiter dici posset, dicerem: sed quia diu dicendum est, et onerare uos nolo, quomodo adiutus sum orationibus uestris, ut illud quod promisi,  implerem; adiuuante etiam atque etiam pia intentione et uotis bonis, et illud apparebit uobis, quare Ioannes quod didicit in Domino, quia ipse est qui baptizat in Spiritu sancto, et nulli seruo suo translegauit potestatem baptizandi, non debuit discere nisi per columbam.



TRACTATUS uI. In eumdem Euangelii locum. Quare Deus per columbe speciem ostendere uoluerit Spiritum sanctum. Cap. I, u\ u\. 32, 33.

1. Fateor Sanctitati uestre, timueram ne frigus hoc frigidos uos ad conueniendum faceret: sed quia ista celebritate et frequentia uestra, spiritu uos feruere de monstratis, non dubito quia etiam orastis pro me, ut debitum uobis exsoluam. Promiseram enim in nomine Christi disserere hodie, cum angustia temporis tunc impediret, ne id possemus explicare tractando, quare Deus per columbe speciem ostendere uoluerit Spiritum sanctum. Hoc ut explicetur, illuxit nobis dies hodiernus; et sentio audiendi cupiditate et pia deuotione uos celebrius congregatos. Exspectationem uestram Deus impleat ex ore nostro. Amastis enim ut ueniretis: sed amastis, quid? Si nos, et hoc bene; nam uolumus amari a uobis, sed nolumus in nobis. Quia ergo in Christo uos amamus, in Christo nos redamate, et amor noster pro inuicem gemat ad Deum: ipse enim gemitus columbe est.

2. Si ergo gemitus columbe est, quod omnes nouimus, gemunt autem columbe in amore; audite quid dicat Apostolus, et nolite mirari quia in columbe specie uoluit demonstrari Spiritus sanctus: Quid enim oremus, sicut oportet, inquit, nescimus: sed ipse Spiritus interpellat pro nobis gemitibus inenarrabilibus . Quid ergo, fratres mei, hoc dicturi sumus, quia Spiritus gemit, ubi perfecta et eterna beatitudo est ei cum Patre et Filio? Spiritus enim sanctus Deus, sicut Dei Filius Deus, et Pater Deus. Ter dixi Deus, sed non dixi tres deos: magis enim Deus ter, quam dii tres; quia Pater et Filius et Spiritus sanctus unus Deus: hoc optime nostis. Non ergo Spiritus sanctus in semetipso apud semetipsum in illa Trinitate, in illa beatitudine, in illa eternitate substantie gemit: sed in nobis gemit, quia gemere nos facit. Nec parua res est, quod nos docet Spiritus sanctus gemere: insinuat enim nobis quia peregrinamur, et docet nos in patriam suspirare, et ipso desiderio gemimus. Cui bene est in hoc seculo, imo qui putat quod ei bene sit, qui letitia rerum carnalium, et abundantia temporalium, et uana felicitate exsultat, habet uocem corui: uox enim corui clamosa est, non gemebunda. Qui autem nouit in pressura se esse mortalitatis huius, et peregrinari se a Domino , nondum tenere illam perpetuam que nobis promissa est beatitudinem, sed habere illam in spe, habiturus in re, cum Dominus uenerit in manifestatione preclarus, qui prius in humilitate uenit occultus; qui hoc nouit, gemit. Et quamdiu propter hoc gemit, bene gemit: Spiritus illum docuit gemere, a columba didicit gemere. Multi enim gemunt in infelicitate terrena, uel quassati damnis, uel egritudine corporis  pregrauati, uel carceribus inclusi, uel catenis colligati, uel fluctibus maris iactati, uel aliquibus inimicorum insidiis circumsepti gemunt: sed non columbe gemitu gemunt, non amore Dei gemunt, non spiritu gemunt. Ideo tales cum ab ipsis pressuris fuerint liberati, exsultant in grandibus uocibus: ubi apparet quia corui sunt, non columbe. Merito de arca missus est coruus, et non est reuersus; missa est columba; et reuersa est: illas duas aues misit Ne . Habebat ibi coruum, habebat et columbam; utrumque hoc genus arca illa continebat: et si arca figurabat Ecclesiam, uidetis utique quia necesse est ut in isto diluuio seculi utrumque genus contineat Ecclesia, et coruum, et columbam. Qui sunt corui? Qui sua querunt. Qui columbe? Qui ea que Christi sunt querunt .

3. Propterea ergo cum mitteret Spiritum sanctum, duobus modis eum ostendit uisibiliter; per columbam, et per ignem: per columbam, super Dominum baptizatum; per ignem, super discipulos congregatos. Cum enim ascendisset Dominus in celum post resurrectionem, peractus cum discipulis suis quadraginta diebus, impleto die Pentecostes, misit eis Spiritum sanctum, sicut promiserat. Spiritus ergo tunc ueniens impleuit locum illum, factoque primo sonitu de celo tanquam ferretur flatus uehemens, sicut in Actibus Apostolorum legimus, uise, inquit, illis sunt lingue diuise uelut ignis, qui et insedit super unumquemque eorum; et ceperunt linguis loqui, sicut Spiritus dabat eis pronuntiare . Hac uidimus columbam super Dominum, hac linguas diuisas super discipulos congregatos: ibi simplicitas, hic feruor ostenditur. Sunt enim qui dicuntur simplices, et pigri sunt: uocantur simplices, sunt autem segnes. Non talis erat Stephanus plenus Spiritu sancto: simplex erat, quia nemini nocebat; feruens erat, quia impios arguebat. Non enim tacuit Iudeis: eius [1 1Kb] sunt uerba illa flammantia, Dura ceruice, et non circumcisi corde et auribus, uos semper restitistis Spiritui sancto. Magnus impetus: sed columba sine felle seuit. Nam ut noueritis quia sine felle seuiebat, illi auditis his uerbis qui corui erant, ad lapides statim aduersus columbam cucurrerunt; cepit Stephanus lapidari: et qui paulo ante fremens et feruens spiritu, tanquam in inimicos impetum fecerat, et tanquam uiolentus inuectus erat in uerbis igneis atque ita flammantibus, ut audistis, Dura ceruice, et non circumcisi corde et auribus: ut qui ea uerba audiret, putaret Stephanum, si ei liceret, statim illos uelle consumi: uenientibus in se lapidibus ex manibus eorum, genu fixo ait [2 1Kb] , Domine, ne statuas illis hoc delictum . Inheserat unitati columbe. Prior enim illud fecerat magister, super quem descendit columba; qui pendens in cruce ait, Pater, ignosce illis, quia nesciunt quid faciunt . Ergo ne Spiritu sanctificati dolum habeant, in columba demonstratum est: ne simplicitas frigida remaneat, in igne demonstratum est. Nec moueat,  quia lingue diuise sunt. Distant enim lingue, ideo diuisis linguis apparuit. Lingue, inquit, diuise uelut ignis, qui et insedit super unumquemque eorum. Distant inter se lingue, sed linguarum distantia [1 1Kb] non sunt schismata. In linguis diuisis noli dissipationem timere, unitatem cognosce in columba.

4. Sic ergo, sic oportebat demonstrari Spiritum sanctum uenientem super Dominum, ut intelligat unusquisque, si habet Spiritum sanctum, simplicem se esse debere sicut columbam; habere cum fratribus ueram pacem, quam significant oscula columbarum. Habent enim oscula et corui, sed in coruis falsa pax, in columba uera pax. Non omnis ergo qui dicit, Pax uobiscum, quasi columba audiendus est. Unde ergo discernuntur oscula coruorum ab osculis columbarum? Osculantur corui, sed laniant; a laniatu innocens est natura columbarum: ubi ergo laniatus, non est uera in osculis pax; illi habent ueram pacem, qui Ecclesiam non laniauerunt. Nam corui de morte pascuntur, hoc columba non habet; de frugibus terre uiuit, innocens eius uictus est: quod uere, fratres, mirandum est in columba. Sunt passeres breuissimi, uel muscas occidunt: nichil horum columba; non enim de morte pascitur. Qui laniauerunt Ecclesiam, de mortibus pascuntur. Potens est Deus, rogemus ut reuiuiscant qui deuorantur ab eis et non sentiunt. Multi agnoscunt, quia reuiuiscunt; nam ad eorum aduentum quotidie gratulamur in nomine Christi. uos tantum sic estote simplices, ut sitis feruentes [2 1Kb] ; et feruor uester in linguis sit. Nolite tacere; ardentibus linguis loquentes, accendite frigidos.

5. Quid enim, fratres mei? quis non uideat quod illi non uident? Nec mirum; quia qui inde reuerti nolunt, sicut coruus qui de arca emissus est [3 1Kb] . Quis enim non uideat quod illi non uident? Et ipsi Spiritui sancto ingrati sunt. Ecce columba descendit super Dominum, et super Dominum baptizatum; et apparuit ibi sancta illa et uera Trinitas, que nobis unus Deus est. Ascendit enim Dominus ab aqua, sicut in Euangelio legimus: Et ecce aperti sunt ei celi, et uidit Spiritum descendentem uelut columbam, et mansit super eum: et statim uox consecuta est, Tu es Filius meus dilectus, in quo mihi complacui . Apparet manifestissima Trinitas, Pater in uoce, Filius in homine, Spiritus in columba. In ista Trinitate quo missi sunt Apostoli, uideamus quod uidemus, et quod mirum est quia illi non uident: non enim uere non uident, sed ad id quod facies eorum ferit, oculos claudunt. Quo missi sunt discipuli, in nomine Patris et Filii et Spiritus sancti, ab illo de quo dictum est, Hic est qui baptizat. Dictum est enim ministris ab eo qui sibi tenuit hanc potestatem.

6. Hoc enim in illo uidit Ioannes, et cognouit quod non nouerat: non quia eum non nouerat Filium Dei, aut cum non nouerat Dominum, aut non nouerat  Christum, aut uero et hoc non nouerat quia ipse baptizaturus esset in aqua et Spiritu sancto; nam et hoc nouerat: sed quia ita ut sibi teneret ipsam potestatem, et in nullum ministrorum eam transferret, hoc est quod didicit in columba. Per hanc enim potestatem, quam Christus solus sibi tenuit, et in neminem ministrorum transfudit, quamuis per ministros suos baptizare dignatus sit, per hanc stat unitas Ecclesie, que significatur in columba, de qua dictum est: Una est columba mea, una est matri sue . Si enim, ut iam dixi, fratres mei, transferretur potestas a Domino ad ministrum, tot baptismata essent, quot ministri essent, et iam non staret unitas Baptismi.

7. Intendite, fratres: antequam ueniret Dominus noster iehsu Christus ad baptismum , nouerat quia ipse baptizat in Spiritu sancto; sed quia tali proprietate, ut potestas ab eo non transiret in alterum, quamuis eo donante, hoc ibi didicit. Et unde probamus quia iam et hoc nouerat Ioannes, quia baptizaturus erat Dominus in Spiritu sancto; ut hoc intelligatur didicisse in columba, quod ita erat baptizaturus Dominus in Spiritu sancto, ut in neminem alium hominem potestas illa transiret? unde probamus? Columba iam baptizato Domino descendit: ante autem quam ueniret Dominus ut baptizaretur a Ioanne in Iordane, diximus quia nouerat eum, illis uocibus ubi ait: Tu ad me uenis, baptizari? ego a te debeo baptizari. Sed ecce Dominum nouerat, nouerat Filium Dei: unde probamus quod iam nouerat quia ipse baptizaret in Spiritu sancto? Antequam ueniret ad fluuium, cum multi ad Ioannem concurrerent baptizari, ait illis, Ego quidem baptizo uos in aqua: qui autem post me uenit, maior me est, cuius non sum dignus corrigiam calceamenti soluere; ipse uos baptizabit in Spiritu sancto et igni : iam et hoc nouerat. Quid ergo per columbam didicit, ne mendax postea inueniatur ; nisi quamdam proprietatem in Christo talem futuram, ut quamuis multi ministri baptizaturi essent, siue iusti, siue iniusti, non tribueretur sanctitas Baptismi, nisi illi super quem descendit columba, de quo dictum est, Hic est qui baptizat in Spiritu sancto? Petrus baptizet, hic est qui baptizat: Paulus baptizet, hic est qui baptizat; Iudas baptizet, hic est qui baptizat.

8. Nam si pro diuersitate meritorum Baptisma sanctum est, quia diuersa sunt merita, diuersa erunt baptismata; et tanto quisque aliquid melius putatur accipere, quanto a meliore uidetur accepisse. Ipsi sancti, intelligite fratres, boni pertinentes ad columbam, pertinentes ad sortem ciuitatis illius Ierusalem, ipsi boni in Ecclesia, de quibus dicit Apostolus, Nouit Dominus qui sunt eius ; diuersarum gratiarum sunt, non omnes paria merita habent: sunt alii aliis sanctiores, sunt alii aliis meliores. Quare ergo si unus ab illo, uerbi gratia, iusto sancto baptizetur,  alius ab alio inferioris meriti apud Deum, inferioris gradus, inferioris continentie, inferioris uite, unum tamen et par et equale est quod acceperunt, nisi quia hic est qui baptizat? Quomodo ergo cum baptizat bonus et melior, non ideo iste bonum accepit, et ille melius; sed quamuis bonus et melior fuerint ministri, unum et equale est quod acceperunt, non est melius in illo, et inferius in isto: sic et cum baptizat malus ex aliqua uel ignorantia Ecclesie, uel tolerantia , illud quod datum est, unum est, nec impar propter impares ministros; sed par et equale, propter, Hic est qui baptizat.

9. Ergo, dilectissimi, uideamus quod uidere illi nolunt; non quod non uideant, sed quod se uidere doleant: quasi clausum sit contra illos. Quo missi sunt discipuli, in nomine Patris et Filii et Spiritus sancti, ut baptizarent tanquam ministri? quo missi sunt? Ite, dixit, baptizate gentes. Audistis, fratres, quomodo uenit illa hereditas, Postula a me, et dabo tibi gentes hereditatem tuam, et possessionem tuam terminos terre . Audistis quomodo a Sion prodiit lex, et uerbum Domini ab Ierusalem : ibi enim audierunt discipuli, Ite, baptizate gentes in nomine Patris et Filii et Spiritus sancti . Intenti facti sumus, cum audiremus, Ite, baptizate gentes. In cuius nomine? In nomine Patris et Filii et Spiritus sancti. Iste unus Deus, quia non, in nominibus Patris et Filii et Spiritus sancti; sed, in nomine Patris et Filii et Spiritus sancti. Ubi unum nomen audis, unus est Deus: sicut de semine Abrahe dictum est, et exponit Paulus apostolus, In semine tuo benedicentur omnes gentes: non dixit, In seminibus, tanquam in multis; sed tanquam in uno, Et semine tuo, quod est Christus . Sicut ergo quia ibi non dicit, in seminibus, docere te uoluit Apostolus, quia unus est Christus: sic et hic cum dictum est, in nomine, non, in nominibus; quomodo ibi, in semine, non, in seminibus; probatur unus Deus Pater et Filius et Spiritus sanctus.

10. Sed, Ecce, inquiunt discipuli ad Dominum, audiuimus in quo nomine baptizemus, ministros nos fecisti, et dixisti nobis, Ite, baptizate in nomine Patris et Filii et Spiritus sancti: quo ibimus? Quo? non audistis? Ad hereditatem meam. Interrogatis, Quo ibimus? Ad id quod emi sanguine meo. Quo ergo? Ad gentes, inquit. Putaui quia dixit, Ite, baptizate Afros in nomine Patris et Filii et Spiritus sancti. Deo gratias: soluit Dominus questionem, docuit columba. Deo gratias: ad gentes Apostoli missi sunt; si ad gentes, ad omnes linguas. Hoc significauit Spiritus sanctus diuisus in linguis, unitus in columba. Hac lingue diuiduntur [1 1Kb] , hac columba copulat. Lingue gentium concordarunt, et una lingua Africe discordauit? Quid euidentius, fratres mei? In columba unitas, in linguis gentium societas. Aliquando enim et lingue per superbiam discordauerunt, et tunc sunt facte lingue ex una multe. Post diluuium enim superbi  quidam homines, uelut aduersus Deum se munire conantes, quasi aliquid esset excelsum Deo, aut aliquid tutum superbie, erexerunt turrim [1 1Kb] ; quasi ne diluuio. si postea fieret, delerentur. Audierant enim et recensuerant quia omnis iniquitas erat deleta diluuio: ab iniquitate temperare nolebant; altitudinem turris contra diluuium requirebant; edificauerunt turrim excelsam. uidit Deus superbiam ipsorum, et hunc errorem illis immitti fecit, ut non se cognoscerent loquentes; et facte sunt diuerse lingue per superbiam [2 1Kb] . Si superbia fecit diuersitates linguarum, humilitas Christi congregauit diuersitates linguarum. Iam quod illa turris dissociauerat, Ecclesia colligit. De una lingua facte sunt multe; noli mirari, superbia hoc fecit: de multis linguis fit una; noli mirari, caritas hoc fecit. Quia etsi soni diuersi linguarum sunt, in corde unus Deus inuocatur, una pax custoditur. Unde debuit ergo, karissimi, demonstrari Spiritus sanctus, unitatem quamdam designans, nisi per columbam, ut pacate Ecclesie diceretur, Una est columba mea? Unde debuit humilitas, nisi per auem simplicem et gementem, non per auem superbam et exaltantem se sicut coruus?

11. Et forte dicent: Quia ergo columba, et una columba, preter unam columbam Baptismus esse non potest: ergo si apud te est columba, uel tu es columba, quando ad te uenio, tu da mihi quod non habeo. Scitis hoc ipsorum esse: modo uobis apparebit non esse de uoce columbe, sed de clamore corui. Nam paululum attendat Charitas uestra, et timete insidias: imo cauete, et excipite uerba contradicentium respuenda, non transglutienda et uisceribus danda. Facite inde quod fecit Dominus, quando illi obtulerunt amarum potum; gustauit, et respuit : sic et uos, audite, et abiicite. Quid enim dicunt? uideamus. Ecce, inquit, tu es columba, o Catholica, tibi dictum est, Una est columba mea, una est matri sue: tibi certe dictum est. Exspecta, noli me interrogare: si mihi dictum est, proba primum; si mihi dictum est, cito uolo audire. Inquit, Tibi dictum est. Respondeo uoce Catholice, Mihi. Hoc autem, fratres, quod ore meo solius sonuit, sonuit, ut arbitror, et de cordibus uestris, et omnes pariter diximus, Ecclesie catholice dictum est, Una est columba mea, una est matri sue. Preter ipsam columbam, inquit, Baptismus non est; ego preter ipsam columbam sum baptizatus; ergo non habeo Baptismum: si Baptismum non habeo, quare mihi non das quando ad te uenio?

12. Et ego interrogo: interim sequestremus, cui dictum sit, Una est columba mea, una est matri sue; adhuc querimus: aut mihi dictum est, aut tibi dictum est; sequestremus cui dictum sit. Hoc ergo quero, si columba est simplex, innocens, sine felle, pacata in osculis, non seua in unguibus; quero utrum ad huius columbe membra pertineant auari, raptores, subdoli, ebriosi, flagitiosi: membra sunt columbe huius? Absit,  inquit. Et reuera, fratres, quis hoc dixerit? Ut nichil aliud dicam, raptores solos si dicam, membra accipitris possunt esse, non membra columbe: milui rapiunt, accipitres rapiunt, corui rapiunt; columbe non rapiunt, non dilaniant: ergo raptores non sunt membra columbe. Non apud uos fuit uel unus raptor? Quare manet Baptismus quem dedit accipiter, non columba? Quare non baptizatis apud uos ipsos post raptores et adulteros et ebriosos, post auaros apud uos ipsos? An isti omnes membra columbe sunt? Sic dehonestatis columbam uestram, ut ei membra uulturina faciatis. Quid ergo, fratres, quid dicimus? Mali et boni sunt in Ecclesia catholica: ibi autem soli mali sunt. Sed forte inimico animo hoc dico: et hoc postea requiratur. Et ibi certe dicunt quia sunt boni et mali: nam si dixerint solos bonos se habere; credant illis sui, et subscribo. Non sunt apud nos, dicant, nisi sancti, iusti, casti, sobrii; non adulteri, non feneratores, non fraudatores, non periuri, non uinolenti: dicant; non enim attendo linguas ipsorum, sed tango corda ipsorum. Cum autem noti sint nobis et uobis et suis, sicut et uos et uobis in Catholica et illis noti estis; nec nos eos reprehendamus, nec illi se palpent. Nos fatemur in Ecclesia et bonos et malos esse, sed tanquam grana et paleam. Aliquando qui baptizatur a grano, palea est; et qui baptizatur a palea, granum est. Alioquin si qui baptizatur a grano, ualet; et qui baptizatur a palea, non ualet: falsum est, Hic est qui baptizat. Si autem uerum est, Hic est qui baptizat: et quod ab illo datur, ualet; et quomodo columba, baptizat. Non enim malus ille columba est, aut ad membra columbe pertinet: nec hic potest dici in Catholica, nec apud illos, si illi dicunt, columbam esse Ecclesiam suam. Quid ergo intelligimus, fratres? Quoniam manifestum est, et omnibus notum, et si nolint conuincuntur: quia et ibi quando dant mali, non post illos baptizatur; et hic quando dant mali, non post illos baptizatur. Columba non baptizat post coruum: coruus quare uult baptizare post columbam?

13. Intendat Charitas uestra: et quare designatum est nescio quid per columbam, ut baptizato Domino ueniret columba, id est, Spiritus sanctus in specie columbe, et maneret super eum, cum in aduentu columbe hoc cognosceret Ioannes, propriam quamdam potestatem in Domino ad baptizandum? Quia per hanc propriam potestatem, sicut dixi, pax Ecclesie firmata est. Et potest fieri ut habeat aliquis Baptismum preter columbam: ut prosit ei Baptismus preter columbam, non potest. Intendat Charitas uestra, et intelligat quod dico: nam et ista circumuentione sepe seducunt fratres nostros qui pigri et frigidi sunt. Simus simpliciores et feruentiores. Ecce, inquiunt, ego accepi, an non accepi? Respondeo, Accepisti. Si ergo accepi, non est quod mihi des; securus sum, etiam testimonio tuo: et ego enim me dico accepisse, et tu me fateris accepisse; utriusque lingua securum me facit: quid ergo mihi promittis? quare me uis catholicum facere, quando non mihi aliquid daturus es amplius, et me iam accepisse fateris quod te habere dicis? Ego  autem quando dico, ueni ad me, dico quia non habes tu, qui fateris quia habeo: quare dicis, ueni ad me?

14. Docet nos columba. Respondet enim de capite Domini, et dicit: Baptismum habes, caritatem autem qua gemo non habes. Quid est hoc, inquit, Baptismum habeo, caritatem non habeo? Sacramenta [1 1Kb] habeo, et caritatem non? Noli clamare; ostende mihi quomodo habeat caritatem, qui diuidit unitatem. Ego, inquit, habeo Baptismum. Habes, sed Baptismus ille sine caritate nichil tibi prodest; quia sine caritate tu nichil es. Nam Baptismus ille, etiam in illo qui nichil est, non est nichil: Baptisma quippe illud aliquid est, et magnum aliquid est; propter illum de quo dictum est, Hic est qui baptizat. Sed ne putares illud quod magnum est, tibi aliquid prodesse posse si non fueris in unitate, super baptizatum columba descendit, tanquam dicens: Si Baptismum habes, esto in columba, ne non tibi prosit quod habes. ueni ergo ad columbam, dicimus: non ut incipias habere quod non habebas, sed ut prodesse tibi incipiat quod habebas. Foris enim habebas Baptismum ad perniciem: intus si habueris, incipit prodesse ad salutem

15. Non enim tantum tibi non proderat Baptisma, et non etiam oberat. Et sancta possunt obesse: in bonis enim sancta ad salutem insunt; in malis ad iudicium. Certe enim, fratres, nouimus quid accipiamus, et utique sanctum est quod accipimus, et nemo dicit, non esse sanctum: et quid ait Apostolus? Qui autem manducat et bibit indigne, iudicium sibi manducat et bibit . Non ait quia illa res mala est: sed quia ille malus, male accipiendo, ad iudicium accipit bonum quod accipit. Num enim mala erat buccella que tradita est Iude a Domino ? Absit. Medicus non daret uenenum: salutem medicus dedit; sed indigne accipiendo, ad perniciem accepit qui non pacatus accepit. Sic ergo et qui baptizatur. Habeo, inquit, mihi. Fateor, habes: obserua quod habes; eo ipso quod habes damnaberis. Quare? Quia rem columbe preter columbam habes. Si rem columbe in columba habeas, securus habes. Puta te esse militarem: si characterem imperatoris tui intus habeas, securus militas; si extra habeas, non solum tibi ad militiam non prodest character ille, sed etiam pro desertore punieris. ueni ergo, ueni, et noli dicere: Iam habeo, iam sufficit mihi. ueni; columba te uocat, gemendo te uocat. Fratres mei, uobis dico; gemendo uocate, non rixando: uocate orando, uocate inuitando, uocate ieiunando; de caritate [2 1Kb] intelligant quia doletis illos. Non dubito, fratres mei, quia si uideant dolorem uestrum, confundentur, et reuiuiscent. ueni ergo, ueni: noli timere; time si non uenis: imo non time, sed plange. ueni, gaudebis si ueneris: gemes quidem in tribulationibus peregrinationis; sed gaudebis in spe. ueni ubi est columba, cui dictum est, Una est columba mea, una  est matri sue. Columbam unam uides super caput Christi, linguas non uides in toto orbe terrarum? Idem Spiritus per columbam, idem et per linguas: si per columbam idem Spiritus, et per linguas idem Spiritus, Spiritus sanctus orbi terrarum [1 1Kb] datus est, a quo te precidisti, ut clames cum coruo, non ut gemas cum columba. ueni ergo.

16. Sed sollicitus es forte, et dicis: Foris baptizatus, timeo ne inde sim reus, quia foris accepi. Iam cepisti cognoscere quid gemendum sit: uerum dicis, quia reus es; non quia accepisti, sed quia foris accepisti. Tene ergo quod accepisti, emenda quod foris accepisti: accepisti rem columbe, preter columbam: duo sunt que audis; Accepisti, et, Preter columbam accepisti: quod accepisti, approbo; quia foris accepisti, improbo. Tene ergo quod accepisti; non mutatur, sed agnoscitur: character est Regis mei, non ero sacrilegus; corrigo desertorem, non immuto characterem.

17. Noli de Baptismate gloriari, quia dico, ipsum est; ecce dico, ipsum est; tota Catholica dicit, ipsum est: aduertit columba, et agnoscit, et gemit, quia ipsum foris habes; uidet ibi quod agnoscat, uidet et quod corrigat. Ipsum est, ueni. Gloriaris quia ipsum est, et non uis uenire? Quid ergo mali, qui non pertinent ad columbam? Ait tibi columba: Et mali inter quos gemo, qui non pertinent ad membra mea, et necesse est ut inter illos gemam, nonne habent quod te habere gloriaris? nonne multi ebriosi habent Baptismum? nonne multi auari? nonne multi idololatre, et quod est peius, furtim? nonne Pagani ad idola eunt, uel ibant publice? nunc occulte Christiani sortilegos querunt, mathematicos consulunt. Et isti habent Baptismum, sed columba gemit inter coruos. Quid ergo gaudes, quia habes? hoc habes quod habet et malus. habeto humilitatem, caritatem, pacem: habeto bonum quod nondum habes, ut prosit tibi bonum quod habes.

18. Nam quod habes, habuit et Simon magus: Actus Apostolorum testes sunt, ille liber canonicus omni anno in Ecclesia recitandus. Anniuersaria solemnitate post passionem Domini nostis illum librum recitari, ubi scriptum est quomodo conuersus sit Apostolus, et ex persecutore predicator factus : ubi etiam die Pentecostes missus est Spiritus sanctus in linguis diuisis uelut ignis . Ibi legimus multos credidisse in Samaria per predicationem Philippi: intelligitur autem siue unus ex Apostolis, siue ex diaconis; quia septem ibi diaconos legimus ordinatos, inter quos est etiam nomen Philippi . Per Philippi ergo predicationem crediderunt Samarite; Samaria cepit abundare fidelibus: ibi erat iste Simon magus; per magicas factiones suas dementauerat populum, ut eum uirtutem Dei putarent: commotus tamen signis que a Philippo fiebant, etiam ipse credidit; sed quomodo ipse crediderit, posteriora sequentia demonstrauerunt: baptizatus est autem et Simon. Audierunt hoc Apostoli,  qui erant Ierusalem; missi sunt ad illos Petrus et Ioannes, inuenerunt multos baptizatos: et quia nullus ipsorum adhuc acceperat Spiritum sanctum, sicut tunc descendebat, ad ostendendam significationem gentium crediturarum, ut linguis loquerentur in quos descendebat Spiritus sanctus; imposuerunt illis manus orantes pro eis, et acceperunt Spiritum sanctum. Simon ille, qui non erat in Ecclesia columba, sed coruus, quia ea que sua sunt querebat, non que Iesu Christi ; unde in Christianis potentiam magis amauerat quam iustitiam, uidit per impositionem manuum Apostolorum dari Spiritum sanctum , et ait Apostolis, Quid uultis a me accipere pecunie, ut et per impositionem manuum mearum detur Spiritus sanctus? Et ait illi Petrus, Pecunia tua tecum sit in perditionem; quoniam donum Dei putasti pecunia comparandum. Cui dicit, Pecunia tua tecum sit in perditionem? Utique baptizato. Iam Baptisma habebat: sed columbe uisceribus non herebat. Audi quia non herebat; uerba ipsa Petri apostoli aduerte: sequitur enim, Non est tibi pars neque sors in hac fide; in felle enim amaritudinis uideo te esse . Columba fei non habet: Simon habebat; ideo separatus erat a columbe uisceribus. Baptisma illi quid proderat? Noli ergo de Baptismate gloriari, quasi ex ipso salus tibi sufficiat: noli irasci, depone fel, ueni ad columbam; hic tibi proderit quod foris non solum non proderat, sed etiam oberat.

19. Neque dicas: Non uenio, quia foris sum baptizatus. Ecce incipe habere caritatem, incipe habere fructum, inueniatur in te fructus, mittet [1 1Kb] te columba intro. Inuenimus hoc in Scriptura. Imputribilibus lignis arca fuerat fabricata : imputribilia ligna sancti sunt, fideles pertinentes ad Christum. Quomodo enim in templo lapides uiui de quibus edificatur templum, homines fideles dicti sunt; sic ligna imputribilia homines perseuerantes in fide. In ipsa ergo arca ligna imputribilia erant; arca enim Ecclesia est: ibi baptizat columba; arca enim illa in aqua ferebatur: ligna imputribilia intus baptizata sunt. Inuenimus quedam ligna foris baptizata, omnes arbores que erant in mundo. Ipsa tamen aqua erat, non erat altera: omnis de celo uenerat, et de abyssis fontium: ipsa erat aqua in qua baptizata sunt ligna imputribilia que erant in arca, in qua baptizata sunt ligna foris. Missa est columba, et primo non inuenit requiem pedibus suis: rediit ad arcam; plena enim erant aquis omnia, et maluit redire quam rebaptizari. Coruus autem ille emissus est antequam siccaret [2 1Kb] aqua: rebaptizatus redire noluit; mortuus est in his aquis. Auertat Deus corui illius mortem. Nam quare non est reuersus, nisi quia aquis interceptus est? At uero columba non inueniens requiem pedibus suis, cum ei undique clamaret aqua, ueni, ueni, hic tingere; quomodo clamant isti heretici, ueni, ueni, hic habes: non inueniens illa requiem pedibus  suis, reuersa est ad arcam. Et misit illam Ne iterum, sicut uos mittit arca, ut loquamini illis: et quid fecit postea columba? Quia erant ligna foris baptizata, reportauit ad arcam ramum de oliua. Ramus ille et folia et fructum habebat : non sint in te sola uerba, non sint in te sola folia; sit fructus, et redis ad arcam, non per teipsum, columba te reuocat. Gemite foris, ut illos intro reuocetis.

20. Etenim fructus iste oliue, si discutiatur, inuenies quid erat. Oliue fructus, caritatem significat. Unde hoc probamus? Quomodo enim oleum a nullo humore premitur, sed disruptis omnibus exsilit et supereminet: sic et caritas non potest premi in ima; necesse est ut ad superna emineat [1 1Kb] . Propterea de illa dicit Apostolus, Adhuc supereminentiorem uiam uobis demonstro. Quia diximus de oleo, quia supereminet, ne forte non de caritate dixerit Apostolus, Supereminentiorem uiam uobis demonstro, audiamus quid sequitur: Si linguis hominum loquar et angelorum, caritatem autem non habeam, factus sum tanquam eramentum sonans, aut cymbalum tinniens . I nunc, Donate, et clama, Disertus sum: i nunc, et clama, Doctus sum. Quantum disertus? quantum doctus? numquid linguis Angelorum locutus es? Et tamen si linguis Angelorum loquereris, caritatem non habens, audirem era sonantia et cymbala tinnientia. Soliditatem aliquam quero, fructum in foliis inueniam: non sint sola uerba, habeant oliuam, redeant ad arcam.

21. Sed, inquies, habeo sacramentum. uerum dicis: Sacramentum diuinum est; habes Baptisma, et ego confiteor. Sed quid dicit idem apostolus? Si sciero omnia sacramenta, et habuero prophetiam et omnem fidem, ita ut montes transferam: ne forte et hoc diceres, Credidi, sufficit mihi. Sed quid dicit Iacobus? Et demones credunt, et contremiscunt . Magna est fides, sed nichil prodest si non habeat caritatem. Confitebantur et demones Christum. Ergo credendo, sed non diligendo dicebant, Quid nobis et tibi ? Fidem habebant, caritatem non habebant: ideo demones erant. Noli de fide gloriari; adhuc demonibus comparandus es. Noli dicere Christo [2 1Kb] , Mihi et tibi quid est? Unitas enim Christi tibi loquitur. ueni, cognosce pacem, redi ad uiscera columbe. Foris baptizatus es; habeto fructum, et redis ad arcam.

22. Et tu: Quid nos queritis, si mali sumus? Ut boni sitis. Ideo uos querimus, quia mali estis: nam si mali non essetis, inuenissemus uos, non uos quereremus. Qui bonus est, iam inuentus est: qui malus est, adhuc queritur. Ideo uos querimus; redite ad arcam. Sed iam habeo Baptismum. Si omnia sacramenta sciero, et habuero prophetiam et omnem fidem, ita ut montes transferam, caritatem autem non habeam, nichil sum. Fructum ibi uideam, oliuam ibi uideam, et reuocaris ad arcam.

23. Sed quid ais? Ecce nos multa mala patimur.  Hec si pro Christo pateremini, non pro honoribus uestris. Audite quod sequitur: iactant se enim aliquando, quia eleemosynas multas faciunt, dant pauperibus; quia patiuntur molestias: sed pro Donato non pro Christo. uide quomodo patiaris: nam si pro Donato pateris, pro superbo pateris; non es in columba, si pro Donato pateris. Non erat ille amicus sponsi: nam si amicus esset sponsi, gloriam sponsi quereret, non suam . uide amicum sponsi dicentem, Hic est qui baptizat. Ille non erat amicus sponsi, pro quo pateris. Non habes uestem nuptialem; et si ad conuiuium uenisti, foras habes mitti ; imo quia foras missus es, ideo miser es: redi aliquando, et noli gloriari. Audi quid dicat Apostolus: Si distribuero omnia mea pauperibus, et tradidero corpus meum ut ardeam, caritatem autem non habeam. Ecce quod non habes. Si tradidero, inquit, corpus meum ut ardeam; et utique pro nomine Christi: sed quia sunt multi qui iactanter illud faciunt, non cum caritate, ideo, Si tradidero corpus meum ut ardeam, caritatem autem non habeam, nichil mihi prodest . Charitate fecerunt martyres illi qui in tempore persecutionis passi sunt; caritate fecerunt: isti autem de tumore et de superbia faciunt; nam cum persecutor desit, seipsos precipitant. ueni ergo, ut habeas caritatem. Sed nos habemus martyres. Quos martyres? Non sunt columbe, ideo uolare conati sunt, et de petra ceciderunt.

24. Omnia ergo, fratres mei, uidetis, quia clamant aduersus illos, omnes pagine diuine, omnis prophetia, totum Euangelium, omnes apostolice littere, omnis gemitus columbe; et nondum euigilant, nondum expergiscuntur. Sed si columba sumus, gemamus, toleremus, speremus; aderit misericordia Dei, ut efferueat ignis Spiritus sancti in simplicitate uestra; et uenient. Non est desperandum; orate, predicate, diligite; prorsus potens est Dominus. Iam ceperunt cognoscere frontem suam: multi cognouerunt, multi erubuerunt; aderit Christus, ut cognoscant et ceteri. Et certe, fratres mei, uel palea sola ibi remaneat, omnia grana colligantur: quidquid ibi fructificauit, redeat ad arcam per columbam.

25. Modo deficientes ubique, quid nobis proponunt, non inuenientes quid dicant? uillas nostras tulerunt, fundos nostros tulerunt. Proferunt testamenta hominum. Ecce ubi Gaius Seius donauit fundum Ecclesie, cui preerat Faustinus. Cuius episcopus erat Faustinus Ecclesie? quid est Ecclesia? Ecclesie, dixit, cui preerat Faustinus: sed non Ecclesie preerat Faustinus, sed parti preerat. Columba autem Ecclesia est. Quid clamas? Non deuorauimus uillas, columba illas habeat: queratur que sit columba, et ipsa habeat. Nam nostis, fratres mei, quia uille iste non sunt Augustini: et si non nostis, et putatis me gaudere in possessione uillarum, Deus nouit, ipse scit quid ego de illis uillis sentiam, uel quid ibi sufferam; nouit gemitus meos, si mihi aliquid de columba impertire dignatus est. Ecce sunt uille: quo iure defendis uillas? diuino an humano? Respondeant: Diuinum ius in Scripturis  habemus, humanum ius in legibus regum. Unde quisque possidet quod possidet? nonne iure humano? Nam iure diuino, Domini est terra et plenitudo eius : pauperes et diuites Deus de uno limo fecit, et pauperes et diuites una terra supportat. Iure tamen humano dicit, Hec uilla mea est, hec domus mea, hic seruus meus est. Iure ergo humano, iure imperatorum. Quare? Quia ipsa iura humana per imperatores et reges seculi Deus distribuit generi humano. uultis legamus leges imperatorum, et secundum ipsas agamus de uillis? Si iure humano uultis possidere, recitemus leges imperatorum: uideamus si uoluerunt aliquid ab hereticis possideri. Sed quid mihi est imperator? Secundum ius ipsius possides terram. Aut tolle iura imperatorum, et quis audet dicere: Mea est illa uilla, aut meus est ille seruus, aut domus hec mea est? Si autem ut teneantur ista ab hominibus, iura acceperunt regum, uultis recitemus leges, ut gaudeatis quia uel unum hortum habetis, et non imputetis nisi mansuetudini columbe, quia uel ibi uobis permittitur permanere? Leguntur enim leges manifeste, ubi preceperunt imperatores, eos qui preter Ecclesie catholice communionem usurpant sibi nomen Christianum, nec uolunt in pace colere pacis auctorem, nichil nomine Ecclesie audeant possidere.

26. Sed quid nobis et imperatori? Sed iam dixi, de iure humano agitur. Et tamen Apostolus uoluit seruiri regibus, uoluit Honorari reges, et dixit: Regem reueremini . Noli dicere: Quid mihi et regi? Quid tibi ergo et possessioni? Per iura regum possidentur possessiones. Dixisti, Quid mihi et regi? noli dicere possessiones tuas; quia ad ipsa iura humana renuntiasti, quibus possidentur possessiones. Sed de diuino iure ago, ait. Ergo Euangelium recitemus; uideamus quo usque Ecclesia catholica Christi est, super quem uenit columba, que docuit, Hic est qui baptizat. Quomodo ergo iure diuino possideat, qui dicit, Ego baptizo; cum dicat columba, Hic est qui baptizat; cum dicat Scriptura, Una est columba mea, una est matri sue? Quare laniastis columbam? Imo laniastis uiscera uestra: nam uobis laniatis, columba integra perseuerat. Ergo, fratres mei, si ubique non habent quod dicant, ego dico quod faciant: ueniant ad Catholicam, et nobiscum habebunt non solum terram, sed etiam illum qui fecit celum et terram.



TRACTATUS uII. Ab eo quod scriptum est, Et ego uidi, et testimonium perhibui quia hic est Filius Dei, usque ad id, Amen dico uobis, uidebitis celum apertum, et Angelos ascendentes et descendentes super Filium hominis. Cap. I, u\. 34-51.

1. Congaudemus frequentie uestre, quia ultra quam sperare potuimus, alacriter conuenistis. Hoc est quod nos letificat, et consolatur in omnibus laboribus, et periculis uite huius, amor uester in Deum, et pium studium, et certa spes, et feruor spiritus. Audistis cum Psalmus legeretur, quia inops et pauper clamat ad Deum in hoc seculo . uox enim est, ut sepius audistis, et meminisse debetis,  non unius hominis, et tamen unius hominis: non unius, quia fideles multi; multa grana inter paleas gementia, diffusa toto orbe terrarum: unius autem, quia membra Christi omnes; ac per hoc unum corpus. Iste ergo populus inops et pauper, non nouit gaudere de seculo: et dolor eius intus est, et gaudium eius intus est, ubi non uidet nisi ille qui exaudit gementem, et coronat sperantem. Letitia seculi, uanitas. Cum magna exspectatione speratur ut ueniat, et non potest teneri cum uenerit. Iste enim dies qui letus est perditis hodie in ista ciuitate, cras utique non erit: nec iidem ipsi cras hoc erunt quod hodie sunt. Et transeunt omnia, et euolant omnia, et sicut fumus uanescunt: et ue qui amant talia! Omnis enim anima sequitur quod amat. Omnis caro fenum, et omnis honor carnis quasi flos feni; fenum aruit, flos decidit: uerbum autem Domini manet in eternum . Ecce quod ames, si uis manere in eternum. Sed dicere habebas: Unde possum apprehendere uerbum Dei? uerbum caro factum est, et habitauit in nobis .

2. Quapropter, karissimi, ad inopiam nostram et paupertatem nostram pertineat et quod illos dolemus qui sibi abundare uidentur. Gaudium enim ipsorum quasi phreneticorum est. Quomodo autem phreneticus gaudet in insania plerumque, et ridet; et plangit illum qui sanus est: sic et nos, karissimi, si recepimus medicinam de celo uenientem, quia et nos omnes phrenetici eramus, tanquam salui facti, quia ea que diligebamus non diligimus, gemamus ad Deum de iis qui adhuc insaniunt. Potens est enim ut et ipsos saluos faciat. Et opus est ut respiciant se, et displiceant sibi. Spectare uolunt [1 1Kb] , et spectare se non nouerunt. Nam si aliquantum oculos ad se conuertant, uident confusionem suam. Quod donec fiat, alia sint studia nostra, alia sint auocamenta anime nostre. Plus ualet dolor noster, quam gaudium illorum. Quantum pertinet ad numerum fratrum, difficile est ut quisquam illa celebritate raptus fuerit ex uiris: quantum autem ad sororum numerum, contristat nos, et hoc magis dolendum est, quia non ipse potius ad Ecclesiam currunt, quas debuit si non timor, certe uerecundia de publico reuocare. uiderit hoc qui uidet, et aderit misericordia eius, ut sanet omnes. Nos autem qui conuenimus, pascamur epulis Dei, et sit gaudium nostrum sermo ipsius. Inuitauit enim nos ad Euangelium suum: et ipse cibus noster est, quo nichil dulcius; sed si quis habet palatum sanum in corde.

3. Bene autem arbitror meminisse Charitatem uestram hoc Euangelium lectionibus congruis ex ordine recitari: et puto uobis non excidisse que iam tractata sunt, maxime recentiora de Ioanne et columba. De Ioanne scilicet, quid nouum didicerit in Domino per columbam, qui iam nouerat Dominum. Et hoc inuentum est inspirante Spiritu Dei, quod iam quidem Ioannes nouerat Dominum; sed quod ipse Dominus ita esset baptizaturus, ut baptizandi potestatem  a se in neminem transfunderet, hoc didicit per columbam, quia dictum et erat, Super quem uideris Spiritum descendentem uelut columbam, et manentem super eum, hic est qui baptizat in Spiritu sancto . Quid est, hic est? Non alius, etsi per alium. Quare autem per columbam? Multa dicta sunt, nec possum, nec opus est omnia retexere: precipue tamen propter pacem; quia et ligna que baptizata sunt foris, quia fructum in eis inuenit columba, ad arcam attulit: sicut meministis columbam emissam a Ne de arca, que diluuio natabat, et baptismo abluebatur, non mergebatur. Cum ergo esset emissa, attulit ramum oliue: sed non sola folia habebat, habebat et fructum . Itaque hoc optandum est fratribus nostris qui foris baptizantur, ut habeant fructum: non illos sinet columba foris, nisi ad arcam reduxerit. Fructus autem est totus caritas, sine qua nichil est homo, quidquid aliud habuerit. Et hoc uberrime ab Apostolo dictum commemorauimus et recensuimus. Ait enim: »Si linguis hominum loquar et Angelorum, caritatem autem non habeam, factus sum uelut eramentum sonans, aut cymbalum tinniens: et si habuero omnem scientiam, et sciam omnia sacramenta, et habeam omnem prophetiam, et habuero omnem fidem,«  »ut montes transferam, caritatem autem non habeam, nichil sum. Et si distribuero omnia mea pauperibus, et si tradidero corpus meum ut ardeam, caritatem autem non habeam, nichil mihi prodest« . Nullo modo autem possunt dicere se habere caritatem, qui diuidunt unitatem. Hec dicta sunt: sequentia uideamus.

4. Perhibuit Ioannes testimonium, quia uidit. Quale testimonium perhibuit? Quia ipse est Filius Dei. Oportebat ergo ut ille baptizaret qui est Filius Dei unicus, non adoptatus. Adoptati filii, ministri sunt Unici: Unicus habet potestatem, adoptati ministerium. Licet baptizet minister non pertinens ad numerum filiorum, quia male uiuit et male agit, quid nos consolatur? Hic est qui baptizat.

5. Altera die iterum stabat Ioannes, et ex discipulis eius duo, et respiciens Iesum ambulantem dicit, Ecce Agnus Dei. Utique singulariter iste Agnus: nam et discipuli dicti sunt agni, Ecce ego mitto uos sicut agnos in medio luporum . Dicti sunt et ipsi lumen, uos estis lumen mundi : sed aliter ille de quo dictum est, Erat lumen uerum, quod illuminat omnem hominem uenientem in hunc mundum . Sic et Agnus singulariter, solus sine macula, sine peccato; non cuius macule absterse sint, sed cuius macula nulla fuerit. Quid enim? quia dicebat Ioannes de Domino, Ecce Agnus Dei, ipse Ioannes non erat agnus? non erat uir sanctus? non erat amicus sponsi? Ergo singulariter ille, Hic est Agnus Dei; quia singulariter huius Agni sanguine solo homines redimi potuerunt.

6. Fratres mei, si agnoscimus pretium nostrum quia sanguis est Agni; qui sunt illi qui hodie celebrant festiuitatem sanguinis, nescio cuius mulieris?  et quam ingrati sunt? Raptum est aurum, dicunt, de aure mulieris, et cucurrit sanguis, et positum est aurum in trutina uel statera, et preponderauit multum de sanguine. Si pondus ad inclinandum aurum habuit sanguis mulieris, quale pondus habet ad inclinandum mundum sanguis Agni, per quem factus est mundus? Et quidem ille spiritus nescio quis, ut premeret pondus, placatus est sanguine. Immundi spiritus nouerant uenturum Iesum Christum, audierant ab Angelis, audierant ex Prophetis, et sperabant eum uenturum. Nam si non sperabant, unde clamauerunt, Quid nobis et tibi est? uenisti ante tempus perdere nos? scimus qui sis, Sanctus Dei . uenturum sciebant, sed tempus ignorabant. Sed quid audistis in Psalmo de Ierusalem? Quoniam beneplacitum habuerunt serui tui lapides eius, et pulueris eius miserebuntur: tu exsurgens, inquit, misereberis Sion, quoniam uenit tempus ut miserearis eius . Quando uenit tempus ut misereretur Deus, uenit Agnus. Qualis Agnus quem lupi timent? qualis Agnus est qui leonem occisus occidit? Dictus est enim diabolus leo circumiens et rugiens, querens quem deuoret : sanguine Agni uictus est leo. Ecce spectacula Christianorum. Et quod est amplius, illi oculis carnis uident uanitatem, nos cordis oculis ueritatem. Ne putetis, fratres, quod sine spectaculis nos dimisit Dominus Deus noster: nam si nulla sunt spectacula, cur hodie conuenistis? Ecce quod diximus, uidistis, et exclamastis: non exclamaretis, nisi uidissetis. Et magnum est hoc spectare per totum orbem terrarum, uictum leonem sanguine Agni, educta de dentibus leonum membra Christi, et adiuncta corpori Christi. Ergo nescio quid simile imitatus est quidam spiritus, ut sanguine simulacrum suum emi uellet, quia nouerat pretioso sanguine quandocumque redimendum esse genus humanum. Fingunt enim spiritus mali umbras quasdam honoris sibimetipsis, ut sic decipiant eos qui sequuntur Christum. Usque adeo, fratres mei, ut illi ipsi qui seducunt per ligaturas, per precantationes, per machinamenta inimici, misceant precantationibus suis nomen Christi: quia iam non possunt seducere Christianos, ut dent uenenum, addunt mellis aliquid, ut per id quod dulce est, lateat quod amarum est, et bibatur ad perniciem. Usque adeo ut ego nouerim aliquo tempore illius Pilleati sacerdotem solere dicere, Et ipse Pilleatus christianus est. Ut quid hoc, fratres, nisi quia aliter non possunt seduci Christiani?

7. Ne queratis ergo alibi Christum, quam ubi se uobis uoluit predicari Christus; et quomodo uobis uoluit predicari, sic illum tenete, sic in corde uestro scribite. Murus est aduersus omnes impetus et aduersus omnes insidias inimici. Nolite timere, nec tentat ille, nisi permissus fuerit: constat illum nichil facere, nisi permissus fuerit aut missus. Mittitur tanquam angelus malus a potestate dominante; permittitur, quando aliquid petit: et hoc, fratres, non fit, nisi ut probentur iusti, puniantur iniusti. Quid ergo times? Ambula in Domino Deo tuo, certus esto: quod te  non uult pati, non pateris; quod te permiserit pati, flagellum corrigentis est, non pena damnantis. Ad hereditatem sempiternam erudimur, et flagellari dedignamur! Fratres mei, si recusaret quisquam puer colaphis aut flagellis cedi a patre suo, quomodo diceretur superbus, desperatus, ingratus paterne discipline? Et utquid erudit pater homo filium hominem? Ut possit non perdere temporalia que illi acquisiuit, que illi collegit, que non uult eum perdere, que ipse qui relinquit, non potuit in sempiternum tenere. Non docet filium cum quo possideat, sed qui post eum possideat. Fratres mei, si filium docet pater successorem, et quem docet et ipsum similiter per illa omnia transiturum, qua et ille qui monebat transiturus est; quomodo uultis erudiat nos Pater noster, cui non successuri, sed ad quem accessuri sumus, et cum quo in eternum mansuri in hereditate, que non marcescit, nec moritur, nec grandinem nouit? Et ipse hereditas et ipse Pater est. Hunc possidebimus, et erudiri non debemus? Sufferamus ergo eruditionem Patris. Non quando nobis dolet caput, curramus ad precantatores [1 1Kb] , ad sortilegos et remedia uanitatis. Fratres mei, non uos plangam? Quotidie inuenio ista; et quid faciam? Nondum persuadeo Christianis in Christo spem esse ponendam? Ecce, si cui factum est remedium, moriatur,  qua fronte exiit anima ad Deum? Perdidit signum Christi, accepit signum diaboli. An forte dicat: Non perdidi signum Christi? Ergo signum Christi cum signo diaboli habuisti. Non uult Christus communionem, sed solus uult possidere quod emit. Tanti emit ut solus possideat: tu facis ei consortem diabolum, cui te per peccatum uendideras. ue duplici corde ! qui in corde suo partem faciunt Deo, partem faciunt diabolo. Iratus Deus, quia fit ibi pars diabolo, discedit, et totum diabolus possidebit. Non frustra itaque Apostolus dicit: Neque detis locum diabolo . Cognoscamus ergo Agnum, fratres, cognoscamus pretium nostrum.

8. Stabat Ioannes, et ex discipulis eius duo. Ecce duo de discipulis Ioannis: quia talis erat Ioannes amicus sponsi, non querebat gloriam suam, sed testimonium perhibebat ueritati: numquid uoluit apud se remanere discipulos suos, ut non sequerentur. Dominum? Magis ipse ostendit discipulis suis quem sequerentur. Habebant enim illum tanquam Agnum: et ille, Quid me attenditis! ego non sum Agnus; Ecce Agnus Dei: de quo etiam superius dixerat, Ecce Agnus Dei. Et quid nobis prodest Agnus Dei? Ecce, ait, qui tollit peccatum mundi. Secuti sunt illum, hoc audito, duo qui erant cum Ioanne.

9. uideamus sequentia. Ecce Agnus Dei: hoc Ioannes. »Et audierunt eum duo discipuli loquentem, et secuti sunt Iesum. Conuersus autem iehsu, et uidens eos sequentes se, dicit eis: Quid queritis? Qui dixerunt: Rabbi , ubi habitas?« Non sic illum sequebantur quasi iam  ut inhererent illi: nam manifestum est quando illi inheserunt, quia de naui eos uocauit. In his enim duobus erat Andreas, sicut modo audistis; Andreas autem frater Petri erat: et nouimus in Euangelio quod Petrum et Andream Dominus de naui uocauit, dicens, uenite post me, et faciam uos piscatores hominum . Et ex illo iam inheserunt illi, ut non recederent. Modo ergo quod illum sequuntur isti duo, non quasi non recessuri sequuntur; sed uidere uoluerunt ubi habitaret, et facere quod scriptum est, Limen ostiorum eius exterat pes tuus; surge ad illum uenire assidue et erudire preceptis eius . Ostendit eis ille ubi maneret: uenerunt et fuerunt cum illo. Quam beatum diem duxerunt, quam beatam noctem! Quis est qui nobis dicat que audierint illi a Domino? Aedificemus et nosmetipsi in corde nostro, et faciamus domum quo ueniat ille, et doceat nos; colloquatur nobis.

10. »Quid queritis? Qui dixerunt ei: Rabbi, , ubi habitas? Dicit eis: uenite, et uidete. Et uenerunt, et uiderunt ubi maneret, et apud eum manserunt die illo: hora autem erat quasi decima.« Nihilne arbitramur pertinuisse ad Euangelistam, dicere nobis quota hora erat? Potest fieri ut nichil ibi nos animaduertere, nichil querere uoluerit? Decima erat hora. Numerus iste legem significat, quia in decem preceptis data est lex. uenerat autem tempus ut impleretur lex per dilectionem; quia a Iudeis non poterat impleri per timorem. Unde Dominus dicit: Non ueni soluere legem, sed implere . Merito ergo decima hora eum secuti sunt ad testimonium amici sponsi duo isti: et decima hora audiuit, Rabbi, quod interpretatur Magister. Si decima hora Rabbi Dominus audiuit, et decimus numerus ad legem pertinet; magister legis non est nisi dator legis. Nemo dicat quia alius dedit legem, et alius docet legem: ipse illam docet qui illam dedit; ipse est magister legis sue, et docet illam. Et misericordia est in lingua ipsius, ideo misericorditer docet legem, sicut dictum est de sapientia, Legem autem et misericordiam in lingua portat . Noli timere, ne implere legem non possis, fuge ad misericordiam. Si multum est ad te legem implere, utere pacto illo, utere chirographo, utere precibus quas tibi constituit et composuit iurisperitus celestis.

11. Qui enim habent causam, et uolunt supplicare imperatori, querunt aliquem scholasticum iurisperitum, a quo sibi preces componantur; ne forte si aliter petierint quam oportet, non solum non impetrent quod petunt, sed et penam pro beneficio consequantur [1 1Kb] . Cum ergo quererent supplicare Apostoli, et non inuenirent quomodo adirent imperatorem Deum, dixerunt Christo, Domine, doce nos orare: hoc est, Iurisperite noster, assessor, imo consessor Dei, compone nobis preces. Et docuit Dominus de libro iuris celestis, docuit quomodo orarent: et in ipso quod docuit, posuit quamdam conditionem: Dimitte nobis debita nostra, sicut et nos dimittimus debitoribus nostris . Si non secundum legem petieris, reus eris. Contremiscis imperatorem factus reus? offer sacrificium humilitatis, offer sacrificium misericordie, dic in precibus, Dimitte mihi, quoniam et ego dimitto. Sed si dicis, fac. Quid enim facturus es, quo iturus es, si mentitus fueris in precibus? Non quomodo dicitur in foro, carebis beneficio rescripti; sed nec rescriptum impetrabis. Iuris enim forensis est ut qui in precibus mentitus fuerit, non illi prosit quod impetrauit. Sed hoc inter homines, quia potest falli homo; potuit falli imperator, quando preces misisti: dixisti enim quod uoluisti, et cui dixisti, nescit an uerum sit; dimisit te aduersario tuo conuincendum, ut si ante iudicem conuictus fueris de mendacio, quia non potuit ille nisi prestare, nesciens an fueris mentitus, ibi carebis ipso beneficio rescripti, quo perduxisti rescriptum. Deus autem qui nouit utrum mentiaris, an uerum dicas, non facit ut in iudicio tibi non prosit; sed nec impetrare te permittit, quia ausus es mentiri ueritati.

12. Quid ergo facturus es? dic mihi. Implere legem ex omni parte, ita ut in nullo offendas, difficile est: reatus ergo certus est; remedio uti non uis? Ecce, fratres mei, quale remedium posuit Dominus contra egritudines anime. Quod ergo? Cum caput tibi dolet, laudamus si Euangelium ad caput tibi posueris, et non ad ligaturam cucurreris. Ad hoc enim perducta est infirmitas hominum, et ita plangendi sunt homines qui currunt ad ligaturas, ut gaudeamus quando uidemus hominem in lecto suo constitutum, iactari febribus et doloribus, nec alicubi spem posuisse, nisi ut sibi Euangelium ad caput poneret: non quia ad hoc factum est, sed quia prelatum est Euangelium ligaturis. Si ergo ad caput ponitur ut quiescat dolor capitis, ad cor non ponitur ut sanetur a peccatis? Fiat ergo. Quid fiat? Ponatur ad cor, sanetur cor. Bonum est, bonum, ut de salute corporis non satagas, nisi ut a Deo illam petas. Si scit tibi prodesse, dabit illam: si non tibi dederit, non proderat habere illam. Quam multi egrotant in lecto innocentes; et si sani fuerint, procedunt ad scelera committenda? Quam multis obest sanitas? Latro qui procedit ad faucem occidere hominem, quanto illi melius erat ut egrotaret? Qui noctu surgit ad fodiendum parietem alienum, quanto illi melius si febribus iactaretur? Innocentius egrotaret, scelerate sanus est. Nouit ergo Deus quid nobis expediat: id agamus tantum, ut cor nostrum sanum sit a peccatis; et quando forte flagellamur in corpore, ipsum deprecemur. Rogauit eum Paulus apostolus, ut auferret stimulum carnis, et noluit auferre. Numquid perturbatus est? numquid contristatus dixit se desertum? Magis se dixit non desertum, quia non ablatum est quod uolebat auferri, ut illa infirmitas sanaretur. Hoc enim inuenit in uoce medici: Sufficit tibi gratia mea; nam uirtus in infirmitate perficitur . Unde ergo scis quod non uult te sanare Deus? Adhuc tibi expedit flagellari. Unde scis quam putre est quod secat medicus, agens ferrum per putria? Nonne nouit modum, quid faciat, quo usque faciat? Numquid ululatus eius qui secatur, retrahit  manus medici artificiose secantis? Ille clamat; ille secat. Crudelis qui non audit clamantem, an potius misericors qui uulnus persequitur ut sanet egrotum? Hec, fratres mei, ideo dixi, ne quis querat aliquid preter auxilium Dei, quando forte in aliqua correptione Domini sumus. uidete ne pereatis, uidete ne ab Agno recedatis, et a leone deuoremini.

13. Diximus ergo quare hora decima: sequentia uideamus. Erat Andreas frater Simonis Petri unus ex duobus qui audierant ab Ioanne, et secuti fuerant eum. Inuenit hic Simonem fratrem suum, et dicit ei, Inuenimus Messiam; quod est interpretatum Christus. Messias hebraice, Christus grece est, latine Unctus. Ab unctione enim dicitur Christus. unctio est grece; ergo Christus, unctus. Ille singulariter unctus, precipue unctus; unde omnes Christiani unguntur, ille precipue. Quomodo in Psalmo dicit, audi: Propterea unxit te, Deus, Deus tuus oleo exsultationis, pre participibus tuis . Participes enim eius omnes sancti; sed ille singulariter Sanctus sanctorum, singulariter unctus, singulariter Christus.

14. Et duxit eum ad Iesum. Intuitus autem eum, iehsu dixit, Tu es Simon filius Ioannis, tu uocaberis Cephas; quod interpretatur Petrus. Non magnum quia Dominus dixit cuius filius esset iste. Quid magnum Domino? Omnia nomina sanctorum suorum sciebat, quos ante constitutionem mundi predestinauit; et miraris quia dixit uni homini, Tu es filius illius, et tu uocaberis illud? Magnum quia mutauit ei nomen; et fecit de Simone Petrum? Petrus autem a petra, petra uero Ecclesia: ergo in Petri nomine figurata est Ecclesia. Et quis securus, nisi qui edificat super petram? Et quid ait ipse Dominus? »Qui audit uerba mea hec et facit ea, similabo eum uiro prudenti, edificanti super petram« : »descendit pluuia, uenerunt flumina, flauerunt uenti, et impegerunt in domum illam, et non cecidit; fundata enim erat super petram. Qui audit uerba mea et non facit ea« , »similabo eum uiro stulto qui edificauit domum suam super arenam: descendit pluuia, uenerunt flumina, flauerunt uenti, et impegerunt in domum illam, et cecidit; et facta est ruina eius magna« . Quid prodest quia intrat Ecclesiam, qui uult super arenam edificare? Audiendo enim et non faciendo, edificat quidem, sed super arenam. Si enim nichil audit, nichil edificat: si autem audit, edificat. Sed querimus, ubi. Si enim audit et facit, super petram: si audit et non facit, super arenam. Duo sunt genera edificantium; aut super petram, aut super arenam. Quid ergo illi qui non audiunt? securi sunt? securos eos dicit, quia nichil edificant? Nudi sunt sub pluuia, ante uentos, ante flumina: cum uenerint ista, ante illos tollunt, quam domos deiiciant. Ergo una est securitas, et edificare, et super petram edificare. Si audire uis et non facere, edificas; sed ruinam edificas: cum autem uenerit tentatio, deiicit domum, et cum ipsa ruina tua te tollit. Si autem non audis, nudus es, illis tentationibus tu ipse traheris. Audi ergo,  et fac; unum est remedium. Quanti forte hodie audiendo et non faciendo rapti sunt fluuio celebritatis huius? Audiendo enim et non faciendo, uenit fluuius ipsa celebritas anniuersaria, impletus est torrens, transiturus est et siccaturus: sed ue illi quem tulerit! Illud ergo nouerit Charitas uestra, quia nisi quis et audiat et faciat, non edificat super petram; et non pertinet ad nomen tam magnum, quod sic commendauit Dominus. Intentum enim te fecit. Nam si hoc ante Petrus uocaretur, non ita uideres mysterium petre; et putares casu eum, sic uocari, non prouidentia Dei: ideo uoluit eum aliud prius uocari, ut ex ipsa commutatione nominis, sacramenti uiuacitas commendaretur.

15. Et in crastinum uoluit exire in Galileam, et inuenit Philippum. Dicit ei: Sequere me. Erat autem de ciuitate Andree et Petri. Et inuenit Philippus Nathanetem: iam uocatus a Domino Philippus. Et dixit ei: Quem scripsit Moyses in Lege, et Prophete, inuenimus Iesum filium Ioseph. Eius filius dicebatur, cui desponsata erat mater eius. Nam quod ea intacta conceptus et natus sit, bene nouerunt omnes Christiani ex Euangelio. Hoc Philippus dixit Nathaneli; addidit et locum, a Nazareth. Et dixit ei Nathanel: A Nazareth potest aliquid boni esse. Quid intelligitur, Fratres? Non quomodo aliqui pronuntiant: nam et sic solet pronuntiari, A Nazareth potest aliquid boni esse? Sequitur enim uox Philippi, et dicit, ueni, et uide. Ambas autem pronuntiationes potest ista uox sequi, siue sic pronunties tanquam confirmans, A Nazareth potest aliquid boni esse; et ille, ueni, et uide: siue sic dubitans, et totum interrogans, A Nazareth potest aliquid boni esse? ueni, et uide. Cum ergo siue illo modo, siue isto pronuntietur, non repugnent uerba sequentia; nostrum est querere quid potius intelligamus in his uerbis.

16. Qualis fuerit Nathanel iste, in sequentibus probamus. Audite qualis fuerit: Dominus ipse perhibet testimonium. Magnus Dominus cognitus testimonio Ioannis: beatus Nathanel cognitus testimonio ueritatis. Quia Dominus etsi testimonio Ioannis non commendaretur, ipse sibi perhibebat testimonium; quia sufficit sibi ad testimonium suum ueritas. Sed quia ueritatem non poterant capere homines, per lucernam querebant ueritatem: et ideo Ioannes per quem Dominus ostenderetur, missus est. Audi Dominum Nathaneli testimonium perhibentem: Et dixit ei Nathanel: A Nazareth potest aliquid boni esse. Dicit ei Philippus: ueni, et uide. Et uidit iehsu Nathanelem uenientem ad se, et dicit de eo: Ecce uere Isrelita, in quo dolus non est. Magnum testimonium! hoc nec Andree dictum, nec Petro dictum, nec Philippo, quod dictum est de Nathanele: Ecce uere Isrelita, in quo dolus non est.

17. Quid ergo facimus, fratres? Deberet iste primus esse in Apostolis? Non solum primus non inuenitur in Apostolis, sed nec medius, nec ultimus inter duodecim Nathanel est, cui tantum testimonium perhibuit Filius Dei, dicens, Ecce uere Isrelita, in quo  dolus non est. Queritur causa? quantum Dominus intimat, probabiliter inuenimus. Intelligere enim debemus ipsum Nathanelem eruditum et peritum Legis fuisse: propterea noluit illum Dominus inter discipulos ponere; quia idiotas elegit, unde confunderet mundum. Audi Apostolum dicentem ista: »uidete enim, inquit, uocationem uestram, fratres, quia non multi potentes, non multi nobiles: sed infirma mundi elegit Deus, ut confundat fortia; et ignobilia mundi et contemptibilia elegit Deus, et ea que non sunt, tanquam que sunt, ut ea que sunt euacuentur« . Si doctus eligeretur, fortasse ideo se diceret electum, quia doctrina eius meruit eligi. Dominus noster iehsu Christus uolens superborum frangere ceruices, non quesiuit per oratorem piscatorem; sed de piscatore lucratus est imperatorem. Magnus Cyprianus orator, sed prior Petrus piscator, per quem postea crederet non tantum orator, sed et imperator. Nullus nobilis primo electus est, nullus doctus; quia infirma mundi elegit Deus, ut confunderet fortia. Erat ergo iste magnus et sine dolo: hoc solo non electus, ne cuiquam uideretur Dominus doctos elegisse. Et ex ipsa doctrina Legis ueniebat, quod cum audisset a Nazareth: scrutatus enim erat Scripturas, et sciebat quia inde erat expectandus Saluator, quod non facile alii Scribe et Pharisei nouerant: iste ergo doctissimus Legis, cum audisset Philippum dicentem, Inuenimus Iesum, quem scripsit Moyses in Lege, et Prophete, a Nazareth, filium Ioseph; ille qui optime Scripturas nouerat, audito nomine Nazareth, erectus est in spem, et dixit, A Nazareth potest aliquid boni esse.

18. Iam cetera de ipso uideamus, Ecce uere Isrelita, in quo dolus non est. Quid est, in quo dolus non est? Forte non habebat peccatum? forte non erat eger? forte illi medicus non erat necessarius? Absit. Nemo hic sic natus est, ut illo medico non egeret. Quid sibi ergo uult, in quo dolus non est? Aliquanto intentius queramus; apparebit modo in nomine Domini. Dolum dicit Dominus; et omnis qui uerba latina intelligit, scit quia dolus est, cum aliud agitur et aliud fingitur. Intendat Charitas uestra. Non dolus dolor est: propterea dico, quia multi fratres imperitiores latinitatis loquuntur sic, ut dicant, Dolus illum torquet, pro eo quod est dolor. Dolus fraus est, simulatio est. Quando aliquis aliquid in corde tegit, et aliud loquitur, dolus est, et tanquam duo corda habet: unum quasi sinum cordis habet, ubi uidet ueritatem; et alterum sinum, ubi concipit mendacium. Et ut noueritis hunc esse dolum, dictum est in Psalmis, Labia dolosa. Quid est, Labia dolosa? Sequitur, In corde et corde locuti sunt mala . Quid est, In corde et corde; nisi duplici corde? Si ergo dolus in isto non erat, sanabilem illum medicus iudicauit, non sanum. Aliud est enim sanus, aliud sanabilis, aliud insanabilis: qui egrotat cum spe, sanabilis dicitur; qui egrotat cum desperatione, insanabilis; qui autem iam sanus est, non eget medico. Medicus ergo qui uenerat sanare, uidit istum sanabilem, quia dolus in  illo non erat. Quomodo dolus in illo non erat? Si peccator est, fatetur se peccatorem. Si enim peccator est, et iustum se dicit; dolus est in ore ipsius. Ergo in Nathanele confessionem peccati laudauit, non iudicauit non esse peccatorem.

19. Propterea cum Pharisei qui sibi uidebantur iusti, reprehenderent Dominum quia miscebatur egrotis medicus, et dicerent, Ecce cum quibus manducat, cum publicanis et peccatoribus; respondit medicus phreneticis, Non est opus sanis medicus, sed male habentibus: non ueni uocare iustos, sed peccatores . Hoc est dicere, Quia uos iustos dicitis, cum sitis peccatores, sanos uos iudicatis [1 1Kb] , cum langueatis, medicinam repellitis, non sanitatem tenetis. Unde ille phariseus qui uocauerat Dominum ad prandium, sanus sibi uidebatur: egrota autem illa mulier irrupit in domum, quo non erat inuitata, et desiderio salutis facta impudens, accessit, non ad caput Domini, non ad manus, sed ad pedes; lauit eos lacrymis, tersit capillis, osculata est eos, unxit unguento, pacem fecit cum uestigiis Domini peccatrix. Reprehendit ille tanquam sanus medicum, ille phariseus qui illic discumbebat; et ait apud se: Hic si esset propheta, sciret que mulier illi pedes tetigisset. Ideo autem suspicatus erat eum ignorasse, quia non illam repulit, quasi ne immundis manibus tangeretur: nouerat autem ille, permisit se tangi, ut tactus ipse sanaret. Dominus uidens cor Pharisei, proposuit similitudinem: »Duo debitores erant cuidam feneratori; unus ei debebat quinquaginta denarios, alter quingentos: cum non haberent unde redderent, donauit ambobus; quis eum plus dilexit? Et ille: Credo, Domine, cui plus donauit. Et conuersus ad mulierem, dixit Simoni: uides istam mulierem? Intraui in domum tuam, aquam mihi ad pedes non ardisti; illa autem lacrymis lauit pedes meos, et capulis suis tersit: osculum mihi non dedisti: illa non destitit pedes meos osculari: oleum mihi non dedisti; illa pedes meos unxit unguento. Propterea dico tibi; dimittuntur ei peccata multa, quoniam dilexit multum: cui autem modicum dimittitur, modicum diligit« . Hoc est dicere, Plus egrotas, sed sanum te putas: modicum putas tibi dimitti, cum plus debitor sis. Bene ista, quia dolus in illa non erat, meruit medicinam. Quid est, dolus in illa non erat? Confitebatur peccata. Hoc et laudat in Nathanele, quod dolus in illo non erat: quia multi pharisei qui abundabant peccatis, iustos se dicebant, et dolum afferebant, per quem sanari non poterant.

20. uidit ergo iam istum in quo dolus non erat, et ait: Ecce uere Isrelita, in quo dolus non est. Dicit ei Nathanel: Une me nosti? Respondit iehsu, et dixit: Priusquam te Philippus uocaret, cum esses sub ficu, uidi te; id est, sub arbore fici. Respondit ei Nathanel, et ait: Rabbi, tu es Filius Dei, tu es rex Isrel. Aliquid magnum potuit Nathanel iste intelligere, in eo quod dictum est, Cum esses sub fici arbore, uidi te,  priusquam te Philippus uocaret. Nam talem uocem protulit, Tu es Filius Dei, tu es rex Isrel; qualem tanto post Petrus, quando ei Dominus ait, Beatus es Simon Bar Iona, quia non tibi reuelauit caro et sanguis, sed Pater meus qui est in celo . Et ibi nominauit petram, et laudauit firmamentum Ecclesie in ista fide. Hic iam dicit, Tu es Filius Dei, tu es rex Isrel. Unde? Quia dictum est ei, Antequam te Philippus uocaret, cum esses sub arbore fici, uidi te.

21. Querendum est, an aliquid significet ista arbor fici. Audite enim, fratres mei: Inuenimus arborem fici maledictam, quia sola folia habuit, et fructum non habuit . In origine humani generis Adam et Eua cum peccassent, de foliis ficulneis succinctoria sibi fecerunt : folia ergo ficulnea intelliguntur peccata. Erat autem Nathanel sub arbore fici, tanquam sub umbra mortis. uidit eum Dominus, de quo dictum est, Qui sedebant sub umbra mortis, lumen ortum est eis . Quid ergo dictum est Nathaneli? Dicis mihi, o Nathanel, Unde me nosti? Modo iam loqueris mecum, quia uocauit te Philippus. Iam quem uocauit per apostolum, ad Ecclesiam suam uidit pertinere. O tu Ecclesia, o tu Isrel, in quo dolus non est; si es populus Isrel in quo dolus non est, modo iam cognouisti Christum per Apostolos, quomodo Nathanel cognouit Christum per Philippum. Sed misericordia sua ante te uidit, quam tu eum cognosceres [1 1Kb] , cum sub peccato iaceres. Numquid enim nos prius quesiuimus Christum, et non ille nos quesiuit? Numquid nos uenimus egroti ad medicum, et non medicus ad egrotos? Nonne ouis illa perierat, et relictis nonaginta nouem pastor quesiuit illam et inuenit, quam letus in humeris reportauit? Nonne perierat drachma illa, et accendit mulier lucernam, et quesiuit in tota domo sua donec inuenit? Et cum inuenisset, Colletamini mihi, ait uicinis suis, quia inueni drachmam quam perdideram . Sic et nos sicut ouis perieramus, et sicut drachma perieramus: et pastor noster inuenit ouem, sed quesiuit ouem; mulier inuenit drachmam, sed quesiuit drachmam. Que est mulier? Caro Christi. Que est lucerna? Paraui lucernam Christo meo . Ergo quesiti sumus, ut inueniremur; inuenti loquimur. Non superbiamus, quia antequam inueniremur, perieramus, si non quereremur. Non ergo nobis dicant quos amamus, et uolumus lucrari paci Ecclesie catholice: Quid nos uultis? quid nos queritis, si peccatores sumus? Ideo uos querimus, ne pereatis: querimus, quia quesiti sumus; inuenire uos uolumus, quia inuenti sumus.

22. Itaque Nathanel cum dixisset, Unde me nosti? ait illi Dominus, Priusquam te uocaret Philippus, cum esses sub arbore fici, uidi te. O tu Isrel sine dolo, quisquis es, o popule uiuens ex fide, antequam te per Apostolos meos uocarem, cum esses sub umbra mortis, et tu me non uideres, ego te uidi. Dominus deinde dicit ei: »Quia dixi tibi, uidi te sub arbore fici, credis: maius his uidebis.« Quid est hoc, »maius his uidebis? Et dicit ei: Amen, amen dico uobis, uidebitis  celum apertum, et Angelos ascendentes et descendentes super Filium hominis.« Fratres, nescio quid maius dixi, quam est, sub arbore fici uidi te. Plus enim est quod nos Dominus uocatos iustificauit, quam quod uidit iacentes sub umbra mortis. Quid enim nobis proderat si ibi remansissemus, ubi nos uidit? Numquid non iaceremus? Quid est hoc maius? Quando uidimus Angelos ascendentes et descendentes super Filium hominis?

23. Iam aliquando de his ascendentibus et descendentibus Angelis dixeram; sed ne obliti fueritis, breuiter dico tanquam commemorans: pluribus enim dicerem si non commemorarem, sed modo insinuarem. Scalas uidit Iacob per somnium, et in ipsis scalis uidit Angelos ascendentes et descendentes; et lapidem quem sibi posuerat ad caput, unxit . Audistis quia Messias Christus est, audistis quia unctus Christus est. Non enim sic posuit lapidem unctum, ut ueniret et adoraret: alioquin idololatria esset, non significatio Christi. Facta est ergo significatio, quo usque oportuit fieri significationem, et significatus est Christus. Lapis unctus, sed non in idolum. Lapis unctus: lapis quare? Ecce pono in Sion lapidem electum, pretiosum, et qui crediderit in illum, non confundetur . Quare unctus? Quia Christus a chrismate. Quid autem uidit tunc in scalis? Ascendentes et descendentes Angelos. Sic est et Ecclesia, fratres: Angeli Dei, boni predicatores, predicantes Christum; hoc est, super Filium hominis ascendunt et descendunt. Quomodo ascendunt, et quomodo descendunt? Ex uno habemus exemplum: audi apostolum Paulum; quod in ipso inuenerimus, hoc de ceteris ueritatis predicatoribus credamus. uide Paulum ascendentem: »Scio hominem in Christo ante annos quatuordecim raptum fuisse usque in tertium celum, siue in corpore, siue extra corpus nescio, Deus scit: et audisse ineffabilia uerba que non licet homini loqui« . Ascendentem audistis, descendentem audite. »Non potui loqui uobis quasi spiritualibus, sed quasi carnalibus: quasi paruulis in Christo lac uobis potum dedi, non escam« . Ecce descendit qui ascenderat. Quere quo ascenderat. Usque in tertium celum. Quere quo descenderit. Usque ad lac paruulis dandum. Audi quia descendit: Factus sum paruulus, inquit, in medio uestrum, tanquam si nutrix foueat filios suos . uidemus enim et nutrices et matres descendere ad paruulos: et si norunt latina uerba dicere, decurtant illa, et quassant quodammodo linguam suam, ut possint de lingua diserta fieri blandimenta puerilia; quia si sic dicant, non audit infans, sed nec proficit infans. Et disertus aliquis pater, si sit tantus orator ut lingua illius fora concrepent, et tribunalia concutiantur; si habeat paruulum filium, cum ad domum redierit, seponit forensem eloquentiam quo ascenderat, et lingua puerili descendit ad paruulum. Audi uno loco ipsum Apostolum ascendentem et descendentem, in una sententia: »Siue enim, inquit, mente excessimus, Deo: siue temperantes  sumus, uobis« . Quid est, »mente excessimus, Deo?« Ut illa uideamus »que non licet homini loqui.« Quid est, »temperantes sumus, uobis? Numquid iudicaui me aliquid scire inter uos, nisi Iesum Christum, et hunc crucifixum« ? Si ipse Dominus ascendit et descendit; manifestum est quia et predicatores ipsius ascendunt imitatione, descendunt predicatione.

24. Et si aliquanto uos diutius tenuimus, consilii fuit ut importune hore transirent: arbitramur iam illos [1 1Kb] peregisse uanitatem suam. Nos autem, fratres, quando pasti sumus epulis salutaribus, que restant agamus, ut diem dominicum solemniter impleamus in gaudiis spiritualibus, et comparemus gaudia ueritatis cum gaudiis uanitatis: et si horremus, doleamus; si dolemus, oremus; si oramus, exaudiamur; si exaudimur, et illos lucramur.



TRACTATUS uIII. Ab eo Euangelii loco, Et die tertia nuptie facte sunt in Cana Galilee; usque ad id, Quid mihi et tibi est, mulier? nondum uenit hora mea. Cap. II, u\. 1-4.

1. Miraculum quidem Domini nostri Iesu Christi, quo de aqua uinum fecit, non est mirum eis qui nouerunt quia Deus fecit. Ipse enim fecit uinum illo die in nuptiis in sex illis hydriis, quas impleri aqua precepit , qui omni anno facit hoc in uitibus. Sicut enim quod miserunt ministri in hydrias, in uinum conuersum est opere Domini; sic et quod nubes fundunt, in uinum conuertitur eiusdem opere Domini. Illud autem non miramur, quia omni anno fit: assiduitate amisit admirationem. Nam et considerationem maiorem inuenit, quam id quod factum est in hydriis aque. Quis est enim qui considerat opera Dei, quibus regitur et administratur totus hic mundus, et non obstupescit obruiturque miraculis? Si consideret uim unius grani, cuiuslibet seminis, magna quedam res est, horror est consideranti. Sed quia homines in aliud intenti perdiderunt considerationem operum Dei, in qua darent laudem quotidie Creatori; tanquam seruauit sibi Deus inusitata quedam que faceret, ut tanquam dormientes homines, ad se colendum mirabilius excitaret. Mortuus resurrexit, mirati sunt homines: tot quotidie nascuntur, et nemo miratur. Si consideremus prudentius, maioris miraculi est esse qui non erat, quam reuiuiscere qui erat. Idem tamen Deus Pater Domini nostri Iesu Christi per uerbum suum facit omnia hec, et regit qui creauit. Priora miracula fecit per uerbum suum Deum apud se: posteriora miracula fecit per ipsum uerbum suum, incarnatum, et propter nos hominem factum. Sicut miramur que facta sunt per hominem. Iesum, miremur que facta sunt per Deum Iesum. Per Deum Iesum facta sunt celum et terra, mare, et omnis ornatus celi, opulentia terre, fecunditas maris; omnia hec que oculis adiacent, per Iesum Deum facta sunt. Et uidemus hec, et si est in nobis Spiritus  ipsius, sic nobis placent ut artifex laudetur: non ut ad opera conuersi ab artifice auertamur, et faciem quodammodo ponentes ad ea que fecit, dorsum ponamus ad eum qui fecit.

2. Et hec quidem uidemus, et adiacent oculis: quid illa que non uidemus, sicut sunt Angeli, uirtutes, Potestates, Dominationes, omnisque habitator fabrice huius supercelestis, non adiacens oculis nostris? Quanquam sepe et Angeli, quando oportuit, demonstrauerunt se hominibus. Nonne Deus et per uerbum suum, id est, unicum Filium suum Dominum nostrum Iesum Christum fecit hec omnia? Quid ipsa anima humana, que non uidetur, et per opera que exhibet in carne, magnam prebet admirationem bene considerantibus, a quo facta est, nisi a Deo? et per quem facta est, nisi per Filium Dei? Nondum dico de anima hominis. Cuiusuis pecoris anima quomodo regit molem suam! sensus omnes exserit, oculos ad uidendum, aures ad audiendum, nares ad percipiendum odorem, oris iudicium ad sapores discernendos, membra denique ipsa ad peragenda officia sua. Numquid hec corpus, et non anima, id est, habitatrix corporis agit? Nec tamen uidetur oculis, et ex his que agit, admirationem mouet. Accedat iam consideratio tua etiam ad animam humanam, cui tribuit Deus intellectum cognoscendi Creatorem suum, dignoscendi et distinguendi inter bonum et malum, hoc est inter iustum et iniustum: quanta agit per corpus! Attendite uniuersum orbem terrarum ordinatum in ipsa humana republica: quibus administrationibus, quibus ordinibus potestatum, conditionibus ciuitatum, legibus, moribus, artibus! Hoc totum per animam geritur, et hec uis anime non uidetur. Cum subtrahitur corpori, cadauer iacet: cum autem adest corpori, primo condit quodammodo putores. Corruptibilis est enim omnis caro, in putredines defluit, nisi quodam condimento anime teneatur. Sed hoc commune illi est cum pecoris anima: illa magis miranda que dixi, que ad mentem et intellectum pertinent; ubi etiam ad imaginem Creatoris sui renouatur, ad cuius imaginem factus est homo . Quid erit hec uis anime, cum et corpus hoc induerit incorruptionem, et mortale hoc induerit immortalitatem ? Si tanta potest per carnem corruptibilem, quid poterit per corpus spirituale post resurrectionem mortuorum? Hec tamen anima, ut dixi, admirabilis nature atque substantie, inuisibilis res est et intelligibilis: et hec tamen per Iesum Deum facta est, quia ipse est uerbum Dei. Omnia per ipsum facta sunt, et sine ipso factum est nichil .

3. Cum ergo tanta uideamus facta per Deum Iesum, quid miramur aquam in uinum conuersam per hominem Iesum? Neque enim sic factus est homo, ut perderet quod Deus erat: accessit illi homo, non amissus est Deus. Ipse ergo fecit hoc, qui illa omnia. Non itaque miremur quia Deus fecit; sed amemus quia inter nos fecit, et propter nostram reparationem fecit. Aliquid enim et in ipsis factis innuit nobis. Puto quia non sine causa uenit ad nuptias. Excepto miraculo, aliquid in ipso facto mysterii et sacramenti  latet. Pulsemus ut aperiat, et de uino inuisibili inebriet nos: quia et nos aqua eramus, et uinum nos fecit, sapientes nos fecit; sapimus enim fidem ipsius, qui prius insipientes eramus. Et forte ad ipsam sapientiam pertinet, cum honore Dei, et cum laude maiestatis eius, et cum caritate potentissime misericordie eius, intelligere quid sit gestum in hoc miraculo.

4. Dominus inuitatus ad nuptias uenit. Quid mirum si in illam domum ad nuptias uenit, qui in hunc mundum ad nuptias uenit? Si enim non uenit ad nuptias, non hic habet sponsam. Et quid est quod ait Apostolus, Aptaui uos uni uiro, uirginem castam exhibere Christo? Quid est quod timet ne uirginitas sponse Christi per astutiam diaboli corrumpatur? Timeo, inquit, ne sicut serpens Euam seduxit astutia sua, sic et uestre mentes corrumpantur a simplicitate et castitate que est in Christo . Habet ergo hic sponsam quam redemit sanguine suo, et cui pignus dedit Spiritum sanctum . Eruit eam de mancipatu diaboli: mortuus est propter delicta eius, resurrexit propter iustificationem eius . Quis offeret tanta sponse sue? Offerant homines quelibet ornamenta terrarum; aurum, argentum, lapides pretiosos, equos, mancipia, fundos, predia: numquid aliquis offeret sanguinem suum? Si enim sanguinem suum sponse dederit, non erit qui ducat uxorem. Dominus autem securus moriens, dedit sanguinem suum pro ea quam resurgens haberet, quam sibi iam coniunxerat in utero uirginis. uerbum enim sponsus, et sponsa caro humana; et utrumque unus Filius Dei, et idem filius hominis: ubi factus est caput Ecclesie, ille uterus uirginis Marie thalamus eius, inde processit tanquam sponsus de thalamo suo, sicut Scriptura predixit, Et ipse tanquam sponsus procedens de thalamo suo, exsultauit ut gigas ad currendam uiam ; de thalamo processit uelut sponsus, et inuitatus uenit ad nuptias.

5. Certi sacramenti gratia, uidetur matrem de qua sponsus processit, non agnoscere, et dicere illi, Quid mihi et tibi est, mulier? nondum uenit hora mea. Quid est hoc? ideone uenit ad nuptias, ut doceret matres contemni? Utique ad cuius nuptias uenerat, ideo ducebat uxorem, ut filios procrearet; et ab eis quos ut procrearet optabat, utique honorari cupiebat: ille ergo uenerat ad nuptias, ut exhonoraret matrem, cum propter filios habendos, quibus reddere honorem parentibus imperat Deus, ipse nuptie celebrentur, et ducantur uxores? Procul dubio, fratres, latet ibi aliquid. Nam tanta res est, ut quidam, quos cauendos premonuit Apostolus, sicut supra commemorauimus, dicens, Timeo ne sicut serpens Euam seduxit astutia sua, sic et uestre mentes corrumpantur a simplicitate et castitate que est in Christo, derogantes Euangelio, et dicentes quod iehsu non sit natus de Maria uirgine, hinc argumentum sumere conarentur erroris sui, ut dicerent, Quomodo erat mater eius, cui dixit, Quid mihi et tibi est, mulier? Respondendum ergo est eis, et disserendum quare hoc dixerit Dominus; ne sibi  aliquid aduersus sanam fidem insanientes inuenisse uideantur, unde sponse uirginis castitas corrumpatur, id est, unde fides Ecclesie uioletur. Reuera enim, fratres, corrumpitur fides eorum qui preponunt mendacium ueritati. Nam isti qui uidentur sic honorare Christum, ut negent eum carnem habuisse, nichil aliud eum quam mendacem predicant. Qui ergo mendacium edificant in hominibus, quid ab eis expellunt, nisi ueritatem? Immittunt diabolum, excludunt Christum; immittunt adulterum, excludunt sponsum: paranymphi scilicet, uel potius lenones serpentis. Ad hoc enim loquuntur ut serpens possideat, Christus excludatur. Quomodo possidet serpens? Quando possidet mendacium. Quando possidet falsitas, serpens possidet: quando possidet ueritas, Christus possidet. Ipse enim dixit, Ego sum ueritas : de illo autem dixit, Et in ueritate non stetit, quia ueritas non est in eo . Sic est autem ueritas Christus, ut totum uerum accipias in Christo. uerum uerbum, Deus equalis Patri, uera anima, uera caro, uerus homo, uerus Deus, uera natiuitas, uera passio, uera mors, uera resurrectio. Si aliquid horum dixeris falsum, intrat putredo, de ueneno serpentis nascuntur uermes mendaciorum, et nichil integrum remanebit.

6. Quid est ergo, inquit, quod ait Dominus, Quid mihi et tibi est, mulier? Forte in eo quod sequitur ostendit nobis Dominus quare hoc dixerit: Nondum, inquit, uenit hora mea. Sic enim ait, Quid mihi et tibi est, mulier? nondum uenit hora mea. Et hoc cur dictum sit, requirendum est. Prius ergo hinc resistamus hereticis. Quid dicit serpens ueternosus, uenenorum insibilator et inspirator antiquus? quid dicit? Non habuit matrem feminam iehsu. Unde probas? Quia dixit, inquit, Quid mihi et tibi est, mulier? Quis hoc narrauit, ut credamus quia hoc dixit? quis hoc narrauit? Nempe Ioannes euangelista. At ipse Ioannes euangelista dixit, Et erat ibi mater Iesu. Nam ita narrauit: Altera die nuptie facte sunt in Cana Galilee, et erat ibi mater Iesu. uenerat autem illuc inuitatus ad nuptias cum discipulis suis. Tenemus duas sententias ab Euangelista prolatas. Erat ibi mater Iesu, Euangelista dixit: quid dixerit matri sue iehsu, ipse Euangelista dixit. Et quomodo dixit respondisse matri sue Iesum, ut primo diceret, Ait illi mater eius, uidete, fratres, ut aduersus linguam serpentis munitam uirginitatem cordis habeatis. Illic in ipso Euangelio eo ipso euangelista narrante dicitur, Erat ibi mater Iesu; et, Dixit illi mater eius. Quis hoc narrauit? Ioannes euangelista. Et quid respondit matri iehsu? Quid mihi et tibi est, mulier? Quis hoc narrat? Idem ipse Ioannes euangelista. O Euangelista fidelissime et ueracissime, tu mihi narras dixisse Iesum, Quid mihi et tibi est, mulier? cur ei apposuisti matrem quam non agnoscit? Nam tu dixisti quia ibi erat mater Iesu, et quia dixit ei mater eius: cur non potius dixisti, Erat ibi Maria; et, Dixit ei Maria? Utrumque tu narras, et, Dixit ei mater eius; et, Respondit ei iehsu, Quid mihi et tibi est, mulier? Quare hoc, nisi quia  utrumque uerum est? Illi autem in eo uolunt credere Euangeliste, quod narrat Iesum dixisse matri, Quid mihi et tibi est, mulier? et in eo nolunt credere Euangeliste quod ait, Erat ibi mater Iesu; et, Dixit ei mater eius. Quis est autem qui resistit serpenti et tenet ueritatem, cuius uirginitas cordis non corrumpitur astutia diaboli? Qui utrumque uerum credit; et quia erat ibi mater Iesu, et quia illud respondit matri iehsu. Sed si nondum intelligit quemadmodum dixerit iehsu, Quid mihi et tibi est, mulier? interim credat quod dixerit, et quod matri dixerit. Sit primo pietas in credente, et erit fructus in intelligente.

7. Interrogo uos, o fideles Christiani, Erat ibi mater Iesu? respondete, Erat. Unde scitis? respondete, Hoc loquitur Euangelium. Quid respondit matri iehsu? respondete, Quid mihi et tibi est, mulier? nondum uenit hora mea. Et hoc unde scitis? respondete, Hoc loquitur Euangelium. Nullus uobis corrumpat hanc fidem, si uultis sponso seruare castam uirginitatem. Si autem queritur a uobis, cur hoc matri responderit; dicat qui intelligit: qui autem nondum intelligit, firmissime tamen credat, hoc respondisse, et tamen matri respondisse Iesum. Hac pietate merebitur etiam intelligere cur ita responderit, si orando pulset, et non rixando accedat ad ostium ueritatis. Tantum caueat, ne dum se putat scire, aut erubescit nescire cur ita responderit, cogatur credere aut Euangelistam fuisse mentitum qui ait, Erat ibi mater Iesu: aut ipsum Christum falsa morte passum propter delicta nostra, et falsas cicatrices ostendisse propter iustificationem nostram; falsumque dixisse, Si manseritis in uerbo meo, uere discipuli mei estis; et cognoscetis ueritatem, et ueritas liberabit uos . Si enim falsa mater, falsa caro, falsa mors, falsa uulnera passionis, false cicatrices resurrectionis; non ueritas credentes in eum, sed potius falsitas liberabit. Imo uero falsitas cedat ueritati, et confundantur omnes qui propterea se uolunt uideri ueraces, quia Christum conantur demonstrare fallacem; et nolunt sibi dici, Non uobis credimus quia mentimini; cum ipsam ueritatem dicant esse mentitam. Quibus tamen si dicamus, Unde nostis dixisse Christum, Quid mihi et tibi est, mulier? Euangelio se credidisse respondent. Cur non credunt Euangelio dicenti, Erat ibi mater Iesu; et, Dixit ei mater eius? Aut si hoc mentitur Euangelium, quomodo ei creditur quod dixerit iehsu, Quid mihi et tibi est, mulier? Cur non potius miseri, et quod ita non extranee, sed matri Dominus responderit, fideliter credunt; et cur ita responderit, pie querunt? Multum enim interest inter eum qui dicit, uolo scire quare Christus hoc matri responderit; et eum qui dicit, Scio quod hoc Christus non matri responderit. Aliud est intelligere uelle quod clausum est, aliud nolle credere quod apertum est. Qui dicit, Scire uolo cur ita Christus matri responderit, aperiri sibi uult Euangelium cui credit: qui autem dicit, Scio quod hoc Christus non matri responderit, ipsum Euangelium arguit de mendacio, ubi credidit quod Christus ita responderit.

 8. Iam ergo si placet, fratres, illis repulsis, et in sua cecitate errantibus semper, nisi humiliter sanentur, nos queramus, quare Dominus noster sic matri responderit. Ille singulariter natus de Patre sine matre, de matre sine patre; sine matre Deus, sine patre homo; sine matre ante tempora, sine patre in fine temporum. Quod respondit, matri respondit: quia, Erat ibi mater Iesu; et, Dixit ei mater eius. Hoc totum Euangelium loquitur. Illic nouimus quia erat ibi mater Iesu, ubi nouimus quod dixerit ei, Quid mihi et tibi est, mulier? nondum uenit hora mea. Totum credamus, et quod nondum intelligimus requiramus. Et primum hoc uidete, ne forte quomodo inuenerunt Manichei occasionem perfidie sue, quia dixit Dominus, Quid mihi et tibi est, mulier? sic inueniant mathematici occasionem fallacie sue, quia dixit, Nondum uenit hora mea. Et si hoc secundum mathematicos dixit, sacrilegium fecimus incendendo codices eorum. Si autem recte fecimus, sicut Apostolorum temporibus factum est ; non secundum eos dixit Dominus, Nondum uenit hora mea. Dicunt enim uaniloqui et seducti seductores, uides quia sub fato erat Christus, qui dicit, Nondum uenit hora mea. Quibus ergo prius respondendum est; hereticis, an mathematicis? Utrique enim a serpente illo ueniunt, uolentes corrumpere uirginitatem cordis Ecclesie, quam habet in integra fide. Primo si placet, eis quos proposueramus, quibus quidem iam ex magna parte respondimus. Sed ne arbitrentur nos non habere quid dicamus de his uerbis que Dominus matri respondit, uos magis aduersus illos instruimus: nam illis refellendis, puto quod sufficiant que iam dicta sunt.

9. Cur ergo ait matri filius, Quid mihi et tibi est, mulier? nondum uenit hora mea. Dominus noster iehsu Christus, et Deus erat et homo: secundum quod Deus erat, matrem non habebat; secundum quod homo erat, habebat. Mater ergo erat carnis, mater humanitatis, mater infirmitatis quam suscepit propter nos. Miraculum autem quod facturus erat, secundum diuinitatem facturus erat, non secundum infirmitatem; secundum quod Deus erat, non secundum quod infirmus natus erat. Sed infirmum Dei fortius est hominibus . Miraculum ergo exigebat mater; at ille tanquam non agnoscit uiscera humana, operaturus facta diuina; tanquam dicens, Quod de me facit miraculum, non tu genuisti, diuinitatem meam non tu genuisti: sed quia genuisti infirmitatem meam, tunc te cognoscam, cum ipsa infirmitas pendebit in cruce: hoc est enim, Nondum uenit hora mea. Tunc enim cognouit, qui utique semper nouerat. Et antequam de illa natus esset, in predestinatione nouerat matrem; et antequam ipse Deus crearet, de qua ipse homo crearetur, nouerat matrem: sed ad quamdam horam in mysterio non agnoscit; et ad quamdam horam que nondum uenerat, in mysterio rursus agnoscit. Tunc enim agnouit, quando illud quod peperit moriebatur. Non enim moriebatur per quod facta erat Maria, sed moriebatur quod factum erat ex Maria: non moriebatur eternitas  diuinitatis, sed moriebatur infirmitas carnis. Illud ergo respondit, discernens in fide credentium, quis, qua uenerit. uenit enim per matrem feminam, Deus et Dominus celi et terre. Secundum quod Dominus mundi, quod Dominus celi et terre, Dominus utique et Marie; secundum quod creator celi et terre, creator et Marie: secundum autem quod dictum est, Factum ex muliere, factum sub Lege , filius Marie. Ipse Dominus Marie, ipse filius Marie: ipse creator Marie, ipse creatus ex Maria. Noli mirari quia et filius et Dominus: sicut enim Marie, ita et Dauid dictus est filius; et ideo Dauid filius, quia Marie filius. Audi Apostolum aperte dicentem. Qui factus est ei ex semine Dauid secundum carnem . Audi eum et Dominum Dauid; dicat hoc ipse Dauid: Dixit Dominus Domino meo, Sede ad dexteram meam . Et ipse iehsu hoc proposuit Iudeis, et eos inde conuicit . Quomodo ergo Dauid et filius et dominus; filius Dauid secundum carnem, dominus Dauid secundum diuinitatem: sic Marie filius secundum carnem, et Marie dominus secundum maiestatem. Quia ergo non erat illa mater diuinitatis, et per diuinitatem futurum erat miraculum quod petebat; respondit ei, Quid mihi et tibi est, mulier? sed ne putes quod te negem matrem, Nondum uenit hora mea: ibi enim te agnoscam, cum pendere in cruce ceperit infirmitas cuius mater es. Probemus si uerum est. Quando passus est Dominus, sicut idem euangelista dicit, qui nouerat matrem Domini, et qui nobis insinuauit etiam in his nuptiis matrem Domini, ipse narrat: Erat, inquit, illic circa crucem mater Iesu, et ait iehsu matri sue, Mulier, ecce filius tuus: et ad discipulum, Ecce mater tua . Commendat matrem discipulo: commendat matrem prior matre moriturus, et ante matris mortem resurrecturus; commendat homo homini hominem. Hoc pepererat Maria. Illa hora iam uenerat, de qua tunc dixerat, Nondum uenit hora mea.

10. Quantum arbitror, fratres, responsum est hereticis: mathematicis respondeamus. Et ipsi unde conantur conuincere quia sub fato erat iehsu? Quia ipse ait, inquiunt, Nondum uenit hora mea. Ergo illi credimus; et si dixisset, Horam non habeo, exclusisset mathematicos: sed ecce, inquiunt, ipse dixit, Nondum uenit hora mea. Si ergo dixisset, Horam non habeo, exclusisset mathematicos, non esset unde calumniarentur: nunc uero quia dixit, Nondum uenit hora mea, contra ipsius uerba quid possumus dicere? Mirum est quod mathematici credendo uerbis Christi, conantur conuincere Christianos quod sub hora fatali uixerit Christus. Credant ergo Christo dicenti, Potestatem habeo ponendi animam meam, et iterum sumendi eam: nemo tollit eam a me, sed ego pono eam a meipso, et iterum sumo eam . Ergone ista potestas sub fato est? Ostendant hominem qui potestatem habeat quando moriatur, quamdiu uiuat: omnino non ostendent. Credant ergo Deo dicenti, Potestatem habeo ponendi animam meam, et iterum sumendi eam: et querant quare sit dictum, Nondum uenit hora mea, nec ideo iam sub fato ponant conditorem celi, creatorem  atque ordinatorem siderum. Quia si esset fatum de sideribus, non poterat esse sub necessitate siderum conditor siderum. Adde quia non solum Christus non habuit quod appellas fatum; sed nec tu, aut ego, aut ille, aut quisquam hominum.

11. uerumtamen seducti seducunt, et proponunt fallacias hominibus: tendunt ad capiendos homines, et hoc in plateis. Nam qui tendunt ad capiendas feras, uel in siluis atque in solitudine id agunt: quam infeliciter uani sunt homines, quibus capiendis in foro tenditur! Nummos accipiunt, cum se homines hominibus uendunt; dant isti nummos, ut se uanitatibus uendant. Intrant enim ad mathematicum, ut emant sibi dominos, quales mathematico dare placuerit; uel Saturnum, uel Iouem, uel Mercurium, uel si quid aliud sacrilegi nominis. Intrauit liber, ut nummis datis seruus exiret. Imo uero non intraret, si liber esset: sed intrauit quo eum dominus error, et domina cupiditas traxit. Unde et ueritas dicit: Omnis qui facit peccatum, seruus est peccati .

12. Quare ergo dixit, Nondum uenit hora mea? Magis quia in potestate habebat quando moreretur, nondum uidebat esse opportunum ut illa potestate uteretur. Quomodo nos, fratres, uerbi gratia, sic loquimur, Iam certa hora est, qua exeamus ut celebremus sacramenta? Si ante exeamus quam opus est, nonne peruersi et preposteri sumus? Quia ergo non facimus, nisi quando opportunum est; propterea in his agendis, cum ita loquimur, fatum consideramus? Quid est ergo, Nondum uenit hora mea? Quando ego scio opportunum me pati, quando passio mea utilis erit, nondum uenit ipsa hora; tunc uoluntate patiar: ut utrumque serues [1 1Kb] , et, Nondum uenit hora mea; et, Potestatem habeo ponendi animam meam, et iterum sumendi eam. uenerat ergo habens in potestate quando moreretur. At si ante moreretur quam discipulos elegisset, certe preposterum esset: si esset homo qui non haberet in potestate horam suam, posset ante mori quam discipulos elegisset; et si forte moreretur iam electis eruditisque discipulis, prestaretur ei, non ipse hoc faceret. At uero qui uenerat in manu habens quando iret, quando rediret, quo usque excurreret, cui paterent inferi, non tantum morienti, sed et resurgenti, ut nobis ostenderet spem immortalitatis Ecclesie sue, in capite ostendit quod membra exspectare deberent. Resurget etiam in ceteris membris, qui resurrexit in capite. Hora ergo nondum uenerat, opportunitas nondum erat. uocandi erant discipuli, annuntiandum erat regnum celorum, faciende erant uirtutes, commendanda erat diuinitas Domini in miraculis, commendanda erat humanitas Domini in ipsa compassione mortalitatis. Ille enim qui esuriebat, quia homo erat, pauit quinque panibus tot millia, quia Deus erat: qui dormiebat, quia homo erat, uentis et fluctibus imperabat, quia Deus erat. Hec omnia commendanda erant prius, ut esset quod scriberent Euangeliste, quod predicaretur Ecclesie. At ubi tantum fecit, quantum sufficere iudicauit; uenit hora non necessitatis, sed uoluntatis,  non conditionis, sed potestatis.

13. Quid ergo, fratres, quia illis et illis respondimus, nichil dicemus quid sibi uelint hydrie, quid aqua in uinum conuersa, quid architriclinus, quid sponsus, quid mater Iesu in mysterio, quid ipse nuptie! Dicenda sunt omnia, sed onerandi non estis. uolui quidem in nomine Christi et hesterno die, quo solet sermo deberi Charitati uestre, id agere uobiscum, sed non sum permissus necessitatibus quibusdam impedientibus. Si ergo placet Sanctitati uestre, hoc quod ad mysterium pertinet huius facti, in crastinum differamus, et non oneremus et uestram et nostram infirmitatem. Sunt forte hodie multi qui propter solemnitatem, diei, non propter audiendum sermonem conuenerunt. Crastino qui uenient, ueniant audituri; ut nec fraudemus studiosos, nec grauemus fastidiosos.



TRACTATUS IX. In eamdem Euangelii lectionem. Quid mysterii sit in miraculo facto in nuptiis apud Cana Galilee. Cap. II, u\. 1-11.

1. Adsit Dominus Deus noster, ut donet nobis reddere quod promisimus. Hesterno enim die, si meminit Sanctitas uestra, cum temporis excluderemur angustia, ne sermonem inchoatum impleremus, in hodiernum distulimus, ut ea que in hoc facto euangelice lectionis mystice in sacramentis posita essent, ipso adiuuante aperirentur. Non itaque opus est iam immorari diutius in commendando Dei miraculo. Ipse est enim Deus qui per uniuersam creaturam quotidiana miracula facit, que hominibus non facilitate, sed assiduitate uiluerunt: rara autem que facta sunt ab eodem Domino, id est a uerbo propter nos incarnato, maiorem stuporem hominibus attulerunt: non quia maiora erant, quam sunt ea que quotidie in creatura facit, sed quia ista que quotidie fiunt, tanquam naturali cursu peraguntur; illa uero efficacia potentie tanquam presentis exhibita uidentur oculis hominum. Diximus, sicut meministis, resurrexit unus mortuus, obstupuerunt homines; cum quotidie nasci qui non erant, nemo miretur. Sic aquam in uinum conuersam quis non miretur, cum hoc annis omnibus Deus in uitibus faciat? Sed quia omnia que fecit Dominus iehsu, non solum ualent ad excitanda corda nostra miraculis, sed etiam ad edificanda in doctrina fidei; scrutari nos oportet quid sibi uelint illa omnia, id est, quid significent. Horum enim omnium significationes, sicut recordamini, in hodiernum distulimus.

2. Quod Dominus inuitatus uenit ad nuptias, etiam excepta mystica significatione, confirmare uoluit quod ipse fecit nuptias [1 1Kb] . Futuri enim erant, de quibus dixit Apostolus, prohibentes nubere , et dicentes quod malum essent nuptie, et quod diabolus eas fecisset: cum idem Dominus dicat in Euangelio, interrogatus utrum liceat homini dimittere uxorem suam ex qualibet causa, non licere excepta causa fornicationis. In qua responsione, si meministis, hoc ait: Quod Deus coniunxit, homo non separet .  Et qui bene eruditi sunt in fide catholica, nouerunt quod Deus fecerit nuptias, et sicut coniunctio a Deo, ita diuortium a diabolo sit. Sed propterea in causa fornicationis licet uxorem dimittere, quia ipsa esse uxor prior noluit, que fidem coniugalem marito non seruauit. Nec ille que uirginitatem Deo uouent, quanquam ampliorem gradum honoris et sanctitatis in Ecclesia teneant, sine nuptiis sunt: nam et ipse pertinent ad nuptias cum tota Ecclesia, in quibus nuptiis sponsus est Christus. Ac per hoc ergo Dominus inuitatus uenit ad nuptias, ut coniugalis castitas firmaretur, et ostenderetur sacramentum nuptiarum: quia et illarum nuptiarum sponsus personam Domini figurabat, cui dictum est, Seruasti uinum bonum usque adhuc. Bonum enim uinum Christus seruauit usque adhuc, id est, Euangelium suum.

3. Iam enim incipiamus ipsa sacramentorum operta detegere, quantum ille donat in cuius nomine uobis promisimus. Erat prophetia antiquis temporibus, et a prophetie dispensatione nulla tempora cessauerunt: sed illa prophetia, quando in illa Christus non intelligebatur, aqua erat. In aqua enim uinum quodammodo latet. Dicit Apostolus quid intelligamus in ista aqua: »Usque ad hodiernum, inquit, diem, quamdiu legitur Moyses, idipsum uelamen super cor eorum positum est; quod non reuelatur [1 1Kb] , quia in Christo euacuatur. Et cum transieris [2 1Kb] , inquit, ad Dominum, auferetur uelamen« . uelamen dicit adopertionem prophetie, ut non intelligeretur. Tollitur uelamen, cum transieris ad Dominum: sic tollitur insipientia, cum transieris ad Dominum, et quod aqua erat, uinum tibi fit. Lege libros omnes propheticos, non intellecto Christo, quid tam insipidum et fatuum inuenies? Intellige ibi Christum, non solum sapit quod legis, sed etiam inebriat; mutans mentem a corpore, ut preterita obliuiscens, in ea que ante sunt extendaris .

4. Ergo prophetia ab antiquis temporibus, ex quo prorsus currit ordo nascentium in genere humano, de Christo non tacuit: sed occultum ibi erat; adhuc enim erat aqua. Unde probamus quod omnibus temporibus superioribus usque ad etatem qua Dominus uenit, prophetia de illo non defuit? Ipso Domino dicente. Cum enim resurrexisset a mortuis, inuenit discipulos dubitantes de ipso quem secuti erant. uiderunt enim eum mortuum, et non sperauerunt resurrecturum, et tota spes eorum concidit. Unde ille latro laudatus, ipso die meruit esse in paradiso? Quia in cruce fixus tunc confessus est Christum , quando de illo discipuli dubitauerunt. Ergo inuenit eos nutantes, et quodammodo arguentes seipsos quod in illo redemptionem sperauerant. Dolebant tamen eum sine culpa occisum, quia nouerant innocentem. Et hoc ipsi post resurrectionem  dixerunt, cum quosdam eorum tristes inuenisset in uia: »Tu solus peregrinaris in Ierusalem, et non cognouisti que facta sunt in illa istis diebus? Ille autem dixit eis: Que? Illi autem dixerunt: De Iesu Nazareno, qui fuit uir propheta, potens in factis et dictis in conspectu Dei et uniuersi populi, quomodo hunc tradiderunt sacerdotes et principes nostri in damnationem mortis, et cruci eum fixerunt. Nos autem sperabamus, quia ipse erat qui redempturus esset Isrel; et nunc tertius dies agitur hodie [1 1Kb] , ex quo hec facta sunt.« Hec atque alia cum dixisset unus ex duobus quos inuenit in uia euntes ad propinquum castellum; respondit ipse et ait: »O insensati et tardi corde ad credendum super omnia que locuti sunt Prophete! nonne hec omnia oportebat pati Christum, et introire in claritatem suam? Et fuit incipiens a Moyse et omnibus Prophetis, interpretans illis in omnibus Scripturis, que de ipso erant.« Item alio loco, cum etiam palpari se manibus discipulorum uoluit, ut crederent quia in corpore resurrexerat: »Hi sunt, inquit, sermones, quos locutus sum ad uos, cum adhuc essem uobiscum, quia oporteret impleri omnia que scripta sunt in Lege Moysi, et Prophetis, et Psalmis de me. Tunc adaperuit illis sensum, ut intelligerent Scripturas, et dixit illis: Quia sic scriptum est, pati Christum [2 1Kb] , et resurgere a mortuis tertia die, et predicari in nomine eius penitentiam et remissionem peccatorum in omnes gentes, incipiens ab Ierusalem.«

5. His ex Euangelio, que certe manifesta sunt, intellectis, patebunt illa omnia mysteria que in isto miraculo Domini latent. uidete quid ait, quia oportebat impleri in Christo que de illo scripta sunt. Ubi scripta sunt? In Lege, inquit, et Prophetis, et Psalmis. Nihil Scripturarum ueterum pretermisit. Illa erat aqua; et ideo dicti sunt illi a Domino insensati, quia eis adhuc aqua sapiebat, non uinum. Quomodo autem fecit de aqua uinum? Cum aperuit eis sensum, et exposuit eis Scripturas, incipiens a Moyse per omnes Prophetas. Unde iam inebriati dicebant, Nonne cor nostrum erat ardens in uia, cum aperiret nobis Scripturas ? Intellexerunt enim Christum in his Libris in quibus eum non nouerant. Mutauit ergo aquam in uinum Dominus noster iehsu Christus, et sapit quod non sapiebat, inebriat quod non inebriabat. Si enim iussisset inde aquam effundi, et sic ipse mitteret uinum ex occultis creature sinibus, unde fecit et panem quando saturauit tot millia: non enim quinque panes habebant quinque millium hominum saturitatem, aut saltem duodecim cophinos plenos , sed omnipotentia Domini quasi fons panis erat; sic posset et effusa aqua uinum infundere: quod si fecisset, uideretur Scripturas ueteres improbasse. Cum autem ipsam aquam conuertit in uinum, ostendit nobis quod et Scriptura uetus ab ipso est: nam iussu ipsius implete sunt hydrie. A Domino quidem et illa Scriptura; sed nichil sapit, si  non ibi Christus intelligatur.

6. Intendite autem quod ipse ait, Que scripta sunt in Lege, et Prophetis, et Psalmis de me. Nouimus autem Legem ex quibus temporibus narret, id est, ab exordio mundi: In principio fecit Deus celum et terram . Inde usque ad hoc tempus quod nunc agimus, sexta etas est, ut sepe audistis et nostis. Nam prima etas computatur ab Adam usque ad Ne: secunda a Ne usque ad Abraham: et sicut Mattheus Euangelista per ordinem sequitur et distinguit, tertia ab Abraham usque ad Dauid: quarta a Dauid usque ad transmigrationem in Babyloniam: quinta a transmigratione in Babyloniam usque ad Ioannem Baptistam : sexta inde usque ad finem seculi. Propterea et sexta die fecit Deus hominem ad imaginem suam : quia sexta ista etate manifestatur per Euangelium reformatio mentis nostre, secundum imaginem eius qui creauit nos ; et conuertitur aqua in uinum, ut iam manifestatum Christum in Lege et Prophetis sapiamus. Ideo erant ibi sex hydrie, quas iussit impleri aqua. Sex ergo ille hydrie, sex etates significant, quibus non defuit prophetia. Illa ergo tempora sex, quasi articulis distributa atque distincta, quasi uasa essent inania, nisi a Christo implerentur. Quid dixi, tempora que inaniter currerent, nisi in eis Dominus iehsu predicaretur? Implete sunt prophetie, plene sunt hydrie: sed ut aqua in uinum conuertatur, in illa tota prophetia Christus intelligatur.

7. Quid est ergo, Capiebant metretas binas uel ternas? Mysterium nobis maxime ista locutio commendat. Metretas enim dicit mensuras quasdam, tanquam si diceret urnas, amphoras, uel si quid huiusmodi. Nomen mensure est metreta, et a mensura accepit nomen ista mensura. enim mensuram dicunt Greci: inde appellate metrete. Capiebant ergo metretas binas uel ternas. Quid dicimus, fratres? Si ternas tantum diceret, non curreret animus noster nisi ad mysterium Trinitatis. Sed forte nec sic debemus inde cito iam sensum auertere, quia dixit binas uel ternas: quia nominato Patre et Filio, consequenter et Spiritus sanctus intelligendus est. Spiritus enim sanctus non est Patris tantummodo, aut Filii tantummodo Spiritus; sed Patris et Filii Spiritus. Scriptum est enim, Si quis dilexerit mundum, non est Spiritus [1 1Kb] Patris in illo : item scriptum est, Quisquis autem Spiritum Christi non habet, hic non est eius . Idem autem Spiritus Patris et Filii. Nominato itaque Patre et Filio, intelligitur et Spiritus sanctus; quia Spiritus est Patris et Filii. Cum autem nominatur Pater et Filius, tanquam due metrete nominantur. cum autem ibi intelligitur Spiritus sanctus, tres metrete. Ideo non dictum est, capientes metretas alie binas, alie ternas: sed ipse sex hydrie capiebant metretas binas uel ternas. Tanquam diceret, Et quando dico binas, etiam Spiritum Patris et Filii cum his intelligi uolo: et quando dico ternas, ipsam Trinitatem manifestius enuntio.

 8. Quisquis itaque nominat Patrem et Filium, oportet ibi intelligat tanquam caritatem inuicem Patris et Filii, quod est Spiritus sanctus. Fortassis enim discusse Scripture: quod non sic dico, ut hodie docere possim, aut quasi aliud inueniri non possit: sed tamen fortasse scrutate Scripture indicant quod Spiritus sanctus caritas est. Et ne putetis uilem esse caritatem. Quomodo autem uilis est, quando omnia que dicuntur non uilia, chara dicuntur? Si ergo que non sunt uilia, chara sunt; quid est carius ipsa caritate? Sic autem commendatur caritas ab Apostolo, ut dicat: »Supereminentiorem uiam uobis demonstro. Si linguis hominum loquar et Angelorum, caritatem autem non habeam, factus sum eramentum sonans, aut cymbalum tinniens: et si sciero omnia sacramenta et omnem scientiam, et habuero prophetiam et omnem fidem, ita ut montes transferam, caritatem autem non habeam, nichil sum: et si distribuero omnia mea pauperibus, et tradidero corpus meum ut ardeam, caritatem autem non habeam, nichil mihi prodest« . Quanta est ergo caritas, que si desit, frustra habentur cetera; si adsit, recte [1 1Kb] habentur omnia? Tamen caritatem laudans apostolus Paulus copiosissime atque uberrime, minus de illa dixit quam quod ait breuiter apostolus Ioannes, cuius est hoc Euangelium. Neque enim dubitauit dicere, Deus caritas est . Scriptum est etiam, Quia caritas Dei diffusa est in cordibus nostris per Spiritum sanctum qui datus est nobis . Quis ergo nominet Patrem et Filium, et non ibi intelligat caritatem Patris et Filii? Quam cum habere ceperit, Spiritum sanctum habebit: quam si non habuerit, sine Spiritu sancto erit. Et quomodo corpus tuum sine spiritu, quod est anima tua, si fuerit, mortuum est; sic anima tua sine Spiritu sancto, id est, sine caritate si fuerit, mortua deputabitur. Ergo metretas binas capiebant hydrie, quia in omnium temporum prophetia Pater et Filius predicatur: sed ibi est et Spiritus sanctus; ideoque adiunctum est, uel ternas. Ego et Pater, inquit, unum sumus : sed absit ut desit Spiritus sanctus, ubi audimus, Ego et Pater unum sumus. Tamen quia Patrem et Filium nominauit, capiant hydrie binas metretas; sed audi, uel ternas: Ite, baptizate gentes in nomine Patris et Filii et Spiritus sancti . Itaque in eo quod dicuntur bine, non exprimitur, sed intelligitur; in eo uero quod dicuntur uel terne, etiam exprimitur Trinitas.

9. Sed est et alius intellectus non pretermittendus, et ipsum dicam: eligat quisque quod placet; nos quod suggeritur non subtrahimus. Mensa enim Domini est, et non oportet ministrum fraudare conuiuas, presertim sic esurientes, ut appareat auiditas uestra [2 1Kb] . Prophetia que ab antiquis temporibus dispensatur, ad salutem omnium gentium pertinet. Ad solum quidem populum Isrel missus est Moyses, et ei soli populo per eum Lex data est, et ipsi Prophete ex illo  populo fuerunt, et ipsa distributio temporum secundum eumdem populum distincta est; unde et hydrie dicuntur secundum purificationem Iudeorum: sed tamen quod illa prophetia etiam ceteris gentibus annuntiabatur, manifestum est; quandoquidem Christus in eo occultus erat, in quo benedicuntur omnes gentes, sicut promissum est Abrahe dicente Domino, In semine tuo benedicentur omnes gentes . Nondum autem intelligebatur, quia nondum aqua conuersa erat in uinum. Ergo omnibus gentibus dispensabatur prophetia. Quod ut emineat iucundius, de singulis etatibus, tanquam de singulis hydriis, pro tempore quedam commemoremus.

10. In ipso exordio Adam et Eua parentes omnium gentium erant, non tantummodo Iudeorum; et quidquid figurabatur in Adam de Christo, ad omnes utique gentes pertinebat, quibus salus est in Christo. Quid ergo potissimum dicam de aqua prime hydrie, nisi quod Apostolus ait de Adam et Eua? Nemo enim me dicet praue intellexisse, quando intellectum non meum, sed Apostoli profero. Illud ergo unum quantum mysterium de Christo continet, quod commemorat Apostolus, dicens, Et erunt duo in carne una: sacramentum hoc magnum est ? Et ne quis magnitudinem istam sacramenti in singulis quibusque hominibus uxores habentibus intelligeret, Ego autem, inquit, dico in Christo et in Ecclesia. Quod est hoc sacramentum magnum, Erunt duo in carne una? Cum de Adam et Eua Scriptura Geneseos loqueretur, unde uentum est ad hec uerba, Propterea relinquet homo patrem et matrem, et adherebit uxori sue; et erunt duo in carne una . Si ergo Christus adhesit Ecclesie, ut essent duo in carne una, quomodo reliquit Patrem? quomodo matrem? Reliquit Patrem, quia cum in forma Dei esset, non rapinam arbitratus est esse equalis Deo, sed semetipsum exinaniuit, formam serui accipiens . Hoc est enim, reliquit Patrem, non quia deseruit et recessit a Patre; sed quia non ea in forma apparuit hominibus in qua equalis est Patri. Quomodo reliquit matrem? Relinquendo synagogam Iudeorum, de qua secundum carnem natus est; et inherendo Ecclesie, quam ex omnibus gentibus congregauit. Ergo et prima hydria habebat prophetiam de Christo: sed quando ista que loquor non predicabantur in populis, adhuc aqua erat, in uinum mutata nondum erat. Et quia illuminauit nos per Apostolum Dominus, ut ostenderet nobis quid ibi quereremus in ipsa una sententia, Erunt duo in carne una; sacramentum magnum in Christo et in Ecclesia; iam licet nobis ubique Christum querere, et de omnibus hydriis uinum potare. Dormit Adam ut fiat Eua: moritur Christus ut fiat Ecclesia. Dormienti Ade fit Eua de latere : mortuo Christo lancea percutitur latus , ut profluant sacramenta, quibus formetur Ecclesia. Cui non appareat quia in illis tunc factis futura figurata sunt, quandoquidem dicit Apostolus ipsum Adam formam futuri esse? Qui est, inquit, forma futuri . Prefigurabantur omnia  mystice. Neque enim uere non poterat Deus uigilanti costam educere, feminamque formare. An forte ne doleret latus quando costa detracta est, propter hoc oportebat ut ille dormiret? Quis est qui sic dormiat, ut ei ossa non euigilanti euellantur? An quia Deus euellebat, propterea homo non sentiebat? Poterat ergo et uigilanti sine dolore euellere, qui potuit dormienti. Sed procul dubio hydria prima implebatur: prophetia illius temporis de futuro isto tempore dispensabatur.

11. Christus etiam figuratus est in Ne, et in illa arca orbis terrarum. Quare enim in arca inclusa sunt omnia animalia , nisi ut significarentur omnes gentes? Non enim deerat Deo rursus creare omne genus animalium. Quando enim omnia non erant, nonne dixit, Producat terra, et produxit terra ? Unde ergo tunc fecit, inde reficeret; uerbo fecit, uerbo reficeret: nisi quia mysterium commendabat, et secundam hydriam prophetice dispensationis implebat, ut per lignum liberaretur figura orbis terrarum; quia in ligno figenda erat uita orbis terrarum?

12. Iam in tertia hydria, ipsi Abrahe, quod iam commemoraui, dictum est, In semine tuo benedicentur omnes gentes. Et quis non uideat cuius habebat figuram unicus eius, qui sibi ad sacrificium, quo ipse immolandus ducebatur, ligna portabat? Portauit enim Dominus crucem suam, sicut Euangelium loquitur . Hoc de tertia hydria commemorasse suffecerit.

13. De Dauid autem, quid dicam quod ad omnes gentes pertinebat prophetia eius; quando modo audiuimus Psalmum, et difficile est ut dicatur psalmus ubi hoc non sonet? Sed certe, ut dixi, modo cantauimus, Surge, Deus, iudica terram; quoniam tu hereditabis in omnibus gentibus . Et ideo Donatiste tanquam proiecti de nuptiis: sicut ille homo qui non habebat uestem nuptialem, inuitatus est et uenit, sed proiectus est de numero uocatorum, quia non habebat uestem ad sponsi gloriam; qui enim suam gloriam querit, non Christi, non habet uestem nuptialem: non enim uolunt consonare uoci illius qui amicus erat sponsi, et ait, Hic est qui baptizat . Nec immerito illi qui non habebat uestem nuptialem, hoc per increpationem obiectum est, quod non erat: Amice quid huc uenisti? Et sicut ille obmutuit , ita et isti. Quid enim prodest strepitus oris, muto corde? Nouerunt quippe intus apud semetipsos non se habere quod dicant. Intus obmutuerunt, foris perstrepunt. Audiunt, uelint nolint, etiam apud se cantari, Surge, Deus, iudica terram; quoniam tu hereditabis in omnibus gentibus: et non communicando omnibus gentibus, quid aliud quam se exheredatos esse cognoscunt?

14. Quod ergo dicebam, fratres, quia ad omnes gentes pertinet prophetia: uolo enim alium sensum ostendere in eo quod dictum est, Capientes metretas binas uel ternas: ad omnes, inquam, gentes pertinet prophetia; modo commemorauimus demonstratum in  Adam, qui est forma futuri. Quis autem nesciat quod de illo exorte sunt omnes gentes: et in eius uocabulo quatuor litteris, quatuor orbis terrarum partes per grecas appellationes demonstrantur? Si enim grece dicantur, Oriens, Occidens, Aquilo, Meridies, sicut eas plerisque locis sancta Scriptura commemorat; in capitibus uerborum inuenis Adam: dicuntur enim grece quatuor memorate mundi partes , , , . Ista quatuor nomina si tanquam uersus quatuor sub inuicem scribas, in eorum capitibus Adam legitur. Hoc in Ne propter arcam figuratum est, in qua erant omnia animalia, que significabant omnes gentes: hoc in Abraham, cui apertius dictum est, In semine tuo benedicentur omnes gentes: hoc in Dauid, de cuius Psalmis, ut alia omittam, modo cantauimus, Surge, Deus, iudica terram; quoniam tu hereditabis in omnibus gentibus. Cui enim Deo dicitur, Surge, nisi ei qui dormiuit? Surge, Deus, iudica terram. Tanquam diceretur, Dormisti, iudicatus a terra; surge, ut iudices terram. Et quo pertinet illa prophetia, Quoniam tu hereditabis in omnibus gentibus?

15. Iam uero in quinta etate, tanquam in quinta hydria, Daniel uidit lapidem precisum de monte sine manibus, et fregisse omnia regna terrarum; et creuisse illum lapidem, et factum esse montem magnum, ita ut impleret uniuersam faciem terre . Quid apertius, fratres mei? Lapis de monte preciditur: ipse est lapis quem reprobauerunt edificantes, et factus est in caput anguli . De quo monte preciditur, nisi de regno Iudeorum, unde Dominus noster iehsu Christus secundum carnem natus est? Et preciditur sine manibus, sine opere humano; quia sine amplexu maritali de uirgine exortus est. Mons ille unde precisus est, non impleuerat uniuersam faciem terre: non enim tenuerat regnum Iudeorum omnes gentes. At uero regnum Christi, uniuersum orbem terrarum cernimus occupare.

16. Iam ad sextam etatem pertinet Ioannes Baptista, quo nemo exsurrexit maior in natis mulierum: de quo dictum est, Maior quam propheta . Quomodo et ipse ostendit, quia omnibus gentibus missus est Christus? Quando Iudei uenerunt ad eum ut baptizarentur, et ne superbirent de nomine Abraham, Generatio, inquit, uiperarum, quis ostendit uobis fugere ab ira uentura? facite ergo fructum dignum penitentie; id est, humiles estote: superbis enim loquebatur. Unde autem erant superbi? De genere carnis, non de fructu imitationis patris Abraham. Quid eis ait? Nolite dicere, Patrem habemus Abraham: potens est enim Deus de lapidibus istis suscitare filios Abrahe . Lapides dicens omnes gentes, non propter firmitatem, sicut lapis dictus est quem reprobauerunt edificantes; sed propter stoliditatem et duritiam stultitie, quia eis quos adorabant similes facti erant: adorabant enim insensata simulacra, pariter insensati. Unde insensati? Quoniam in Psalmo dicitur, Similes illis fiant qui faciunt ea, et omnes qui confidunt in eis . Ideo cum ceperint  homines Deum adorare, quid audiunt? Ut sitis filii Patris uestri qui in celis est, qui solem suum facit oriri super bonos et malos, et pluit super iustos et iniustos . Quapropter si ei fit homo similis quem adorat; quid est, Potens est Deus de lapidibus istis suscitare filios Abrahe? Nos ipsos interrogemus, et uidemus quia factum est. Nos enim de gentibus uenimus; de gentibus autem non ueniremus, nisi Deus de lapidibus suscitasset filios Abrahe. Facti sumus filii Abrahe imitando fidem, non nascendo per carnem. Sicut enim illi degenerando exheredati; sic nos imitando adoptati. Ergo, fratres, ad omnes gentes pertinebat etiam ista sexte hydrie prophetia; et ideo de omnibus dictum est, Capientes metretas binas uel ternas.

17. Sed quomodo ostendimus omnes gentes pertinere ad binas uel ternas metretas? Aestimantis enim fuit quodammodo, ut ipsas diceret binas, quas dixerat ternas, ad commendandum scilicet sacramentum. Quomodo sunt bine metrete? Circumcisio et preputium. Hos duos populos Scriptura commemorat, et nullum pretermittit hominum genus, quando dicit, Circumcisio et preputium ; in duobus istis nominibus habes omnes gentes: bine metrete sunt. His duobus parietibus de diuerso uenientibus ad pacem in seipso faciendam, lapis angularis factus est Christus . Ostendamus et ternas metretas in eisdem ipsis omnibus gentibus. Tres erant filii Ne , per quos reparatum est genus humanum. Unde Dominus ait: Simile est regnum celorum fermento, quod accepit mulier et abscondit in farine mensuris tribus, quoadusque fermentaretur totum . Que est ista mulier, nisi caro Domini? Quod est fermentum, nisi Euangelium? Que sunt tres mensure, nisi omnes gentes, propter tres filios Ne? Ergo sex hydrie capientes binas uel ternas metretas, sex sunt etates temporum, capientes prophetiam pertinentem ad omnes gentes, siue in duobus generibus hominum, id est, Iudeis et Grecis, sicut sepe Apostolus commemorat ; siue in tribus, propter Ne tres filios, significatas. Figurata est enim prophetia pertingens usque ad omnes gentes. Nam in eo quod pertingit, dicta est metreta, sicut dicit Apostolus, Accepimus mensuram pertingendi usque ad uos . Gentibus enim euangelizans, hoc ait, mensuram pertingendi usque ad uos.



TRACTATUS X. Ab eo Euangelii loco, Post hec descendit ad Capharnaum ipse et mater eius, etc., usque ad id, Ille autem dicebat de templo corporis sui. Cap. II, u\. 12-21.

1. In Psalmo audistis gemitum pauperis, cuius membra per totam terram tribulationes patiuntur usque in finem seculi. Satis agite, fratres mei, esse in his membris et de his membris: nam tribulatio tota transitura est. ue gaudentibus ! ueritas dicit: Beati lugentes, quoniam ipsi consolabuntur . Deus homo factus est: quid futurus est homo, propter quem Deus factus est homo? Hec spes  consoletur nos in omni tribulatione et tentatione huius uite. Non enim cessat inimicus persequi; et si non aperte seuit, insidiis agit. Quid enim agit [1 1Kb] ? Et super iram dolose agebant . Inde dictus est leo et draco. Sed quid dicitur Christo? Et conculcabis leonem et draconem . Leo propter apertam iram, draco propter occultas insidias. Draco eiecit Adam de paradiso, idem ipse leo persecutus est Ecclesiam, dicente Petro, Quia aduersarius uester diabolus sicut leo rugiens circuit, querens quem deuoret . Non tibi seuitiam suam perdidisse diabolus uideatur: quando blanditur, tunc magis cauendus est. Sed inter has omnes insidias et eius tentationes, quid faciemus, nisi quod ibi audiuimus, Ego autem, cum mihi molesti essent, induebam me cilicio, et humiliabam in ieiunio animam meam. Est qui exaudiat, ne dubitetis orare: qui autem exaudit, intus manet. Non in montem aliquem oculos dirigatis, non faciem in stellas aut solem aut lunam leuetis. Non tunc exaudiri uos arbitremini, quando super mare oratis: imo detestamini tales orationes. Munda tantum cubiculum cordis: ubi fueris, ubicumque oraueris, intus est qui exaudiat, intus in secreto, quem sinum uocat cum ait, Et oratio mea in sinu meo conuertetur . Qui te exaudit, non est preter te. Non longe uadas, nec te extollas, ut quasi attingas illum manibus. Magis si te extuleris, cades: si te humiliaueris, ipse appropinquabit. Hic Dominus Deus noster uerbum Dei, uerbum caro factum, Filius Patris, Filius Dei, Filius hominis: excelsus ut nos faceret, humilis ut nos reficeret, ambulans inter homines, patiens humana, abscondens diuina.

2. Descendit, ut dicit Euangelista, in Capharnaum, ipse et mater eius, et fratres eius, et discipuli eius, et ibi manserunt non multis diebus. Ecce habet matrem, habet fratres, habet et discipulos: inde fratres, unde matrem. Fratres enim Scriptura nostra, non eos solos appellare consueuit, qui nascuntur ex eodem uiro et femina, aut ex eodem utero, aut ex eodem patre, quamuis diuersis matribus; aut certe ex eodem gradu, uelut compatrueles aut consobrinos: non solum hos fratres nouit dicere Scriptura nostra. Quomodo loquitur, sic intelligenda est. Habet linguam suam: quicumque hanc linguam nescit, turbatur, et dicit, Unde fratres Domino? Num enim Maria iterum peperit? Absit. Inde cepit dignitas uirginum. Illa femina mater esse potuit, mulier esse non potuit. Dicta est autem mulier secundum femineum sexum, non secundum corruptionem integritatis: et hoc ex lingua ipsius Scripture. Nam et Eua statim facta de latere uiri sui, nondum contacta a uiro suo, nostis quia mulier appellata est: Et formauit eam in mulierem . Unde ergo fratres? Cognati Marie fratres Domini, de quolibet gradu cognati. Unde probamus? Ex ipsa Scriptura. Frater Abrahe dictus est Lot ; filius erat fratris ipsius. Lege, et inuenies quia Abraham patruus erat Lot , et dicti sunt fratres.  Unde, nisi quia cognati? Item Iacob Laban Syrum habebat auunculum: frater enim erat Laban matris Iacob, id est Rebecce uxoris Isaac . Lege Scripturam, et inuenies quia fratres dicuntur auunculus et sororis filius . Qua regula cognita, inuenies omnes consanguineos Marie fratres esse Christi.

3. Sed illi discipuli magis erant fratres; quia et illi cognati fratres non essent, si discipuli non essent: et sine causa fratres, si magistrum non agnoscerent fratrem. Nam quodam loco cum ei nuntiati essent mater et fratres eius foris stantes, ille autem cum discipulis suis loquebatur, ait: Que mihi mater, uel qui fratres? Et extendens manum super discipulos suos, dixit, Hi sunt fratres mei: et, Quicumque fecerit uoluntatem Patris mei, ille mihi mater, et frater, et soror est . Ergo et Maria, quia fecit uoluntatem Patris. Hoc in ea magnificauit Dominus, quia fecit uoluntatem Patris, non quia caro genuit carnem. Intendat Charitas uestra. Propterea cum Dominus in turba admirabilis uideretur, faciens signa et prodigia, et ostendens quid lateret in carne, admirate quedam anime dixerunt: Felix uenter qui te portauit. Et ille: Imo felices qui audiunt uerbum Dei, et custodiunt . Hoc est dicere, Et mater mea quam appellastis felicem, inde felix quia uerbum Dei custodit: non quia in illa uerbum caro factum est, et habitauit in nobis ; sed quia custodit ipsum uerbum Dei per quod facta est, et quod in illa caro factum est. Homines non gaudeant prole temporali, exsultent si spiritu iunguntur Deo. Hec diximus propter id quod ait Euangelista, quia cum matre sua et fratribus suis et discipulis habitauit in Capharnaum paucis diebus.

4. Inde quid sequitur? Et prope erat Pascha Iudeorum, et ascendit Ierosolymam. Aliam rem narrat, sicut se habebat recordatio annuntiantis. »Et inuenit in templo uendentes boues et oues et columbas, et nummularios sedentes: et cum fecisset quasi flagellum de resticulis, omnes eiecit de templo; boues quoque et oues, et nummulariorum effudit es, et mensas subuertit; et his qui columbas uendebant, dixit, Auferte ista hinc, et nolite facere domum Patris mei domum negotiationis.« Quid audiuimus, fratres? Ecce templum illud figura adhuc erat, et eiicit inde Dominus omnes qui sua querebant, qui ad nundinas uenerant. Et que ibi uendebant illi? Que opus habebant homines in sacrificiis illius temporis. Nouit enim Charitas uestra quod sacrificia illi populo pro eius carnalitate et corde adhuc lapideo talia data sunt, quibus teneretur ne in idola deflueret; et immolabant ibi sacrificia, boues, oues et columbas: nostis, quia legistis. Non ergo magnum peccatum, si hoc uendebant in templo, quod emebatur ut offerretur in templo; et tamen eiecit inde illos. Quid, si ibi ebriosos inueniret, quid faceret Dominus; si uendentes ea que licita sunt, et contra iustitiam non sunt , expulit tamen, et non est passus domum orationis fieri domum negotiationis? Si negotiationis  domus non debet fieri domus Dei, potationis debet fieri? Nos autem quando ista dicimus, stridunt dentibus suis aduersus nos: et consolatur nos psalmus quem audistis, Striderunt super me dentibus suis. Nouimus et nos audire unde curemur, etsi ingeminantur flagella Christo, quia flagellatur sermo ipsius: Congregata sunt, inquit, in me flagella, et nescierunt [1 1Kb] . Flagellatus est flagellis Iudeorum, flagellatur blasphemiis falsorum christianorum: multiplicant flagella Domino suo, et nesciunt. Faciamus nos, quantum ipse adiuuat, Ego autem, cum mihi molesti essent, induebam me cilicio, et humiliabam in ieiunio animam meam .

5. Dicimus tamen, fratres , signum quoddam nobis ostendit, quod fecit flagellum de resticulis, et inde indisciplinatos, negotiationem de Dei templo facientes, flagellauit. Etenim unusquisque in peccatis suis restem sibi texit. Propheta dicit, ue his qui trahunt peccata sicut restem longam! . Quis facit restem longam? Qui peccato addit peccatum. Quomodo adduntur peccata peccatis? Cum peccata que facta sunt, cooperiuntur aliis peccatis. Furtum fecit, ne inueniatur quia [2 1Kb] fecit, querit mathematicum. Sufficeret furtum fecisse; quare uis adiungere peccatum peccato? ecce duo peccata. Cum ad mathematicum prohiberis accedere, blasphemas episcopum: ecce tria peccata. Cum audis, Mitte illum foras de Ecclesia; dicis, Duco me ad partem Donati: ecce addis quartum. Crescit restis: time restem. Bonum est tibi ut hic inde cum flagellaris, corrigaris; ne in fine dicatur, Ligate illi pedes et manus, et proiicite eum in tenebras exteriores . Criniculis enim peccatorum suorum unusquisque constringitur . Illud Dominus dicit, illud alia Scriptura dicit; sed utrumque Dominus dicit. De peccatis suis ligantur homines, et mittuntur in tenebras exteriores.

6. Qui sunt tamen qui uendunt boues? ut in figura queramus mysterium facti. Qui sunt qui oues uendunt et columbas? Ipsi sunt qui sua querunt in Ecclesia, non que Iesu Christi . uenale habent totum, qui nolunt redimi [3 1Kb] : emi nolunt, et uendere uolunt. Bonum est enim eis ut redimantur sanguine Christi, ut perueniant ad pacem Christi. Quid enim prodest acquirere in hoc seculo quodlibet temporale et transitorium, siue sit pecunia, siue sit uoluptas uentris et gutturis, siue sit honor in laude humana? Nonne omnia fumus et uentus? nonne omnia transeunt, currunt? Et ue his qui heserint transeuntibus, quia simul transeunt. Nonne omnia fluuius preceps currens in mare? Et ue qui ceciderit, quia in mare trahetur. Ergo tenere debemus omnes affectus a talibus concupiscentiis. Fratres mei, qui talia querunt, uendunt. Nam et Simon ille ideo uolebat emere Spiritum sanctum, quia uendere uolebat Spiritum sanctum ; et putabat Apostolos mercatores tales esse, quales Dominus de templo flagello eiecit. Talis enim ipse erat, et quod uenderet emere uolebat: de illis erat qui columbas uendunt. Etenim in columba apparuit Spiritus sanctus . Qui ergo uendunt columbas, fratres, qui sunt, nisi qui dicunt, Nos damus Spiritum sanctum? Quare enim hoc dicunt, et quo pretio uendunt? Pretio honoris sui. Accipiunt pretium cathedras temporales, ut uideantur ipsi uendere columbas. Caueant a flagello de resticulis. Columba non est uenalis: gratis datur, quia gratia uocatur. Ideo, fratres mei, quomodo uidetis eos qui uendunt, propolarios [1 1Kb] , quisque quod uendit laudat: quot proposita fecerunt? Alterum propositum habet Carthagine Primianus, alterum habet Maximianus, alterum habet in Mauritania Rogatus, alterum habent in Numidia illi et illi, quos iam nec nominare sufficimus  . Circuit ergo aliquis emere columbam, unusquisque ad propositum suum laudat quod uendit. Auertatur illius cor ab omni uendente, ueniat ubi gratis accipitur. Nec sic erubescunt, fratres, quia per ipsas dissensiones suas amaras et malitiosas, cum sibi tribuunt quod non sunt, cum extolluntur putantes se aliquid esse cum nichil sint , tot partes de se fecerunt. Sed quid in eis impletum est quod nolunt corrigi, nisi quod audistis in Psalmo, Discissi sunt, nec compuncti sunt?

7. Qui ergo boues uendunt? Boues intelliguntur qui nobis Scripturas sanctas dispensauerunt. Boues erant Apostoli, boues erant Prophete. Unde dicit Apostolus: »Boui trituranti os non infrenabis. Numquid de bobus pertinet ad Deum? An propter nos dicit? Propter nos enim dicit; quia debet in spe qui arat arare, et triturans in spe participandi« . Ergo illi boues reliquerunt nobis memoriam Scripturarum. Non enim de suo dispensauerunt, quia gloriam Domini quesierunt. Quid enim audistis in ipso Psalmo? Et dicant semper, Magnificetur Dominus, qui uolunt pacem serui eius . Seruus Dei, populus Dei, Ecclesia Dei. Qui uolunt pacem Ecclesie ipsius, magnificent Dominum, non seruum; et dicant semper, Magnificetur Dominus. Qui dicant? Qui uolunt pacem serui eius. Ipsius populi, ipsius serui uox est illa euidens, quam in lamentationibus audistis in Psalmo, et mouebamini cum audiretis, quia inde estis. Quod cantabatur ab uno, de omnibus cordibus resonabat. Felices qui se in illis uocibus tanquam in speculo  cognoscebant. Qui ergo uolunt pacem serui eius, pacem populi eius, pacem unius quam dicit unicam, et quam uult erui a leone, Erue de manu canis unicam meam ? Qui dicunt semper, Magnificetur Dominus. Ergo boues illi Dominum magnificauerunt, non se. uidete bouem magnificantem Dominum suum, quia agnouit bos possessorem suum : attendite bouem timentem ne deseratur possessor bouis, et in boue presumatur; quomodo expauescit eos qui uolunt in illo ponere spem: »Numquid Paulus pro uobis crucifixus est? aut in nomine Pauli baptizati estis« ? Quod dedi, non ego dedi: gratis accepistis, columba de celo descendit. »Ego,« inquit, »plantaui, Apollo rigauit; sed Deus incrementum dedit: neque qui plantat est aliquid, neque qui rigat, sed qui incrementum dat Deus . Et dicant semper, Magnificetur Dominus, qui uolunt pacem serui eius.«

8. Isti autem de Scripturis ipsis fallunt populos, ut accipiant ab ipsis honores et laudes, et non conuertantur homines ad ueritatem. Quia uero ipsis Scripturis fallunt populos, a quibus querunt honores; uendunt boues, uendunt et oues, id est ipsas plebes. Et cui uendunt, nisi diabolo? Namque, fratres mei, si Christi unica Ecclesia est, et una est; quidquid inde preciditur, quis tollit, nisi leo ille rugiens et circumiens, querens quem deuoret ? ue his qui preciduntur! nam illa integra permanebit. Nouit enim Dominus qui sunt eius . Tamen quantum in ipsis est, uendunt boues et oues, uendunt et columbas: obseruent flagellum peccatorum suorum. Certe quando aliquid tale patiuntur propter istas iniquitates suas, agnoscant quia Dominus fecit flagellum de resticulis, et ad hoc admonet eos ut mutent se, ut non sint negotiatores: nam si se non mutauerint, audient in fine, Ligate illis manus et pedes, et proiicite in tenebras exteriores.

9. Tunc scriptum esse, Zelus domus tue comedit me, recordati sunt discipuli: quia zelo domus Dei eiecit istos de templo Dominus. Fratres, unusquisque christianus in membris Christi zelo domus Dei comedatur. Quis comeditur zelo domus Dei? Qui omnia que forte ibi uidet peruersa, satagit corrigi, cupit emendari [1 1Kb] , non quiescit: si emendare non potest, tolerat, gemit. Non excutitur de area granum, sustinet paleam; ut intret in horreum, cum palea fuerit separata. Tu ante horreum, si granum es, noli excuti de area; ne prius ab auibus colligaris, quam in horreum congregeris. Aues enim celi erie potestates exspectant aliquid rapere de area, et non rapiunt nisi quod inde fuerit excussum. Ergo zelus domus Dei comedat te: unumquemque christianum zelus domus Dei comedat, in qua domo Dei membrum est. Non enim magis est domus tua, quam domus ubi habes salutem sempiternam. Domum tuam intras propter requiem temporalem; domum Dei intras propter requiem sempiternam. Si ergo in domo tua ne quid peruersum fiat satagis; in domo Dei ubi salus proposita est et requies  sine fine, debes pati quantum in te est, si quid forte peruersum uideris? uerbi gratia, uides fratrem currere ad theatrum? prohibe, mone, contristare, si zelus domus Dei comedit te. uides alios currere et inebriari uelle, et hoc uelle in locis sanctis, quod nusquam decet? prohibe quos potes, tene quos potes, terre quos potes, quibus potes blandire; noli tamen quiescere. Amicus est? admoneatur leniter. Uxor est? seuerissime refrenetur. Ancilla est? etiam uerberibus compescatur. Fac quidquid potes, pro persona quam portas; et perficis, Zelus domus tue comedit me. Si autem fueris frigidus, marcidus, ad te solum spectans, et quasi tibi sufficiens, et dicens in eo de tuo, Quid mihi est curare aliena peccata? sufficit mihi anima mea; ipsam integram seruem Deo: eia, non tibi uenit in mentem seruus ille qui abscondit talentum, et noluit erogare? Numquid enim accusatus est quia perdidit, et non quia sine lucro seruauit ? Sic ergo audite, fratres mei, ut non quiescatis. Ego uobis consilium daturus sum: det ille qui intus est; quia etsi per me dederit, ille dat. Nostis quid agatis unusquisque in domo sua cum amico, cum inquilino, cum cliente suo, cum maiore, cum minore: quomodo dat Deus aditum, quomodo aperit ianuam uerbo suo, nolite quiescere lucrari Christo; quia lucrati estis a Christo.

10. »Dixerunt illi Iudei: Quod signum ostendis nobis, quia hec facis?« Et Dominus: »Soluite templum hoc, et in tribus diebus excitabo illud. Dixerunt ergo Iudei: Quadraginta et sex annis edificatum est templum hoc, et tu dicis, In tribus diebus excitabo illud?« Caro erant, carnalia sapiebant: ille uero loquebatur spiritualiter. Quis autem posset intelligere de quo templo dicebat? Sed non multum querimus; per Euangelistam nobis aperuit, dixit de quo templo diceret: Soluite templum hoc, et in tribus diebus excitabo illud. Quadraginta et sex annis edificatum est templum, et triduo suscitabis illud? Dicebat autem, ait Euangelista, de templo corporis sui. Et manifestum est, occisum Dominum post triduum resurrexisse. Hoc modo omnibus nobis notum est: et si Iudeis clausum est, quia foris stant; nobis tamen apertum est, quia nouimus in quem credimus. Ipsius templi solutionem et reedificationem, anniuersaria solemnitate celebraturi sumus: ad quam uos exhortamur, ut preparetis uos, si qui estis catechumeni, ut accipiatis gratiam; iam nunc tempus est, iam nunc parturiatur quod tunc nascatur. Ergo illud nouimus.

11. Sed forte hoc exigitur a nobis, utrum habeat aliquod sacramentum quadraginta sex annis edificatum templum. Sunt quidem multa que hinc dici possint; sed quod breuiter dici potest et facile intelligi, hoc interim dicimus. Fratres, diximus iam, nisi fallor, hesterno die, Adam unum hominem fuisse, et ipsum esse totum genus humanum. Nam ita diximus, si meministis . Quasi fractus est, et sparsus colligitur, et quasi conflatur in unum societate atque concordia spirituali [1 1Kb] . Et gemit unus  pauper modo ipse Adam, sed in Christo innouatur: quia sine peccato uenit Adam, ut peccatum Adam solueret in carne sua, et ut redintegraret sibi Adam imaginem [1 1Kb] Dei. De Adam ergo caro Christi: de Adam ergo templum quod destruxerunt Iudei, et resuscitauit Dominus triduo. Resuscitauit enim carnem suam: uidete, quia Deus erat equalis Patri. Fratres mei, dicit Apostolus, Qui eum excitauit a mortuis. De quo dicit? De Patre: »Factus,« inquit, »obediens usque ad mortem, mortem autem crucis: propter quod et Deus illum excitauit a mortuis [2 1Kb] , et dedit ei nomen quod est super omne nomen« . Resuscitatus et exaltatus est Dominus. Resuscitauit eum, quis? Pater, cui dixit in Psalmis, Excita me, et reddam illis. . Ergo Pater eum resuscitauit. Non se ipse? Quid autem facit Pater sine uerbo? quid facit Pater sine Unico suo? Nam audi quia et ipse Deus erat: Soluite templum hoc, et in tribus diebus excitabo illud. Numquid dixit, Soluite templum, quod triduo Pater resuscitet? Sed quomodo cum Pater suscitat, et Filius suscitat; sic cum Filius suscitat, et Pater suscitat: quia Filius dixit, Ego et Pater unum sumus .

12. Quid ergo sibi uult numerus quadragenarius senarius? Interim ipse Adam quia per totum orbem terrarum est, audistis iam hesterno die in quatuor litteris grecis quatuor uerborum grecorum. Si enim ista uerba quatuor scribas sub inuicem, id est, nomina quatuor partium mundi, Orientis, Occidentis, Aquilonis et Meridiani, quod est totus orbis; unde dicit Dominus a quatuor uentis collecturum se electos suos, cum uenerit ad iudicium : si enim facias ista quatuor nomina greca, , quod est Oriens; , quod est Occidens; , quod est Septentrio; , quod est Meridies: Anatole, dysis, arctos, mesembria, capita uerborum Adam habent. Quomodo ergo ibi inuenimus et quadragenarium senarium numerum? Quia caro Christi de Adam erat. Ad litteras numeros computant Greci. Quod nos facimus a litteram, ipsi lingua sua ponuat alpha , et uocatur alpha unum. Ubi autem in numeris scribunt beta , quod est b ipsorum, uocatur in numeris duo. Ubi scribunt gamma , uocatur in numeris ipsorum tria. Ubi scribunt delta , uocatur in numeris ipsorum quatuor: et sic per omnes litteras numeros habent. M, quod nos dicimus, et illi dicunt my , quadraginta significat: dicunt enim my . Iam uidete iste littere quem numerum habeant; et ibi inuenietis quadraginta sex annis edificatum templum. Habet enim Adam alpha , quod est unum: habet delta , quod sunt quatuor; habes quinque: habet iterum alpha , quod est unum; habes sex: habet et my , quod est quadraginta: habes quadraginta sex. Hec, fratres mei, etiam ab anterioribus maioribus nostris dicta sunt, et inuentus est iste numerus in litteris quadragenarius senarius  . Et quia Dominus noster iehsu  Christus de Adam corpus accepit, non de Adam peccatum traxit; templum corporeum inde sumpsit, non iniquitatem que de templo pellenda est: ipsam autem carnem quam traxit de Adam , Iudei crucifixerunt; et ille resuscitaturus erat ipsam carnem in triduo, quam illi in cruce erant occisuri: illi soluerunt templum quadraginta sex annis edificatum, et ille in triduo resuscitauit illud.

13. Benedicimus Dominus Deo nostro, qui ad letitiam spiritualem congregauit nos. Simus in humilitate cordis semper, et gaudium nostrum penes ipsum sit. Non de prosperitate aliqua huius seculi inflemur, sed nouerimus felicitatem nostram non esse nisi cum ista transierint. Modo gaudium nostrum, fratres mei, in spe sit: nemo gaudeat quasi in re presenti, ne hereat in uia. Totum gaudium de spe futura sit, totum desiderium uite eterne sit. Omnia suspiria Christo anhelent: ille unus pulcherrimus, qui et fedos dilexit ut pulchros faceret, desideretur; ad illum unum curratur, illi ingemiscatur; et dicunt semper, Magnificetur Dominus, qui uolunt pacem serui eius.



TRACTATUS XI. Ab eo quod scriptum est, Cum autem esset Ierosolymis in Pascha in die festo, multi crediderunt in nomine eius; usque ad id, Nisi quis renatus fuerit ex aqua et Spiritu, non potest introire in regnum Dei. Cap. II, u\. 23-25, et cap. III, u\. 1 5.

1. Opportune nobis Dominus procurauit hodierno die lectionis huius ordinem: nam quia ex ordine Euangelium secundum Ioannem considerare atque tractare suscepimus, credo quod aduerterit Charitas uestra. Opportune ergo occurrit ut hodie audiretis ex Euangelio, quia Nisi quis renatus fuerit ex aqua et Spiritu, non uidebit regnum Dei. Tempus est enim ut uos exhortemur, qui adhuc estis catechumeni: qui sic credidistis in Christum, ut adhuc uestra peccata portetis. Nullus autem regnum celorum uidebit oneratus peccatis; quia nisi cui dimissa fuerint, non regnabit cum Christo: dimitti autem non possunt, nisi ei qui renatus fuerit ex aqua et Spiritu sancto. Sed omnia uerba quemadmodum se habeant aduertamus, ut hic inueniant qui pigri sunt, quanta sollicitudine sibi festinandum sit ad onus deponendum. Quia si ferrent aliquam sarcinam grauem, aut lapidis, aut ligni, aut alicuius etiam lucri, si frumentum portarent, si uinum, si pecuniam, currerent ut deponerent onera: portant sarcinam peccatorum, et pigri sunt currere. Currendum est ut deponatur hec sarcina; premit, et mergit.

2. Ecce audistis quia cum esset Dominus iehsu Christus Ierosolymis in Pascha in die festo, multi crediderunt in nomine eius, uidentes signa eius que faciebat. Multi crediderunt in nomine eius: et quid sequitur? Ipse autem iehsu non credebat semetipsum eis. Quid sibi ergo hoc uult, Illi credebant in nomine eius; et, Ipse iehsu non credebat semetipsum eis? An forte non crediderant ei, et fingebant se credidisse, et propterea  iehsu non se credebat eis; Sed non diceret Euangelista, Multi crediderunt in nomine eius, nisi uerum illis testimonium perhiberet. Magna ergo res, et mira res: credunt homines in Christum, et Christus non se credit hominibus. Presertim quia Filius Dei est, utique uolens passus est; et si nollet, nunquam pateretur; qui si nollet, nec nasceretur: si autem hoc solum uellet, ut nasceretur tantum, et non moreretur, et quidquid uellet, faceret; quia omnipotentis Patris Filius omnipotens est. Ex ipsis rebus probemus. Quia cum uoluissent eum tenere, discessit ab eis; loquitur Euangelium: Et cum uoluissent eum de uertice montis precipitare, discessit ab eis illesus . Et quando uenerunt ad eum comprehendendum, iam uenditum a Iuda traditore, cum ille putaret in potestate se habere, tradere magistrum et Dominum suum; et ibi ostendit Dominus uoluntate se pati, non necessitate. Nam cum eum comprehendere Iudei uoluissent, dixit illis: Quem queritis? At illi dixerunt: Iesum Nazarenum. Et ille: Ego sum. Hac uoce audita, redierunt retro, et ceciderunt . In eo quod eos respondens deiecit, ostendit potestatem; ut in eo quod ab eis comprehensus est, ostenderet uoluntatem. Ergo quod passus est, misericordie fuit. Traditus est enim propter delicta nostra, et resurrexit propter iustificationem nostram . Audi uerba ipsius: Potestatem habeo ponendi animam meam, et potestatem habeo iterum sumendi eam: nemo tollit eam a me, sed ego pono illam a meipso, ut iterum sumam eam . Cum ergo haberet tantam potestatem, cum eam dictis predicaret, factis ostenderet; quid sibi uult quod non se credebat eis iehsu, quasi aliquid nolenti nocituris, aut aliquid nolenti facturis, presertim quia iam crediderant in nomine eius? Et de ipsis dicit Euangelista, Crediderunt in nomine eius, de quibus dicit, Ipse autem iehsu non credebat semetipsum eis. Quare? Quod ipse nosset omnes, et quia opus ei non erat ut quis testimonium perhiberet de homine; ipse enim sciebat quid esset in homine. Plus nouerat artifex quid esset in opere suo, quam ipsum opus quid esset in semetipso. Creator hominis nouerat quid esset in homine, quod ipse creatus homo non nouerat. Nonne hoc probamus de Petro, quia non nouerat quid in ipso esset, quando dixit, Tecum usque ad mortem? Audi quia Dominus nouerat quid esset in homine: Tu mecum usque ad mortem? Amen, amen dico tibi, priusquam gallus cantet, ter me negabis . Homo ergo nesciebat quid esset in se; sed Creator hominis nouerat quid esset in homine. Crediderunt tamen in nomine eius multi, et ipse iehsu non se credebat eis. Quid dicimus, fratres? Forte consequentia indicabunt nobis quid sibi uult mysterium uerborum istorum. Quia crediderant in eum homines, manifestum est, uerum est: nemo dubitat, Euangelium loquitur, uerax Euangelista testatur. Item quia ipse iehsu non credebat semetipsum illis, et hoc manifestum est, et nullus christianus dubitat; quia et hoc Euangelium loquitur, et idem uerax Euangelista testatur. Quare ergo crediderunt illi in  nomine eius, et iehsu non credebat semetipsum illis? Sequentia uideamus.

3. Erat autem homo ex Phariseis, Nicodemus nomine, princeps Iudeorum: hic uenit ad eum nocte, et dixit ei, Rabbi. Iam hoc nostis, quia Rabbi magister dicitur. Scimus quia a Deo uenisti magister: nemo enim potest hec signa facere que tu facis, nisi fuerit Deus cum eo. Ergo iste Nicodemus ex his erat qui crediderant in nomine eius, uidentes signa et prodigia que faciebat. Superius enim hoc dixit: Cum autem esset Ierosolymis in Pascha in die festo, multi crediderunt in nomine eius. Quare crediderunt? sequitur et dicit, uidentes signa eius que faciebat. Et de Nicodemo quid dicit? Erat princeps Iudeorum, nomine Nicodemus: hic uenit ad eum nocte, et ait illi, Rabbi, scimus quia a Deo uenisti magister. Et iste ergo crediderat in nomine eius. Et ipse unde crediderat? Sequitur, Nemo enim potest hec signa facere que tu facis, nisi fuerit Deus cum eo. Si ergo Nicodemus de illis multis erat qui crediderant in nomine eius, iam in isto Nicodemo attendamus quare iehsu non se credebat eis. Respondit iehsu, et dixit ei: Amen, amen dico tibi, nisi quis natus fuerit denuo, non potest uidere regnum Dei. Ipsis ergo se credit iehsu, qui nati fuerint denuo. Ecce illi crediderant in eum, et iehsu non se credebat eis. Tales sunt omnes catechumeni: ipsi iam credunt in nomine Christi, sed iehsu non se credit eis. Intendat et intelligat Charitas uestra. Si dixerimus catechumeno, Credis in Christum? respondet, Credo, et signat se: iam crucem Christi portat in fronte [1 1Kb] , et non erubescit de cruce Domini sui. Ecce credidit in nomine eius. Interrogemus eum, Manducas carnem Filii hominis, et bibis sanguinem Filii hominis? nescit quid dicimus, quia iehsu non se credidit ei.

4. Cum ergo ex eo numero Nicodemus esset, uenit ad Dominum: sed nocte uenit; et hoc forte ad rem pertinet. Ad Dominum uenit, et nocte uenit: ad lucem uenit, et in tenebris uenit. Renati autem ex aqua et Spiritu, quid audiunt ab Apostolo? Fuistis aliquando tenebre; nunc autem lux in Domino: sicut filii lucis ambulate : et iterum, Nos autem qui diei sumus, sobrii simus . Qui ergo renati sunt, noctis fuerunt, et diei sunt: tenebre fuerunt, et lumen sunt. Iam credit se illis iehsu, et non nocte ueniunt ad Iesum sicut Nicodemus, non in tenebris querunt diem. Tales enim iam etiam profitentur: accessit ad illos iehsu, fecit in illis salutem: quia ipse dixit: Nisi quis manducauerit carnem meam et biberit sanguinem meum, non habebit in se uitam . Et quod signum crucis habent in fronte catechumeni, iam de domo magna sunt; sed fiant ex seruis filii. Non enim nichil sunt qui iam ad domum magnam pertinent. Quando autem manna manducauit populus Isrel? Cum transisset mare rubrum. Mare autem rubrum quid significet, audi Apostolum: Nolo autem uos ignorare, fratres, quia omnes  patres nostri suo nube fuerunt, et omnes per mare transierunt. Utquid per mare transierunt, quasi quereres ab illo; secutus ait, Et omnes per Moysen baptizati sunt in nube et in mari . Si ergo figura maris tantum ualuit, species Baptismi quantum ualebit? Si quod gestum est in figura, traiectum populum ad manna perduxit; quid exhibebit Christus in ueritate baptismi sui, traiecto per eum populo suo? Per baptismum suum traiicit credentes, occisis omnibus peccatis, tanquam hostibus consequentibus, sicut in illo mari omnes Aegyptii perierunt. Quo traiicit, fratres mei? quo traiicit per Baptismum iehsu, cuius figuram tunc gerebat Moyses, qui per mare traiiciebat? quo traiicit [1 1Kb] ? Ad manna. Quod est manna? Ego sum, inquit, panis uiuus, qui de celo descendi . Manna accipiunt fideles, iam traiecti per mare rubrum. Quare mare rubrum? iam mare, quare et rubrum? Significabat mare illud rubrum baptismum Christi. Unde rubet baptismus Christi, nisi Christi sanguine consecratus? Quo ergo perducit credentes et baptizatos? Ad manna. Ecce dico manna: notum est quid acceperint Iudei, populus iste Isrel, notum est quid illis pluisset Deus de celo; et nesciunt catechumeni quid accipiant Christiani. Erubescant ergo, quia nesciunt; transeant per mare rubrum, manducent manna: ut quomodo crediderunt in nomine Iesu, sic se ipsis credat iehsu.

5. Ideo intendite, fratres mei, quid respondeat iste qui nocte uenit ad Iesum. Quamuis ad Iesum uenerit, tamen quia nocte uenit, adhuc de tenebris carnis sue loquitur. Non intelligit quod audit a Domino, non intelligit quod audit a luce, que illuminat omnem hominem uenientem in hunc mundum . Iam ei Dominus dixit, Nisi quis natus fuerit denuo, non uidebit regnum Dei. Dicit ad eum Nicodemus: Quomodo potest homo nasci cum sit senex? Spiritus ei loquitur [2 1Kb] , et ille carnem sapit. Carnem suam sapit, quia carnem Christi nondum sapit. Cum enim dixisset Dominus iehsu, Nisi quis manducauerit carnem meam, et biberit sanguinem meum, non habebit in se uitam; scandalizati sunt quidam qui eum sequebantur, et dixerunt apud semetipsos, Durus est hic sermo; quis potest eum audire? Putabant enim hoc dicere Iesum, quod eum possent concisum sicut agnum coquere, et manducare: abhorrentes a uerbis eius, recesserunt, et amplius eum non sunt secuti. Sic Euangelista loquitur: Et Dominus ipse remansit cum duodecim: et illi ad eum, Domine, ecce illi dimiserunt te; et ille, Numquid et uos uultis abire [3 1Kb] ? Ostendere uolens quia ipse illis erat necessarius, non illi erant Christo necessarii. Ne quis terreat Christum, quando dicitur ut sit christianus; quasi beatior erit Christus, si tu fueris christianus. Bonum est tibi, ut sis christianus: nam si non fueris, malum Christo non erit. Audi uocem Psalmi: Dixi Domino, Deus meus es tu, quoniam bonorum meorum non eges . Ideo Deus meus es  tu, quoniam bonorum meorum non eges. Si fueris sine Deo, minor eris; si fueris cum Deo, maior Deus non erit. Non ex te ille maior, sed tu sine illo minor. Cresce ergo in illo, noli te subtrahere, ut quasi ille deficiat. Reficieris, si accesseris; deficies, si recesseris. Integer manet te accedente, integer manet et te cadente. Cum ergo dixisset discipulis, Numquid et uos uultis abire? respondit Petrus, petra illa, uoce omnium, Domine, ad quem ibimus? uerba uite eterne habes. Bene sapuit in ore ipsius caro Domini. Dominus autem exposuit eis, et dixit, Spiritus est qui uiuificat: cum dixisset, Nisi quis manducauerit carnem meam, et biberit sanguinem meum, non habebit in se uitam; ne carnaliter intelligerent, Spiritus est, inquit, qui uiuificat, caro autem nichil prodest: uerba que locutus sum uobis, spiritus est et uita .

6. Hunc spiritum et hanc uitam non sapiebat iste Nicodemus, qui nocte uenerat ad Iesum. Ait ei iehsu: Nisi quis natus fuerit denuo, non uidebit regnum Dei. Et ille carnem suam sapiens, in cuius ore nondum sapiebat caro Christi: Quomodo, inquit, potest homo, cum sit senex, iterum nasci? Numquid potest in uentrem matris sue iterum introire, et nasci? Non nouerat iste nisi unam natiuitatem ex Adam et Eua; ex Deo et Ecclesia nondum nouerat: non nouerat nisi eos parentes qui generant ad mortem; nondum nouerat eos parentes qui generant ad uitam: non nouerat nisi eos parentes qui generant successuros; nondum nouerat eos qui semper uiuentes generant permansuros. Cum ergo sint due natiuitates, ille unam intelligebat. Una est de terra, alia de celo; una est de carne, alia de Spiritu; una est de mortalitate, alia de eternitate; una est de masculo et femina, alia de Deo et Ecclesia. Sed ipse due singule sunt; nec illa potest repeti, nec illa. Recte intellexit Nicodemus natiuitatem carnis: sic et tu intellige natiuitatem spiritus, quomodo intellexit Nicodemus natiuitatem carnis. Quid Nicodemus intellexit? Numquid potest homo denuo in uentrem matris sue intrare, et nasci? Sic, quicumque tibi dixerit ut spiritualiter iterum nascaris, responde quod dixit Nicodemus, Numquid potest homo iterum in uentrem matris sue intrare, et nasci? Iam natus sum de Adam, non me potest iterum generare Adam: iam natus sum de Christo, non me potest iterum generare Christus. Quomodo uterus non potest repeti, sic nec Baptismus.

7. Qui nascitur de Ecclesia catholica, tanquam de Sara [1 1Kb] nascitur, de libera nascitur: qui nascitur de heresi, tanquam de ancilla nascitur, sed ex semine Abraham. Aduertat Charitas uestra quam magnum sacramentum. Testatur Deus, et dicit, Ego sum Deus Abraham, et Deus Isaac, et Deus Iacob. Non erant alii patriarche? non erat ante istos sanctus Ne, qui solus in toto genere humano cum tota domo sua meruit de diluuio liberari, in quo et in filiis eius figurata est Ecclesia? Ligno portante euadunt diluuium . Deinde postea magni quos nouimus, quos sancta Scriptura  commendat, Moyses fidelis in tota domo eius . Et illi tres nominantur, quasi eum soli promeruerint, Ego sum Deus Abraham, et Deus Isaac, et Deus Iacob: hoc mihi nomen est in eternum . Sacramentum grande! Potens est Dominus et ora nostra aperire, et corda uestra, ut dicere possimus sicut reuelare dignatus est, et capere possitis sicut expedit uobis.

8. Tres ergo isti patriarche, Abraham, Isaac, et Iacob. Iam nostis filii Iacob quia duodecim fuerunt, et inde populus Isrel: quia ipse Iacob Isrel, et populus Isrel tribus duodecim, pertinentes ad duodecim filios Isrel. Abraham, Isaac, et Iacob, tres patres, et populus unus [1 1Kb] Tres patres tanquam in principio populi; tres patres in quibus figurabatur populus: et populus ipse prior, presens populus. In populo enim Iudeorum figuratus est populus Christianorum. Ibi figura, hic ueritas, ibi umbra, hic corpus, dicente Apostolo, Hec autem in figura contingebant illis. uox est Apostoli: Scripta sunt, inquit, propter nos, in quos finis seculorum obuenit . Recurrat nunc animus uester ad Abraham, Isaac, et Iacob. In istis tribus inuenimus parere liberas, parere et ancillas: inuenimus ibi partus liberarum, inuenimus ibi et partus ancillarum. Ancilla nichil boni significat: Eiice ancillam, inquit, et filium eius; non enim heres erit filius ancille cum filio libere. Apostolus hoc commemorat; et in illis duobus filiis Abrahe, dicit Apostolus fuisse figuram duorum Testamentorum, ueteris et Noui. Ad uetus Testamentum pertinent dilectores temporalium, dilectores seculi: ad Nouum Testamentum dilectores uite eterne. Ideo illa Ierusalem in terra, umbra erat celestis Ierusalem matris omnium nostrum, que est in celo: et hec Apostoli uerba sunt . Et de ista ciuitate unde peregrinamur, multa nostis, multa iam audistis. Inuenimus autem rem miram in istis partubus, id est in istis fetibus, in istis generationibus liberarum et ancillarum, quatuor scilicet genera hominum: in quibus quatuor generibus, completur figura futuri populi christiani, ut non sit mirum quod in illis tribus dictum est, Ego sum Deus Abraham, et Deus Isaac, et Deus Iacob. In omnibus enim Christianis, fratres intendite, aut per malos nascuntur boni, aut per bonos nascuntur mali, aut per bonos boni, aut per malos mali: amplius istis quatuor generibus non potestis inuenire. Que iterum repetam, aduertite, retinete; excutite corda uestra, nolite pigri esse: capite, ne capiamini, quomodo quatuor genera sunt omnium Christianorum. Aut per bonos nascuntur boni, aut per malos nascuntur mali, aut per bonos mali, aut per malos boni. Puto quia planum est. Per bonos boni: si et qui baptizant, boni sunt: et qui baptizantur, recte credunt, et in membris Christi recte numerantur. Per malos mali: si et qui baptizant, mali sunt; et qui baptizantur, duplici corde ac edunt ad Deum, et non tenent eos mores quos audiunt in Ecclesia,  ut non ibi sint palea, sed frumentum. Quam enim multi sint, nouit Charitas uestra. Per malos boni: aliquando baptizat adulter, et qui baptizatur iustificatur. Per bonos mali: aliquando qui baptizant, sancti sunt; qui baptizantur, tenere uiam Dei nolunt.

9. Puto, fratres, notum esse in Ecclesia, et quotidianis exemplis manifestari ea que dicimus: sed in prioribus nostris patribus ea consideremus, quia habuerunt et illi ista quatuor genera. Per bonos boni: Ananias Paulum baptizauit . Quid per malos mali? Dicit Apostolus quosdam predicatores Euangelii, quos dicit non caste annuntiare solere Euangelium, quos tolerat in societate christiana, et dicit, Quid enim? dum omni modo, siue occasione, siue ueritate Christus annuntietur, et in hoc gaudeo . Numquid maleuolus erat, et de alieno malo gaudebat? Sed quia et per malos uerum predicabatur, et per malorum ora Christus predicabatur; si quos isti sui similes baptizabant, mali malos baptizabant: si quos isti baptizabant tales, quales admonet Dominus cum dicit, Que dicunt facite; que autem faciunt, facere nolite , mali bonos baptizabant. Boni malos baptizabant, quomodo a Philippo sancto Simon magus baptizatus est . Nota sunt ergo ista quatuor genera, fratres mei. Ecce iterum ea repeto, tenete illa, numerate illa, aduertite illa; cauete que mala sunt, tenete que bona sunt. Per bonos boni nascuntur, cum per sanctos sancti baptizantur: per malos mali, cum et qui baptizant et qui baptizantur, inique et impie uiuunt: per malos boni, cum mali sunt qui baptizant; et boni qui baptizantur: per bonos mali, cum boni sunt qui baptizant, et mali qui baptizantur.

10. Quomodo inuenimus ista in tribus istis nominibus, Ego sum Deus Abraham, Deus Isaac, et Deus Iacob? Ancillas accipimus in malis, liberas accipimus in bonis: pariunt libere bonos; Sara peperit Isaac : pariunt ancille malos; Agar peperit Ismel . Habemus in uno Abraham et illud genus cum per bonos boni, et illud genus cum per malos mali. Per bonos mali ubi figurati sunt? Libera erat Rebecca uxor Isaac: legite, peperit geminos, unus erat bonus, alter malus. Habes aperte Scripturam dicentem Dei uoce, Iacob dilexi. Esau autem odio habui  Istos duos genuit Rebecca, Iacob et Esau: unus inde eligitur, alius reprobatur [1 1Kb] ; unus succedit in hereditatem, alter exheredatur. Non facit populum suum Deus de Esau; sed facit de Iacob. Semen unum, diuersi qui concepti sunt: uterus unus, diuersi qui nati sunt. Numquid non libera peperit Iacob, que libera peperit Esau? Luctabantur in uentre matris sue, et dictum est Rebecce, cum ibi luctarentur, Duo populi sunt in utero tuo . Duo homines, duo populi; bonus populus, malus populus: sed tamen in uno uentre luctantur. Quanti mali sunt in Ecclesia, et unus uterus portat, donec in fine discernantur: et  boni aduersus malos clamant, et mali aduersus bonos reclamant, et in unius uisceribus utrique luctantur. Numquid semper simul erunt? In fine exitur ad lucem, declaratur natiuitas que hic in sacramento figuratur: et tunc apparebit, Iacob dilexi, Esau autem odio habui.

11. Iam ergo inuenimus, fratres, et de bonis bonos, de libera Isaac: et de malis malos, de ancilla Ismel: et de bonis malos, Esau de Rebecca. De malis bonos ubi inueniemus? Restat Iacob, ut in tribus patriarchis quatuor generum istorum perfectio concludatur. Habuit uxores Iacob liberas, habuit et ancillas: pariunt libere, pariunt et ancille, et fiunt duodecim filii Isrel . Si numeres omnes de quibus nati sunt, non omnes de liberis, non omnes de ancillis: sed tamen omnes ex uno semine. Quid ergo, fratres mei? numquid qui nati sunt de ancillis, non simul possederunt terram promissionis cum fratribus suis? Inuenimus ibi bonos filios Iacob natos de ancillis, et bonos filios Iacob natos de liberis. Nihil illis obfuit natiuitas de uteris ancillarum, quando in patre cognouerunt semen suum, et consequenter regnum cum fratribus tenuerunt. Quomodo ergo in filiis Iacob non obfuit illis qui nati sunt de ancillis, quominus tenerent regnum, et terram promissionis cum fratribus ex equo acciperent; non illis obfuerunt natales ancillarum, sed preualuit semen paternum: sic quicumque per malos baptizantur, tanquam de ancillis uidentur nati; sed tamen quia ex semine uerbi Dei, quod figuratur in Iacob, non contristentur, simul hereditatem cum fratribus possidebunt. Securus ergo sit qui de semine bono nascitur; tantum non imitetur ancillam, si de ancilla nascitur. Ancillam malam superbientem non imiteris. Unde enim filii Iacob de ancillis nati, possederunt terram promissionis cum fratribus, Ismel autem de ancilla natus, expulsus est ab hereditate? Unde, nisi quia ille superbus erat, illi humiles? Erexit ille ceruicem, et uoluit seducere fratrem suum, ludens cum illo.

12. Magnum ibi sacramentum. Ludebant simul Ismel et Isaac; uidit illos Sara ludentes, et ait Abrahe: Eiice ancillam et filium eius; non enim heres erit filius ancille cum filio meo Isaac. Et cum contristatus esset Abraham, confirmauit ei Dominus dictum uxoris eius. Iam hic manifestum est sacramentum, quia nescio quid futurum parturiebat illa res gesta. Ludentes uidit, et dicit: Eiice ancillam et filium eius. Quid est hoc, fratres? Quid enim mali fecerat Ismel puero Isaac, quia ludebat cum illo? Sed illa lusio, illusio erat; illa lusio deceptionem significabat. Nam magnum sacramentum attendat Charitas uestra. Persecutionem illam uocat Apostolus; ipsam lusionem, ipsum lusum persecutionem uocat: ait enim, Sed sicut tunc ille qui secundum carnem natus erat, persequebatur eum qui secundum spiritum, ita et nunc; id est, qui secundum carnem nati sunt, persequuntur eos qui secundum spiritum nati sunt. Qui sunt secundum carnem nati? Dilectores mundi, amatores seculi. Qui sunt secundum spiritum nati? Amatores regni celorum, dilectores Christi, desiderantes uitam eternam,  gratis colentes Deum. Ludunt, et dicit Apostolus persecutionem. Nam posteaquam dixit hec uerba Apostolus, Et sicut tunc ille qui secundum carnem natus erat, persequebatur eum qui secundum spiritum, ita et nunc; secutus est, et ostendit de qua persecutione diceret: Sed quid dicit Scriptura? Eiice ancillam et filium eius; non enim heres erit filius ancille cum filio meo Isaac . Querimus ubi hoc dicat Scriptura, ut uideamus utrum aliqua persecutio precesserit Ismelis in Isaac: et inuenimus hoc dictum esse a Sara, quando uidit pueros ludentes simul. Quam lusionem dicit Scriptura uidisse Saram, hanc persecutionem dicit Apostolus. Plus ergo uos persequuntur qui uos illudendo seducunt: ueni, ueni; baptizare hic, hic habes uerum baptismum. Noli ludere, unus est uerus; ille lusus est: seduceris [1 1Kb] , et ista persecutio grauis tibi erit. Melius tibi erat ut Ismelem tu lucrareris ad regnum; sed non uult Ismel, quia ludere uult. Tene tu hereditatem patris, et audi: Eiice ancillam et filium eius; non enim heres erit filius ancille cum filio meo Isaac.

13. Isti etiam audent dicere quia persecutionem solent pati a catholicis regibus, aut a catholicis principibus. Quam persecutionem tolerant? Afflictionem corporis: si tamen aliquando passi sunt, aut quomodo passi sunt, ipsi sciant, et conueniant conscientias suas; tamen afflictionem corporis passi sunt: persecutio quam faciunt grauior est. Caue quando uult ludere Ismel cum Isaac, quando tibi blanditur, quando offert alterum baptismum: responde, Habeo iam Baptismum. Si enim uerus est iste baptismus, qui tibi uult dare alterum, illudere te uult. Caue anime persecutorem. Nam si a principibus catholicis aliquid passa est pars Donati aliquando, secundum corpus passa est, non secundum illusionem spiritus. Audite et uidete in ipsis ueteribus factis, omnia futurarum rerum signa et indicia. Inuenitur Sara afflixisse Agar ancillam: Sara libera est: posteaquam superbire cepit ancilla, questa est Abrahe Sara, et dixit, Eiice ancillam; erexit aduersum me ceruicem suam. Et quasi ab Abraham fieret, de Abraham questa est mulier. Abraham uero qui non in ancilla libidine abutendi tenebatur, sed officio generandi, quoniam Sara ei dederat unde prolem susciperet, ait ei: Ecce ancilla tua, utere ea sicut uis. Et afflixit eam grauiter Sara, et fugit a facie eius. Ecce libera afflixit ancillam, et non illam uocat persecutionem Apostolus; ludit seruus cum domino, et persecutionem uocat: afflictio ista non uocatur persecutio, et lusio illa uocatur persecutio. Quid uobis uidetur, fratres? Nonne intelligitis quid significatum sit? Sic ergo quando uult Deus concitare potestates aduersus hereticos, aduersus schismaticos, aduersus dissipatores Ecclesie, aduersus exsufflatores Christi, aduersus blasphematores Baptismi, non mirentur; quia Deus concitat, ut a Sara uerberetur Agar. Cognoscat se Agar, ponat ceruicem: quia cum humiliata discederet a domina sua, occurrit ei angelus, et dixit, Quid est, Agar ancilla  Sare? cum conquesta esset de domina, quid audiuit ab Angelo? Reuertere ad dominam tuam . Ad hoc ergo affligitur, ut reuertatur. Atque utinam reuertatur; quia proles eius, sicut filii Iacob, cum fratribus hereditatem tenebit.

14. Mirantur autem quia commouentur potestates christiane aduersus detestandos dissipatores Ecclesie. Non ergo mouerentur? Et quomodo redderent rationem de imperio suo Deo? Intendat Charitas uestra quid dicam, quia pertinet hoc ad reges seculi christianos, ut temporibus suis pacatam uelint matrem suam Ecclesiam, unde spiritualiter nati sunt. Legimus Danielis uisiones et gesta prophetica. Tres pueri in igne laudauerunt Dominum: miratus est Nabuchodonosor rex laudantes Deum pueros, et circa eos ignem innocentem [1 1Kb] ; et cum admiratus esset, quid ait Nabuchodonosor rex, non uel Iudeus uel circumcisus, ille qui statuam suam erexerat, et ad eam adorandam omnes cegerat; tamen laudibus trium puerorum commotus, ubi uidit maiestatem Dei presentis in igne, quid ait? »Et ego proponam decretum omnibus tribubus et linguis in omni terra.« Quale decretum? »Quicumque dixerint blasphemiam in Deum Sidrac, Misac, et Abdenago, in interitum erunt, et domus eorum in perditionem« . Ecce quomodo seuit rex alienigena, ne blasphemetur Deus Isrel, quia potuit tres pueros de igne liberare: et nolunt ut seuiant reges christiani, quia Christus exsufflatur, a quo non tres pueri, sed orbis terrarum cum ipsis regibus a gehennarum igne liberatur? Nam tres illi pueri, fratres mei, liberati sunt ab igne temporali. Numquid non ipse est Deus Machabeorum, qui et trium puerorum? Illos ab igne liberauit: illi in tormentis igneis corpore defecerunt, sed in legitimis mandatis animo permanserunt. Illi aperte liberati sunt, illi occulte coronati sunt . Plus est liberari de flamma gehennarum, quam de fornace potestatis humane. Si ergo Nabuchodonosor rex laudauit et predicauit et gloriam dedit Deo. quia liberauit de igne tres pueros, et tantam gloriam dedit, ut decretum mitteret per regnum suum, Quicumque dixerint blasphemiam in Deum Sidrac, Misac, et Abdenago, in interitum erunt, et domus eorum in perditionem: quomodo isti reges non moueantur, qui non tres pueros attendunt liberatos de flamma, sed seipsos liberatos de gehenna, quando uident Christum, a quo liberati sunt, exsufflari in Christianis, quando audiunt dici christiano, Dic te non esse christianum? Talia facere uolunt, et saltem talia pati nolunt.

15. Nam uidete qualia faciunt, et qualia patiuntur. Occidunt animas, affliguntur in corpore: sempiternas mortes faciunt, et temporales se perpeti conqueruntur. Et tamen quas patiuntur? Proferunt nobis nescio quos in persecutione suos martyres. Ecce Marculus de petra precipitatus est: ecce Donatus Bagaiensis in puteum missus est. Quando potestates Romane talia supplicia decreuerunt, ut precipitarentur homines? Quid autem respondent nostri? Quid  sit gestum nescio: tamen quid tradunt nostri? Quia ipsi se precipitauerunt, et potestates infamauerunt. Recordemur consuetudinem potestatum Romanarum, et uideamus cui credendum sit. Dicunt nostri illos se precipitasse: si non sunt ipsi discipuli ipsorum qui se modo de saxis nullo persequente precipitant, non credamus: quid mirum, si fecerunt illi quod solent? Nam potestates Romane nunquam talibus suppliciis use sunt. Num enim non poterant occidere aperte? Sed illi qui se mortuos coli uoluerunt, famosiorem mortem non inuenerunt. Postremo quidquid illud est, non noui. Et si passa es, o pars Donati, corporalem afflictionem ab Ecclesia catholica, a Sara passa es Agar; redi ad dominam tuam. Locus quidem necessarius aliquanto diutius nos tenuit, ut textum totum euangelice lectionis exponere minime ualeremus. Fratres, sufficiat interim Charitati uestre, ne hec que dicta sunt, dicendo alia, excludantur de cordibus uestris. Hec tenete, talia dicite, flammantes illuc procedite, accendite frigidos.



TRACTATUS XII. Ab eo Euangelii loco, Quod natum est de carne, caro est, etc., usque ad id, Qui autem facit ueritatem, uenit ad lucem, ut manifestentur eius opera, quia in Deo sunt facta. Cap. III, u\. 6-21.

1. Ex eo quod hesterno die intentam fecimus Charitatem uestram, intelligimus uos alacrius et numerosius conuenisse: sed interim lectioni euangelice ex ordine sermonem debitum reddamus, si placet; deinde audiet Charitas uestra de pace Ecclesie uel quid egerimus, uel quid adhuc agendum speremus. Nunc ergo tota intentio cordis ad Euangelium feratur, nemo aliunde cogitet. Si enim qui totus adest, uix capit; qui se per cogitationes diuersas diuidit, nonne et quod ceperat fundit? Meminit autem Charitas uestra Dominico preterito, quantum Dominus adiuuare dignatus est, disseruisse nos de spirituali regeneratione : quam lectionem uobis iterum legi fecimus, ut que tunc non dicta sunt, in Christi nomine adiuuantibus orationibus uestris impleamus.

2. Regeneratio spiritualis una est, sicut generatio carnalis una est. Et quod Nicodemus Domino ait, uerum dixit, quia non potest homo cum sit senex, redire rursum in uterum matris sue, et nasci. Ille quidem dixit, quia homo cum sit senex, hoc non potest, quasi, et si infans esset, posset. Omnino enim non potest, siue recens ab utero, siue annosa iam etate, redire rursum in materna uiscera, et nasci. Sed sicut ad natiuitatem carnalem ualent muliebria uiscera ad semel pariendum; sic ad natiuitatem spiritualem ualent uiscera Ecclesie, ut semel quisque baptizetur. Propterea ne quis forte dicat, Sed iste in heresi natus est, et iste in schismate natus est; amputata sunt omnia, si meministis, que uobis disputata sunt de tribus patribus nostris, quorum Deus dici uoluit, non quia soli erant, sed quia in solis expleta est integritas significandi populi futuri. Inuenimus enim natum de  ancilla exheredatum, natum de libera heredem: rursum inuenimus natum de libera exheredatum, natum de ancilla heredem. Natus de ancilla exheredatus Ismel , natus de libera heres Isaac ; natus de libera exheredatus Esau , nati de ancillis heredes filii Iacob . In illis itaque tribus patribus, omnis futuri populi figura perspecta est: nec immerito Deus inquit, Ego sum Deus Abraham, et Deus Isaac, et Deus Iacob: hoc mihi, inquit, nomen est in eternum . Magis meminerimus quid promissum sit ipsi Abrahe: hoc enim promissum est Isaac, hoc promissum est et Iacob. Quid inuenimus? In semine tuo benedicentur omnes gentes . Credidit tunc unus quod nondum uidebat: uident homines, et excecantur. Completum est in gentibus quod promissum est uni: et separantur a communione gentium, qui et quod impletum est uidere nolunt. Sed quid illis prodest quia uidere nolunt? uident, uelint nolint; aperta ueritas et clausos oculos ferit.

3. Responsum est Nicodemo, qui ex eis erat qui crediderant in Iesum, et ipse iehsu non se credebat eis. Quibusdam enim non se credebat, cum iam in illum credidissent. Sic habes scriptum: »Multi crediderunt in nomine eius, uidentes signa que faciebat. Ipse autem iehsu non credebat semetipsum illis. Non enim opus habebat ut quisquam testimonium perhiberet de homine; ipse enim sciebat quid esset in homine« . Ecce iam illi credebant in Iesum, et ipse iehsu non se credebat eis. Quare? Quia nondum erant renati ex aqua et Spiritu. Inde hortati sumus, et hortamur fratres nostros catechumenos. Si enim interroges eos, iam crediderunt in Iesum: sed quia nondum carnem eius et sanguinem accipiunt, nondum se illis credidit iehsu. Quid faciant, ut se illis credat iehsu? Renascantur ex aqua et Spiritu, proferat Ecclesia quos parturit. Concepti sunt, edantur in lucem: habent ubera quibus nutriantur, non timeant ne nati suffocentur, ab uberibus maternis non recedant.

4. Nullus potest homo redire in matris uiscera, et iterum nasci. Sed de ancilla nescio quis natus est? Numquid tunc qui nati sunt de ancillis, redierunt in uterum liberarum, ut denuo nascerentur? Semen Abraham et in Ismel; et ut posset Abraham facere filium de ancilla, uxor auctor fuit. Natus est ex semine uiri, et non utero, sed solo placito uxoris . Numquid quia de ancilla, ideo exheredatus? Si propterea exheredatus quia de ancilla natus est, nulli ancillarum filii admitterentur ad hereditatem. Filii Iacob admissi sunt ad hereditatem: Ismel autem, non quia ex ancilla natus, exheredatus, sed quia superbus matri, superbus in filium matris; mater enim eius magis Sara quam Agar. Illius uterus accommodatus, illius uoluntas accessit; non faceret Abraham quod Sara nollet: magis ergo ille filius Sare. Sed quia superbus in fratrem, et superbus ludendo, quia deludendo; quid ait Sara? Eiice ancillam  et filium eius; non enim heres erit filius ancille cum filio meo Isaac . Non ergo illum uiscera ancille eiecerunt foras, sed ceruix seruilis. Et si liber superbus sit, seruus est; et quod peius est, male domine, ipsius superbie. Itaque, fratres mei, respondete homini non posse rursus nasci hominem; respondete securi non posse rursus nasci hominem. Quidquid iterum fit, illusio est; quidquid iterum fit, lusus est. Ismel ludit, foras mittatur. Animaduertit enim eos Sara ludentes, ait Scriptura, et dixit Abrahe, Eiice ancillam et filium eius. Displicuit Sare lusus puerorum; aliquid nouum uidit pueros ludere. Nonne optant hoc que filios habent, uidere ludentes filios suos? uidit illa, et improbauit. Nescio quid uidit in lusu: illusionem uidit in illo lusu, animaduertit serui superbiam; displicuit illi, eiecit foras. Nati de ancillis improbi mittuntur foras [1 1Kb] , et natus de libera mittitur foras Esau. Nemo ergo presumat quia de bonis nascitur, nemo presumat quia per sanctos baptizatur. Qui per sanctos baptizatur, adhuc caueat ne non sit Iacob, sed Esau. Hoc ergo, fratres, dixerim: melius est ab hominibus sua querentibus et mundum diligentibus, quod significat nomen ancille, baptizari et spiritualiter hereditatem querere Christi, ut sit tanquam filius Iacob de ancilla, quam baptizari per sanctos et superbire, ut sit Esau foras mittendus, quamuis natus ex libera. Hec, fratres, tenete. Non uos palpamus, nulla spes uestra in nobis sit: nec nobis blandimur, nec uobis; unusquisque suam sarcinam portat. Nostrum est dicere, ne male iudicemur: uestrum est audire, et corde audire, ne exigatur quod damus; imo quando exigitur, lucrum inueniatur, non detrimentum.

5. Dicit Dominus Nicodemo, et exponit ei: Amen, amen dico tibi, nisi quis renatus fuerit ex aqua et Spiritu, non potest introire in regnum Dei. Tu, inquit, carnalem generationem intelligis, cum dicis, Numquid potest homo redire in uiscera matris sue? ex aqua et Spiritu oportet ut nascatur propter regnum Dei. Si propter hereditatem patris hominis temporalem nascitur, nascatur ex uisceribus matris carnalis: si propter hereditatem patris Dei sempiternam, nascatur ex uisceribus Ecclesie. Generat per uxorem filium pater moriturus successurum: generat Deus de Ecclesia filios non successuros, sed secum mansuros, Et sequitur: Quod natum est de carne, caro est: et quod natum est de Spiritu, spiritus est. Spiritualiter ergo nascimur, et in spiritu nascimur uerbo et sacramento. Adest Spiritus, ut nascamur: Spiritus inuisibiliter adest unde nasceris, quia et tu inuisibiliter nasceris. Sequitur enim, et dicit: Non mireris quia dixi tibi, oportet uos nasci denuo: Spiritus ubi uult spirat, et uocem eius audis, sed nescis unde ueniat, aut quo uadat. Nemo uidet Spiritum: et quomodo audimus uocem Spiritus? Sonat Psalmus, uox est Spiritus; sonat Euangelium, uox est Spiritus; sonat sermo diuinus, uox est Spiritus. uocem eius audis, et nescis unde ueniat,  et quo uadat. Sed si nascaris et tu de Spiritu, hoc eris, ut ille qui non est adhuc natus de Spiritu, non sciat de te unde uenias, et quo eas. Hoc enim secutus ait: Sic est et omnis qui natus est ex Spiritu.

6. Respondit Nicodemus, et dixit ei: Quomodo possunt hec fieri? Et reuera carnaliter, non intelligebat. In illo fiebat quod dixerat Dominus, uocem Spiritus audiebat, et nesciebat unde uenerat et quo ibat. Respondit iehsu, et dixit ei: Tu es magister in Isrel, et hec ignoras? O fratres, quid, putamus Dominum huic magistro Iudeorum quasi insultare uoluisse? Nouerat Dominus quid agebat, uolebat illum nasci ex Spiritu. Nemo ex Spiritu nascitur, nisi humilis fuerit: quia ipsa humilitas facit nos nasci de Spiritu; quia prope est Dominus obtritis corde . Ille magisterio inflatus erat, et alicuius momenti sibi esse uidebatur, quia doctor erat Iudeorum: deponit ei superbiam, ut possit nasci de Spiritu: insultat tanquam indocto; non quia superior uult uideri Dominus. Quid magnum, Deus ad hominem, ueritas ad mendacium? Maior Christus quam Nicodemus dici debet, dici potest, cogitandum est? Si diceretur maior Christus quam Angeli, ridendum erat: incomparabiliter enim maior omni creatura, per quem facta est omnis creatura. Sed exagitat superbiam hominis, Tu es magister in Isrel, et hec ignoras? Tanquam dicens, Ecce nichil nosti, princeps superbus, nascere ex Spiritu: si enim natus fueris ex Spiritu, uias Dei tenebis, ut Christi humilitatem sequaris. Sic enim altus est super omnes Angelos, quia cum in forma Dei esset, non rapinam arbitratus est esse equalis Deo; sed semetipsum exinaniuit formam serui accipiens, in similitudinem hominum factus, et habitu inuentus ut homo: humiliauit semetipsum, factus obediens usque ad mortem , mortem autem crucis . Pendebat, et insultabatur ei. De cruce descendere poterat; sed differebat, ut de sepulcro resurgeret. Pertulit superbos seruos Dominus; medicus egrotos. Si hoc ille, quid illi quos oportet nasci ex Spiritu? si hoc ille uerus magister in celo, non hominum tantum, sed et Angelorum. Si enim docti sunt Angeli, uerbo Dei docti sunt. Si uerbo Dei docti sunt, querite unde docti sunt; et inuenietis, In principio erat uerbum, et uerbum erat apud Deum, et Deus erat uerbum . Tollitur homini ceruix, sed aspera et dura, ut sit lenis ceruix ad portandum iugum Christi, de quo dicitur, Iugum meum lene est, et sarcina mea leuis est .

7. Et sequitur: Si terrena dixi uobis, et non creditis; quomodo, si dixero uobis celestia, credetis? Que terrena dixit, fratres? Nisi quis natus fuerit denuo, terrenum est? Spiritus ubi uult spirat, et uocem eius audis, et nescis unde ueniat, et quo eat, terrenum est? Si enim de isto uento diceret, sicut nonnulli intellexerunt  , cum quereretur ab eis quid terrenum  dixerit Dominus, dum ait, Si terrena dixi uobis, et non creditis; quomodo, si celestia dixero, credetis? Cum ergo quereretur a quibusdam, quid terrenum dixerit Dominus, angustias passi dixerunt, Quod ait, Spiritus ubi uult spirat, et uocem eius audis, et nescis unde ueniat, et quo eat, de isto uento dixit. Quid enim nominauit terrenum? Loquebatur de generatione spirituali: secutus ait, Sic est omnis qui natus est ex Spiritu. Deinde, fratres, quis nostrum non uideat, uerbi gratia, austrum euntem de meridie ad aquilonem; aut alium uentum uenientem ab oriente ad occidentem? quomodo ergo nescimus unde ueniat et quo eat? Quid ergo dixit terrenum, quod non credebant homines? An illud quod de templo resuscitando dixerat? Corpus enim suum de terra acceperat, et ipsam terram de terreno corpore susceptam parabat suscitare. Non ei creditum est terram suscitaturo. Si terrestria, inquit, dixi uobis et non creditis: quomodo, si celestia dixero, credetis? Hoc est, si non creditis quia templum possum resuscitare deiectum a uobis; quomodo credetis quia per Spiritum possint homines regenerari?

8. Et sequitur: Et nemo ascendit in celum, nisi qui descendit de celo, Filius hominis qui est in celo. Ecce hic erat, et in celo erat: hic erat carne, in celo erat diuinitate; imo, ubique diuinitate. Natus de matre, non recedens a Patre. Due natiuitates Christi intelliguntur; una diuina, altera humana: una per quam efficeremur, altera per quam reficeremur: ambe mirabiles; illa sine matre, ista sine patre. Sed quia de Adam corpus acceperat, quia Maria de Adam, ipsumque corpus suscitaturus erat: terrenum quiddam dixerat, Soluite templum hoc, et in tribus diebus suscitabo illud . Celeste autem quiddam dixit, Nisi quis renatus fuerit ex aqua et Spiritu, non uidebit regnum Dei . Eia, fratres, Deus uoluit esse filius hominis, et homines uoluit esse filios Dei. Ipse descendit propter nos, nos ascendamus propter ipsum. Solus enim descendit et ascendit, qui hoc ait, Nemo ascendit in celum, nisi qui descendit de celo. Non ergo ascensuri sunt in celum quos facit filios Dei? Ascensuri plane: hec nobis promissio est, Erunt equales Angelis Dei . Quomodo ergo nemo ascendit, nisi qui descendit? Quia unus descendit, unus ascendit. Quid de ceteris? quid intelligendum, nisi quia membra eius erunt, ut unus ascendat? Propterea sequitur, Nemo ascendit in celum, nisi qui de celo descendit, Filius hominis qui est in celo. Miraris quia et hic erat et in celo? Tales fecit discipulos suos. Paulum audi apostolum dicentem, Nostra autem conuersatio in celis est . Si homo Paulus apostolus ambulabat in carne in terra, et conuersabatur in celo, Deus celi et terre non poterat esse et in celo et in terra?

9. Si ergo nemo, nisi ille, descendit et ascendit, que spes est ceteris? Ea spes est ceteris, quia ille propterea descendit ut in illo et cum illo unus [1 1Kb] essent,  qui per illum ascensuri essent. Non dicit, Et seminibus, ait Apostolus, tanquam in multis; sed tanquam in uno, Et semini tuo, quod est Christus. Et fidelibus ait: uos autem Christi; si autem Christi, ergo semen Abrahe estis . Quod dixit unum, hoc dixit omnes nos esse. Ideo in Psalmis aliquando plures cantant, ut ostendatur quia de pluribus fit unus; aliquando unus cantat, ut ostendatur quid fiat de pluribus. Propterea unus sanabatur in illa piscina ; et quisquis alius descendebat, non sanabatur. Ergo iste unus commendat unitatem Ecclesie. ue illis qui oderunt unitatem, et partes sibi faciunt in hominibus! Audiant illum qui uolebat eos facere unum in uno ad unum: audiant illum dicentem, Nolite uos facere multos: ego plantaui, Apollo rigauit; sed Deus incrementum dedit: sed neque qui plantat est aliquid, neque qui rigat, sed qui incrementum dat Deus . Illi dicebant: Ego sum Pauli, ego Apollo, ego Cephe. Et ille: Diuisus est Christus ? In uno estote, unum estote, unus estote: Nemo ascendit in celum, nisi qui de celo descendit. Ecce uolumus esse tui, dicebant Paulo. Et ille: Nolo sitis Pauli, sed eius estote cuius est uobiscum Paulus.

10. Descendit enim et mortuus est, et ipsa morte liberauit nos a morte: morte occisus, mortem occidit. Et nostis, fratres, quia mors ista per diaboli inuidiam intrauit in mundum. Deus mortem non fecit, Scriptura loquitur; nec letatur, inquit, in perditione uiuorum: creauit enim ut essent omnia . Sed quid ibi ait? Inuidia autem diaboli mors intrauit in orbem terrarum . Ad mortem a diabolo propinatam non ueniret homo ui adductus: non enim cogendi potentiam diabolus habebat, sed persuadendi uersutiam. Non consentires, nichil inuexerat diabolus: consensio tua, o homo, te perduxit ad mortem. A mortali mortales nati, ex immortalibus mortales facti. Ab Adam omnes homines mortales: iehsu autem Filius Dei, uerbum Dei, per quod facta sunt omnia, unicus equalis Patri, mortalis factus est; quia uerbum caro factum est, et habitauit in nobis .

11. Ergo mortem suscepit, et mortem suspendit in cruce; et de ipsa morte liberantur mortales. Quod in figura factum est apud antiquos, commemorat illud Dominus: Et sicut, inquit, Moyses exaltauit serpentem in eremo, ita exaltari oportet Filium hominis; ut omnis qui credit in eum non pereat, sed habeat uitam eternam. Magnum sacramentum, et qui legerunt, nouerunt. Deinde audiant uel qui non legerunt, uel qui forte lectum siue auditum obliti sunt. Prosternebatur in eremo populus Isrel morsibus serpentum, fiebat magna strages multarum mortium [1 1Kb] : plaga enim Dei erat corripientis, et flagellantis, ut erudiret. Demonstratum est ibi magnum sacramentum rei future, ipse Dominus testatur in hac lectione, ut nemo possit aliud interpretari quam quod ipsa ueritas de se indicat. Dictum est enim ad Moysen a Domino ut faceret eneum serpentem, et exaltaret in ligno in eremo, et admoneret populum Isrel, ut si quis morsus esset a serpente, illum serpentem in  ligno exaltatum attenderet. Factum est: mordebantur homines, intuebantur, et sanabantur . Quid sunt serpentes mordentes? Peccata de mortalitate carnis. Quis est serpens exaltatus? Mors Domini in cruce. Quia enim a serpente mors, per serpentis effigiem figurata est. Morsus serpentis lethalis, mors Domini uitalis. Attenditur serpens, ut nichil ualeat serpens. Quid est hoc? Attenditur mors, ut nichil ualeat mors. Sed cuius mors? Mors uite: si dici potest, Mors uite; imo quia dici potest, mirabiliter dicitur. Sed numquid non erit dicendum quod fuit faciendum? Ego dubitem dicere quod Dominus pro me dignatus est facere? Nonne uita Christus? et tamen in cruce Christus. Nonne uita Christus? et tamen mortuus Christus. Sed in morte Christi mors mortua est; quia uita mortua occidit mortem, plenitudo uite deglutiuit mortem: absorpta est mors in Christi corpore. Sic et nos dicemus in resurrectione, quando iam triumphantes cantabimus, Ubi est, mors, contentio tua? ubi est, mors, aculeus tuus ? Interim modo, fratres, ut a peccato sanemur, Christum crucifixum intueamur; quia sicut Moyses, inquit, exaltauit serpentem in eremo, ita exaltari oportet Filium hominis; ut omnis qui credit in eum, non pereat, sed habeat uitam eternam. Quomodo qui intuebantur illum serpentem, non peribant morsibus serpentum; sic qui intuentur fide mortem Christi, sanantur a morsibus peccatorum. Sed illi sanabantur a morte ad uitam temporalem: hic autem ait, ut habeant uitam eternam. Hoc enim interest inter figuratam imaginem et rem ipsam: figura prestabat uitam temporalem; res ipsa cuius illa figura erat, prestat uitam eternam.

12. Non enim misit Deus Filium suum in mundum, ut iudicet mundum, sed ut saluetur mundus per ipsum. Ergo quantum in medico est, sanare uenit egrotum. Ipse se interimit, qui precepta medici obseruare non uult. uenit Saluator ad mundum: quare Saluator dictus est mundi, nisi ut saluet mundum, non ut iudicet mundum? Saluari non uis ab ipso; ex te iudicaberis. Et quid dicam, iudicaberis? uide quid ait: Qui credit in eum, non iudicatur; qui autem non credit: quid dicturum speras [1 1Kb] nisi, iudicatur? iam, inquit, iudicatus est. Nondum apparuit iudicium, sed iam factum est iudicium. Nouit enim Dominus qui sunt eius: nouit qui permaneant ad coronam, qui permaneant ad flammam; nouit in area sua triticum, nouit paleam; nouit segetem, nouit zizania. Iam iudicatus est qui non credit. Quare iudicatus? Quia non credidit [2 1Kb] in nomine unigeniti Filii Dei.

13. Hoc est autem iudicium, quia lux uenit in mundum, et dilexerunt homines magis tenebras quam lucem: erant enim mala opera eorum. Fratres mei, quorum opera bona inuenit Dominus? Nullorum: omnium mala opera inuenit. Quomodo ergo quidam fecerunt ueritatem, et uenerunt ad lucem? Et hoc enim sequitur: Qui autem facit ueritatem, uenit ad lucem, ut manifestentur opera eius, quia in Deo sunt facta. Quomodo  quidam opus bonum fecerunt, ut uenirent ad lucem, id est ad Christum? et quomodo quidam dilexerunt tenebras? Si enim omnes peccatores inuenit, et omnes a peccato sanat, et serpens ille in quo figurata est mors Domini, eos sanat qui morsi fuerant, et propter morsum serpentis erectus est serpens, id est mors Domini, propter mortales homines, quos inuenit iniustos; quomodo intelligitur, Hoc est iudicium, quia lux uenit in mundum, et dilexerunt homines magis tenebras quam lucem: erant enim mala opera eorum? Quid est hoc? quorum enim erant bona opera? Nonne uenisti ut iustifices impios? Sed dilexerunt, inquit, tenebras magis quam lucem. Ibi posuit uim: multi enim dilexerunt peccata sua, multi confessi sunt peccata sua: quia qui confitetur peccata sua, et accusat peccata sua, iam cum Deo facit. Accusat Deus peccata tua: si et tu accusas, coniungeris Deo. Quasi due res sunt, homo et peccator. Quod audis homo, Deus fecit: quod audis peccator, ipse homo fecit. Dele quod fecisti, ut Deus saluet quod fecit. Oportet ut oderis in te opus tuum, et ames in te opus Dei. Cum autem ceperit tibi displicere quod fecisti, inde incipiunt bona opera tua, quia accusas mala opera tua. Initium operum bonorum, confessio est operum malorum. Facis ueritatem, et uenis ad lucem. Quid est, Facis ueritatem? Non te palpas, non tibi blandiris, non te adulas [1 1Kb] ; non dicis, Iustus sum, cum sis iniquus, et incipis facere ueritatem. uenis autem ad lucem ut manifestentur opera tua, quia in Deo sunt facta; quia et hoc ipsum quod tibi displicuit peccatum tuum, non tibi displiceret, nisi Deus tibi luceret, et eius ueritas tibi ostenderet. Sed qui et admonitus diligit peccata sua, odit admonentem lucem et fugit eam, ut non arguantur opera eius mala que diligit. Qui autem facit ueritatem, accusat in se mala sua; non sibi parcit, non sibi ignoscit, ut Deus ignoscat: quia quod uult ut Deus ignoscat, ipse agnoscit, et uenit ad lucem; cui gratias agit, quod illi quid in se odisset ostenderit. Dicit Deo, Auerte faciem tuam a peccatis meis: et qua fronte dicit, nisi iterum dicat, Quoniam facinus meum ego cognosco, et peccatum meum coram me est semper ? Sit ante te quod non uis esse ante Deum. Si autem post te feceris peccatum tuum, retorquet illud tibi Deus ante oculos tuos; et tunc retorquet, quando iam penitentie fructus nullus erit.

14. Currite, ne tenebre uos comprehendant , fratres mei: euigilate ad salutem uestram, euigilate dum tempus est; nullus retardetur a templo Dei, nullus retardetur ab opere Domini, nullus auocetur ab oratione continua, nullus a solita deuotione fraudetur. Euigilate ergo cum dies est: lucet dies, Christus est dies. Paratus est ignoscere, sed agnoscentibus; punire autem defendentes se, et iustos se iactantes, et putantes se esse aliquid, cum nichil sint. In dilectione autem eius et in misericordia eius qui ambulat, etiam liberatus ab illis lethalibus et grandibus peccatis, qualia sunt facinora, homicidia, furta, adulteria; propter illa que minuta uidentur esse peccata  lingue, aut cogitationum, aut immoderationis in rebus concessis, facit ueritatem confessionis, et uenit ad lucem in operibus bonis: quoniam minuta plura peccata si negligantur, occidunt. Minute sunt gutte que flumina implent: minuta sunt grana arene; sed si multa arena imponatur, premit atque opprimit. Hoc facit sentina neglecta, quod facit fluctus irruens: paulatim per sentinam intrat; sed diu intrando et non exhauriendo, mergit nauim. Quid est autem exhaurire, nisi bonis operibus agere ne obruant peccata, gemendo, ieiunando, tribuendo, ignoscendo? Iter autem huius seculi molestum est, plenum est tentationibus; in rebus prosperis ne extollat, in rebus aduersis ne frangat. Qui tibi dedit felicitatem huius seculi, ad consolationem tuam dedit, non ad corruptionem. Rursus qui te flagellat in isto seculo, ad emendationem, non ad damnationem facit. Ferto patrem erudientem, ne sentias iudicem punientem. Hec quotidie dicimus uobis, et sepe dicenda sunt, quia bona et salutaria sunt.



TRACTATUS XIII. Ab eo Euangelii loco, Post hec uenit iehsu et discipuli eius in Iudeam teram, etc., usque ad id, Amicus autem sponsi, qui stat et audit eum, gaudio gaudet propter uocem sponsi. Cap. III, u\. 22-29.

1. Ordo lectionis euangelice secundum Ioannem, sicut potestis meminisse, qui curam geritis profectus uestri, ita sequitur, ut hec que modo lecta est, hodie nobis tractanda proponatur. Ab ipso principio usque ad hodiernam lectionem, que supra dicta sunt, meministis iam esse tractata. Et si forte inde multa estis obliti, certe uel officium nostrum manet in uestra memoria. Que hinc audieritis de baptismo Ioannis, etsi non tenetis omnia, audisse uos tamen credo quod teneatis: que dicta sunt etiam, quare Spiritus sanctus in columbe specie apparuerit; et quomodo illa nodosissima questio soluta sit, quia nescio quid quod non nouerat, didicit Ioannes in Domino per columbam, cum iam eum nosset, quando uenienti ut baptizaretur, ait, Ego a te debeo baptizari, et tu uenis ad me? Quando ei Dominus respondit, Sine modo, ut impleatur omnis iustitia .

2. Nunc ergo ad eumdem Ioannem cogit nos ordo lectionis reuerti. Ipse est ille qui prophetatus est per Isaiam, uox clamantis in eremo, Parate uiam Domino, rectas facite semitas eius . Tale testimonium reddidit Domino suo, et  amico suo: Dominusque ipsius et amicus ipsius perhibuit et ipse testimonium Ioanni. Dixit enim de Ioanne, In natis mulierum non exsurrexit maior Ioanne Baptista. Sed quia illi se preposuit, in hoc quod plus erat Ioanne, Deus erat. Qui autem minor est, inquit, in regno celorum, maior est illo . Minor natiuitate, maior potestate, maior diuinitate, maiestate, claritate: tanquam in principio erat uerbum, et uerbum erat apud Deum, et Deus erat uerbum. Sic autem perhibuerat in superioribus lectionibus Ioannes Domino testimonium, ut Filium Dei quidem diceret, Deum non diceret, nec tamen negaret: tacuerat Deum, non  negauerat Deum, sed non omnino tacuit Deum: fortassis enim inuenimus hoc in hodierna lectione. Dixerat Filium Dei: sed dicti sunt et homines filii Dei. Dixerat tante excellentie illum fuisse, ut non esset ipse dignus corrigiam calceamenti eius soluere . Iam magnitudo ista multum dat intelligi, cuius non erat dignus corrigiam calceamenti soluere, ille quo nemo surrexerat maior in natis mulierum. Plus enim erat omnibus hominibus et Angelis. Nam angelum inuenimus prohibuisse, ne homo illi ad pedes caderet. Cum enim quedam in Apocalypsi Angelus ostenderet Ioanni, qui scripsit hoc Euangelium, conterritus magnitudine uisionis Ioannes cecidit ad pedes Angeli. Et ille: Surge, uide ne feceris hoc; Deum adora [1 1Kb] nam ego conseruus tuus sum et fratrum tuorum . Cadere ergo sibi ad pedes hominem angelus prohibuit. Nonne manifestum est quia super omnes Angelos est, cui talis homo, quo maior nemo surrexit in natis mulierum, dicit indignum se esse soluere corrigiam calceamenti?

3. Tamen aliquid euidentius dicat Ioannes, quia Deus est Dominus noster iehsu Christus. Inueniamus hoc in presenti lectione, quia forte et de illo cantauimus, Regnauit Deus super omnem terram: contra quod surdi sunt, qui putant eum in Africa sola regnare. Non enim non dictum est de Christo, cum dictum est, Regnauit Deus super omnem terram. Quis est enim alius rex noster, nisi Dominus noster iehsu Christus? Ipse est rex noster. Et quid audistis in ipso Psalmo, recenti uersu modo cantato? Psallite Deo nostro, psallite: psallite regi nostro, psallite. Quem dixit Deum, ipsum dixit regem nostrum: Psallite Deo nostro, psallite: psallite regi nostro, psallite intelligenter. Ne in una parte uelis intelligere cui psallis: Quoniam rex omnis terre Deus . Et quomodo est omnis terre rex, qui uisus est in una parte terrarum, in Ierosolyma, in Iudea, ambulans inter homines, natus, sugens, crescens, manducans, bibens, uigilans, dormiens, fatigatus ad puteum sedens, comprehensus, flagellatus, sputis illitus, spinis coronatus, ligno suspensus, lancea percussus, mortuus, sepultus? quomodo ergo rex omnis terre? Quod uidebatur in loco, caro erat: oculis carneis caro apparebat; in carne mortali maiestas immortalis occultabatur. Et quibus oculis maiestas immortalis penetrata compage carnis poterit intueri? Est alius oculus, est interior oculus. Non enim nullos oculos habebat et Tobias, quando cecus oculis corporeis filio dabat precepta uite . Ille patri manum tenebat, ut pedibus ambularet: ille filio consilium dabat, ut uiam iustitie teneret. Et hac oculos uideo, et hac oculos intelligo. Et meliores oculi dantis uite consilium, quam oculi tenentis manum. Tales oculos querebat et iehsu, quando ait Philippo, Tanto tempore uobiscum sum, et non cognouistis me? Tales oculos querebat, cum ait, Philippe, qui uidet me, uidet et Patrem . Isti oculi in intelligentia sunt, isti oculi in mente sunt. Ideo cum dixisset Psalmus, Quoniam rex omnis terre  Deus; subiecit statim, Psallite intelligenter. Quod enim dico, Psallite Deo nostro, psallite; Deum dico regem nostrum. Sed regem nostrum inter homines uidistis tanquam hominem, uidistis passum, crucifixum, mortuum: latebat aliquid in illa carne quam oculis carneis uidere potuistis [1 1Kb] . Quid ibi latebat? Psallite intelligenter; nolite oculis querere quod mente conspicitur. Psallite lingua, quia inter uos caro; sed quia uerbum caro factum est, et habitauit in nobis, reddite sonum carni, reddite Deo mentis obtutum. Psallite intelligenter, et uidetis quia uerbum caro factum est, et habitauit in nobis.

4. Dicat et Ioannes testimonium: Post hec uenit iehsu et discipuli eius in Iudeam terram, et illic demorabatur cum eis, et baptizabat. Baptizatus baptizabat. Non eo baptismo baptizabat quo baptizatus est. Dat baptismum Dominus baptizatus a seruo, ostendens humilitatis uiam, et perducens ad baptismum Domini, hoc est baptismum suum, prebendo humilitatis exemplum, quia ipse non respuit baptismum serui. Et in baptismo serui uia preparabatur Domino, et baptizatus Dominus uiam se fecit uenientibus [2 1Kb] . Ipsum audiamus: Ego sum uia, ueritas et uita . Si ueritatem queris, uiam tene: nam ipsa est uia que est ueritas. Ipsa est quo is, ipsa est qua is; non per aliud is ad aliud, non per aliud uenis ad Christum: per Christum ad Christum uenis. Quomodo per Christum ad Christum? Per Christum hominem ad Christum Deum: per uerbum carnem factum, ad uerbum quod in principio erat Deus apud Deum; ab eo quod manducauit homo, ad illud quod quotidie manducant Angeli. Sic enim scriptum est, Panem celi dedit eis: panem Angelorum manducauit homo . Quis est panis Angelorum? In principio erat uerbum, et uerbum erat apud Deum, et Deus erat uerbum. Quomodo panem Angelorum manducauit homo? Et uerbum caro factum est, et habitauit in nobis .

5. Sed quia diximus manducare Angelos, fratres, ne putetis morsibus fieri. Nam si hoc intellexeritis, quasi dilaniatur Deus quem manducant Angeli. Quis dilaniat iustitiam? Sed rursum mihi aliquis dicit: Et quis est qui manducat iustitiam? Unde ergo, Beati qui esuriunt et sitiunt iustitiam, quoniam ipsi saturabuntur ? Cibus quem manducas per carnem, ut reficiaris tu, ille deficit; ut reparet te, consumitur: manduca iustitiam, et tu reficeris, et illa integra perseuerat. Quomodo uidendo istam lucem corpoream reficiuntur isti oculi nostri, et res est corporea que uidetur oculis corporeis. Multi enim cum fuerint diutius in tenebris, infirmatur acies ipsorum, quasi ieiunio lucis. Fraudati oculi cibo suo , defatigantur ieiunio et debilitantur, ita ut ipsam lucem qua reficiuntur, uidere non possint: et si diutius abfuerit, exstinguuntur, et tanquam moritur in eis ipsa acies lucis. Quid ergo? quia tot oculi quotidie ista luce pascuntur, minor fit? Et illi reficiuntur, et ipsa integra permanet. Si hoc potuit Deus  de luce corporea corporeis oculis exhibere; non exhibet mundis cordibus lucem illam infatigabilem, integram perseuerantem, nulla ex parte deficientem? Quam lucem? In principio erat uerbum, et uerbum erat apud Deum. uideamus si lux est. Quoniam apud te est fons uite, et in lumine tuo uidebimus lumen . In terra aliud est fons, aliud lumen. Sitiens queris fontem, et ut peruenias ad fontem, queris lucem: et si dies non est, accendis lucernam, ut ad fontem peruenias. Fons ille, ipsa est lux; sitienti fons est, ceco lux est: aperiantur oculi ut uideant lucem, aperiantur fauces cordis ut bibant fontem; quod bibis, hoc uides, hoc audis. Totum tibi fit Deus; quia horum que diligis, totum tibi est. Si uisibilia attendis, nec panis est Deus, nec aqua est Deus, nec lux ista est Deus, nec uestis est Deus, nec domus est Deus. Omnia enim hec uisibilia sunt, et singula sunt: quod est panis, non hoc est aqua; et quod est uestis, non hoc est domus; et quod sunt ista, non hoc est Deus: uisibilia enim sunt. Deus tibi totum est: si esuris, panis tibi est; si sitis, aqua tibi est; si in tenebris es, lumen tibi est, quia incorruptibilis manet; si nudus es, immortalitatis uestis tibi est, cum corruptibile hoc induerit incorruptionem, et mortale hoc induerit immortalitatem . Omnia possunt dici de Deo, et nichil digne dicitur de Deo. Nihil latius hac inopia. Queris congruum nomen, non inuenis; queris quoquo modo dicere, omnia inuenis. Quid simile, agnus et leo? De Christo utrumque dictum est: Ecce agnus Dei . Quomodo leo? uicit leo de tribu Iuda .

6. Audiamus Ioannem: Baptizabat iehsu. Diximus quia baptizabat iehsu. Quomodo iehsu? quomodo Dominus? quomodo Dei Filius? quomodo uerbum? Sed uerbum caro factum est. Erat autem et Ioannes baptizans in Aenon iuxta Salim. Lacus quidam Aenon [1 1Kb] . Unde intelligitur quia lacus erat? Quia aque multe erant ibi, et ueniebant, et baptizabantur. Nondum enim missus erat in carcerem Ioannes. Si meministis , dixi quare baptizabat Ioannes: quia oportebat ut Dominus baptizaretur. Et quare oportebat ut Dominus baptizaretur? Quia multi contempturi erant Baptismum, eo quod iam maiore gratia prediti uiderentur, quam uiderent alios fideles. uerbi gratia, iam continenter uiuens catechumenus, contemneret coniugatum, et diceret se meliorem quam ille sit fidelis. Ille catechumenus posset dicere in corde suo: Quid mihi opus est Baptismum accipere, ut hoc habeam quod et iste, quo iam melior sum? Ne ergo ceruix ista precipitaret quosdam de meritis iustitie sue plurimum elatos, baptizari uoluit Dominus a seruo; tanquam alloquens filios capitales: Quid uos extollitis? quid erigitis, quia habetis, ille prudentiam, ille doctrinam, ille castitatem, ille fortitudinem patientie? Numquid tantum habere potestis, quantum ego qui dedi? Et tamen ego baptizatus sum a seruo, uos dedignamini a Domino. Hoc est, Ut impleatur omnis iustitia .

 7. Sed dicet aliquis: Sufficiebat ergo ut baptizaret Dominum Ioannes; quid opus erat ut alii baptizarentur a Ioanne? Et hoc diximus, quia si solus Dominus baptizaretur a Ioanne, non deesset ista cogitatio hominibus, quod meliorem habebat baptismum Ioannes quam Dominus. Dicerent enim: Usque adeo magnus erat baptismus quem habuit Ioannes, ut solus Christus illo fuerit dignus baptizari. Ergo ut ostenderetur melior baptismus quem daturus erat Dominus, et ille tanquam serui intelligeretur, ille tanquam Domini, baptizatus est Dominus, ut preberet humilitatis exemplum: non solus autem baptizatus est ab eo, ne baptismus Ioannis melior baptismo Domini uideretur. Ad hoc autem uiam prebuit Dominus noster iehsu Christus, sicut audistis, fratres, ne quis arrogans quod habeat abundantiam alicuius gratie, dedignetur baptizari baptismo Domini. Quantumcumque enim catechumenus proficiat, adhuc sarcinam iniquitatis sue portat: non illi dimittitur, nisi cum uenerit ad Baptismum. Quomodo non caruit populus Isrel populo Aegyptiorum, nisi cum uenisset ad mare rubrum ; sic pressura peccatorum nemo caret, nisi cum ad fontem Baptismi uenerit.

8. Facta est ergo questio ex discipulis Ioannis cum Iudeis de purificatione. Baptizabat Ioannes, baptizabat Christus: moti sunt discipuli Ioannis; concurrebatur ad Christum, ueniebatur ad Ioannem [1 1Kb] . Qui enim ueniebant ad Ioannem, mittebat illos ad Iesum baptizari; non mittebantur ad Ioannem, qui a Christo baptizabantur. Turbati sunt discipuli Ioannis, et ceperunt questionem tractare cum Iudeis, quomodo solet fieri. Intelligas dixisse Iudeos maiorem esse Christum, et ad eius baptismum debere concurri. Illi nondum intelligentes, defendebant baptismum Ioannis. uentum est ad ipsum Ioannem, ut solueret questionem. Intelligat Charitas uestra. Et hic utilitas ipsa humilitatis agnoscitur, et ostenditur utrum in ipsa questione cum errarent homines, gloriari apud se uoluerit Ioannes. Fortasse enim dixit: uerum dicitis, recte contenditis, baptismus meus est melior. Nam ut noueritis quod baptismus meus est melior, ipsum Christum ego baptizaui. Poterat hoc dicere Ioannes, baptizato Christo. Quantum, se si uellet extendere, habebat ubi se extenderet? Sed melius nouerat apud quem se humiliaret: quem se nouerat nascendo antecedere, illi uoluit confitendo cedere; salutem suam intelligebat in Christo esse. Iam dixerat superius, Nos omnes de plenitudine eius accepimus : et hoc confiteri Deum est. Quomodo enim omnes homines de plenitudine eius accipiunt, nisi ille sit Deus? Nam si sic ille homo ut non Deus, de plenitudine Dei accipit etiam ipse, et sic non Deus est. Si autem omnes homines de plenitudine eius accipiunt, ille est fons, illi bibentes. Qui bibunt fontem, et sitire possunt et bibere; fons nunquam sitit, fons se ipso non eget. Fonte egent homines; aridis uisceribus, aridis faucibus currunt ad fontem ut reficiantur: fons fluit ut reficiat; ita Dominus iehsu

 9. uideamus ergo quid responderit Ioannes: uenerunt ad Ioannem, et dixerunt ei: Rabbi, qui erat tecum trans Iordanem, cui tu testimonium perhibuisti, ecce hic baptizat, et omnes ueniunt ad illum: hoc est, Quid dicis? non sunt prohibendi, ut ad te potius ueniant? Respondit, et dixit: Non potest homo quidquam accipere, nisi ei datum fuerit de celo. De quo putatis hoc dixisse Ioannem? De seipso: Quasi homo accepi, ait, de celo. Intendat Charitas uestra. Non potest homo quidquam accipere, nisi fuerit ei datum de celo. Ipsi uos mihi testimonium perhibetis quod dixerim, Ego non sum Christus. Tanquam dicens, quid uos fallitis? uos ipsi mihi quomodo proposuistis istam questionem? Quid mihi dixistis? Rabbi, qui erat tecum trans Iordanem, cui tu testimonium perhibuisti. Nostis ergo quale testimonium illi perhibui: modo dicturus sum non esse illum quem dixi esse? Ergo quia [1 1Kb] aliquid accepi de celo ut aliquid essem, inanem me uultis esse, ut loquar contra ueritatem? Non potest homo accipere quidquam, nisi fuerit illi datum de celo. Ipsi uos mihi testimonium perhibetis quod dixerim, Ego non sum Christus. Non es tu Christus: sed quid, si maior illo, quia tu illum baptizasti? Missus sum: ego preco sum, ille iudex est.

10. Et audi testimonium multo uehementius, multo expressius. uidete quid nobiscum agitur; uidete quid amare debeamus; uidete quia aliquem hominem amare pro Christo, adulterium est. Quare hoc dico? Attendamus uocem Ioannis: poterat in illo errari, poterat ipse putari qui non erat; respuit a se falsum honorem, ut teneat solidam ueritatem. uidete quid dicat Christum, quid se: Qui habet sponsam, sponsus est. Casti estote, sponsum amate. Quid autem tu es, qui nobis dicis, Qui habet sponsam, sponsus est? Amicus autem sponsi, qui stat et audit eum, gaudio gaudet propter uocem sponsi. Aderit Dominus Deus noster pro motu cordis mei, multo enim gemitu plenum est, dicere quod doleo: sed obsecro uos per ipsum Christum, ut quod dicere non potuero, uos cogitetis; noui enim dolorem meum exprimi satis digne non posse. Multos enim adulteros uideo, qui sponsam tanto pretio emptam, amatam fedam ut pulchra fieret, illo emptore, illo liberatore, illo decoratore, possidere uolunt; et id agunt uerbis suis, ut pro sponso amentur. De illo dictum est, Hic est qui baptizat . Quis huc exit et dicit, Ego baptizo? quis huc exit et dicit, Ego quod dedero, hoc est sanctum? quis huc procedit qui dicit, Bonum est tibi ut nascaris ex me? Amicum sponsi audiamus, non adulteros sponsi: audiamus zelantem, sed non sibi.

11. Fratres, regredimini corde ad uestras domos, carnalia loquor, terrena loquor; humanum dico, propter infirmitatem carnis uestre . Multi habetis coniuges, multi habere uultis, multi etsi non uultis, habuistis; multi qui omnino coniuges habere non uultis, de coniugibus patrum uestrorum nati estis: nullum cor est quod non iste tangat affectus; nullus in rebus humanis tam auius a genere humano  est, qui quod dico non sentiat. Ponite aliquem peregre profectum, commendasse amico suo sponsam suam: uide, queso te, charus meus es, ne forte me absente pro me aliquis ametur. Qualis ergo ille, qui custodiens sponsam uel uxorem amici sui, dat quidem operam ut nullus alius ametur, sed si se amari pro amico uoluerit, et uti uoluerit commendata sibi, quam detestandus uniuerso humano generi apparet? uideat illam aliquanto petulantius per fenestram attendere aut iocari cum aliquo, prohibet tanquam zelet: uideo zelantem, sed uideam cui; utrum amico absenti, an sibi presenti. Putate hoc Dominum nostrum Iesum Christum fecisse. Commendauit amico suo sponsam suam, peregre profectus est accipere regnum, sicut dicit ipse in Euangelio , et tamen presens est maiestate. Fallatur amicus qui trans mare profectus est; et si fallitur, ue illi qui fallit! quid Deum fallere conantur, Deum intuentem omnium corda, et omnium secreta rimantem? Existit aliquis hereticus, et dicit: Ego do, ego sanctifico, ego iustifico, nolo eas ad illam sectam. Bene quidem zelat, sed uide cui. Non eas ad idola, bene zelat: non ad sortilegos, bene zelat. uideamus cui zelat: Ego quod do sanctum est, quia ego do; ego quem baptizo baptizatus est, quem non baptizo non est baptizatus. Audi amicum sponsi, disce zelare amico tuo: audi uocem illius, Hic est qui baptizat. Quare tibi uis arrogare quod tuum non est? Usque adeo absens est qui hic reliquit sponsam suam? Nescis quia ille qui a mortuis resurrexit, ad dexteram Patris sedet? Si contempserunt eum Iudei in ligno pendentem, tu contemnis in celo sedentem? Nouerit Charitas uestra magnum dolorem me pati de hac re: sed, ut dixi, dimitto cetera cogitationibus uestris. Non enim dico, si loquar tota die; si plangam tota die, non sufficio: non dico, si habeam, sicut dicit propheta, fontem lacrymarum ; sed si conuertar in lacrymas, et lacryme fiam [1 1Kb] , in linguas, et lingue fiam, parum est.

12. Redeamus, uideamus quid dicit iste: Qui habet sponsam, sponsus est; non est mea sponsa. Et non gaudes in nuptiis? Imo gaudeo, ait: Amicus autem sponsi, qui stat et audit eum, gaudio gaudet propter uocem sponsi. Non, inquit, gaudeo propter uocem meam, sed propter uocem sponsi gaudeo. Ego sum in audiendo, ille in dicendo: ego sum enim illuminandus, ille lumen; ego sum in aure, ille uerbum. Ergo amicus sponsi stat et audit eum. Quare stat? Quia non cadit. Quare non cadit? Quia humilis est. uide stantem in solido: Non sum dignus corrigiam calceamenti eius soluere . Bene te humilias, merito non cadis, merito stas, merito audis eum, et gaudio gaudes propter uocem sponsi. Sic et Apostolus amicus sponsi, zelat et ipse, non sibi, sed sponso. Audi uocem zelantis: Zelo Dei uos zelo, dixit; non meo, non mihi, sed zelo Dei. Unde? quomodo? quam zelas, uel cui zelas? Desponsaui enim uos uni uiro, uirginem castam exhibere Christo. Quid ergo times? quare zelas?  Timeo, inquit, ne sicut serpens seduxit Euam astutia sua, sic et uestri sensus corrumpantur a castitate que est in Christo . Omnis Ecclesia uirgo appellata est. Diuersa esse membra Ecclesie, diuersis donis pollere uidetis atque gaudere: alii coniugati, alie coniugate, alii uiduati uxores ultra non querunt, alie uiduate maritos ultra non querunt, alii integritatem ab ineunte etate conseruant, alie uirginitatem suam Deo uouerunt; diuersa sunt munera, sed omnes isti una uirgo est. Ubi est ista uirginitas? non enim in corpore [1 1Kb] . Paucarum feminarum est, et si dici uirginitas in uiris potest, paucorum uirorum sancta integritas etiam corporis est in Ecclesia, et honorabilius membrum est: alia autem membra non in corpore, sed omnia in mente seruant uirginitatem. Que est uirginitas mentis? Integra fides, solida spes, sincera caritas. Hanc uirginitatem timebat ille, qui zelabat sponso, a serpente corrumpi. Sicut enim membrum corporis uiolatur in quodam loco, sic seductio lingue uiolat uirginitatem cordis. In mente non corrumpatur, que non uult sine causa tenere corporis uirginitatem.

13. Quid ergo dicam, fratres? Et heretici habent uirgines, et multe sunt uirgines hereticorum. uideamus si sponsum amant, ut uirginitas ista custodiatur. Cui custoditur? Christo, inquit. uideamus si Christo, non Donato: uideamus cui seruetur ista uirginitas; cito probare poteritis. Ecce ostendo sponsum, quia ipse se ostendit: perhibet illi testimonium Ioannes, Hic est qui baptizat. O tu uirgo, si sponso huic seruas uirginitatem tuam, quare curris ad eum qui dicit, Ego baptizo; cum amicus sponsi tui dicat, Hic est qui baptizat? Deinde sponsus tuus totum orbem tenet; quare tu in parte corrumperis? Quis est sponsus? Quoniam rex omnis terre Deus . Ipse sponsus tuus totum tenet, quia totum emit. uide quanti emerit, ut intelligas quid emerit: quod pretium dedit? Sanguinem dedit. Ubi dedit, ubi fudit sanguinem suum? In passione. Nonne sponso tuo cantas, aut cantare te fingis, quando emptus est totus orbis: Foderunt manus meas et pedes, dinumerauerunt omnia ossa mea: ipsi uero considerauerunt, et conspexerunt me; diuiserunt sibi uestimenta mea, et super uestem meam miserunt sortem? Sponsa es, agnosce uestem sponsi tui. Super quam uestem missa est sors? Interroga Euangelium; uide cui desponsata sis, uide a quo arrhas accipias. Interroga Euangelium; uide quid tibi dicat in passione Domini. Erat ibi tunica: uideamus qualis: desuper texta. Desuper texta tunica quid significat, nisi caritatem? desuper texta tunica quid significat, nisi unitatem? Hanc tunicam attende, quam nec persecutores Christi diuiserunt. Ait enim: Dixerunt inter se, Non diuidamus eam, sed sortem super eam mittamus . Ecce unde audistis Psalmum. uestem persecutores non consciderunt: christiani Ecclesiam diuidunt.

 14. Sed quid dicam, fratres? Aperte uideamus quid emerit. Ibi enim emit, ubi [1 1Kb] pretium dedit. Pro quanto dedit? Si pro Africa dedit, simus Donatiste, et non appellemur Donatiste, sed Christiani; quia Christus solam Africam emit: quanquam et hic non soli Donatiste. Sed non tacuit in commercio suo quid emerit. Fecit tabulas: Deo gratias, non nos fefellit. Opus est ut audiat illa sponsa, et ibi intelligat cui uouerit uirginitatem. Ibi in ipso psalmo ubi dictum est, Foderunt manus meas et pedes, dinumerauerunt omnia ossa mea; ubi passio Domini apertissime declaratur: qui psalmus omni anno legitur nouissima hebdomada intento uniuerso populo, imminente passione Christi, et apud nos, et apud illos psalmus iste legitur. Intendite, fratres, quid ibi emit; recitentur tabule commerciales; quid ibi emit, audite: Commemorabuntur et conuertentur ad Dominum uniuersi fines terre; et adorabunt in conspectu eius uniuerse patrie gentium: quoniam ipsius est regnum, et ipse dominabitur gentium . Ecce quid emit. Ecce quoniam rex omnis terre Deus est sponsus tuus. Quid ergo ad pannos uis deduci talem diuitem? Agnosce: totum emit, et tu dicis, Partem hic habes. O si placeres sponso, o si non corrupta loquereris, et corrupta, quod peius est, corde, non corpore! Amas hominem pro Christo, amas dicentem, Ego baptizo: amicum sponsi non audis dicentem, Hic est qui baptizat; non audis dicentem, Qui habet sponsam, sponsus est. Ego non habeo sponsam, dixit: sed quid sum? Amicus autem sponsi, qui stat et audit eum, gaudio gaudet propter uocem sponsi .

15. Euidenter ergo, fratres mei, nichil prodest istis seruare uirginitatem, habere continentiam, eleemosynas dare; omnia illa que laudantur in Ecclesia, nichil illis prosunt: quia conscindunt unitatem, id est, tunicam illam caritatis. Quid faciunt? Diserti sunt multi inter illos, magne lingue, flumina linguarum. Numquid angelice loquuntur? Audiant amicum sponsi zelantem sponso, non sibi: Si linguis hominum loquar et Angelorum, caritatem autem non habeam, factus sum ut eramentum sonans, aut cymbalum tinniens .

16. Sed quid dicunt? Habemus Baptismum. Habes, sed non tuum. Aliud est habere, aliud dominari. Baptismum habes, quia accepisti ut baptizatus sis, accepisti tanquam illuminatus; si tamen a te non tenebratus: et quando das, minister das, non possessor; preco clamas, non iudex. Per preconem loquitur iudex, et in actis tamen non scribitur, Preco dixit; sed, Iudex dixit. Proinde uide si tuum est quod das, potestate. Si autem accepisti, confitere cum amico sponsi, Non potest homo accipere quidquam, nisi datum fuerit ei de celo. Confitere cum amico sponsi, Qui habet sponsam, sponsus est; amicus autem sponsi stat et audit eum. Sed o si stares et audires eum, et non caderes ut audires te! Audiendo enim eum, stares et audires: nam loqueris, et tibi caput inflas. Ego, inquit Ecclesia, si sponsa sum, si arrhas accepi, si pretio sanguinis illius redempta sum, audio uocem sponsi; et uocem amici sponsi tunc audio, si sponso  meo det gloriam, non sibi. Dicat amicus, Qui habet sponsam, sponsus est: amicus autem sponsi stat et audit eum, et gaudio gaudet propter uocem sponsi. Ecce habes Sacramenta, et ego concedo. Habes formam, sed sarmentum es de uite precisum; tu formam ostendis, ego radicem quero: de forma fructus non exit, nisi ubi est radix; ubi autem est radix, nisi in caritate? Et audi formam sarmentorum; Paulus loquatur: Si sciam, inquit, omnia sacramenta, et habeam omnem prophetiam et omnem fidem , ita ut montes transferam, caritatem autem non habeam, nichil sum .

17. Nemo ergo uobis fabulas uendat. Et Pontius fecit miraculum; et Donatus orauit, et respondit ei Deus de celo. Primo, aut falluntur aut fallunt. Postremo, fac illum montes transferre: Charitatem autem, inquit, non habeam, nichil sum. uideamus utrum habuerit caritatem. Crederem, si non diuisisset unitatem. Nam et contra istos, ut sic loquar, mirabiliarios cautum me fecit Deus meus, dicens: In nouissimis temporibus exsurgent pseudoprophete, facientes signa et prodigia, ut in errorem inducant, si fieri potest, etiam electos: ecce predixi uobis . Ergo cautos nos fecit sponsus, quia et miraculis decipi non debemus. Aliquando enim et desertor terret prouincialem; sed utrum in castris sit, et aliquid illi prosit character ille in quo signatus est, hoc attendit qui terreri et seduci non uult. Teneamus ergo unitatem, fratres mei: preter unitatem, et qui facit miracula nichil est. In unitate enim erat populus Isrel, et non faciebat miracula: preter unitatem erant magi Pharaonis, et faciebant similia Moysi . Populus Isrel, ut dixi, non faciebat: qui erant salui apud Deum; qui faciebant, an qui non faciebant? Petrus apostolus resuscitauit mortuum ; Simon Magus fecit multa : erant ibi quidam christiani qui non poterant facere, nec quod faciebat Petrus, nec quod faciebat Simon; sed unde gaudebant? Quia nomina eorum erant scripta in celo. Nam et redeuntibus discipulis, Dominus noster iehsu Christus propter fidem gentium hoc ait. Dixerunt enim gloriantes ipsi discipuli, Ecce, Domine, in nomine tuo etiam demonia nobis subiecta sunt. Bene quidem confessi sunt, detulerunt honorem nomini Christi; et tamen quid ait eis? Nolite in hoc gloriari, quia demonia uobis subiecta sunt; sed gaudete, quia nomina uestra scripta sunt in celo . Petrus demonia exclusit; nescio que anicula uidua, nescio quis homo qualiscumque laicus habens caritatem, tenens integritatem fidei, non facit hoc: Petrus in corpore oculus est, ille in corpore digitus; in eo tamen corpore est, in quo et Petrus; et si minus ualet digitus quam oculus, non est tamen precisus a corpore. Melius est esse digitum et esse in corpore, quam esse oculum et euelli de corpore.

18. Proinde, fratres mei, nemo uos fallat, nemo uos seducat: amate pacem Christi, qui pro uobis crucifixus est, cum Deus esset. Paulus dicit, Neque qui plantat est aliquid, neque qui rigat, sed qui incrementum  dat Deus . Et quisquam nostrum dicit quia aliquid est? Si dixerimus quia aliquid sumus, et non illi gloriam dederimus, adulteri sumus; nos amari uolumus, non sponsum. uos Christum diligite, et nos in illo, in quo et uos a nobis diligimini. Inuicem se diligant membra, sed omnia sub capite uiuant. Dolore quidem, fratres mei, multa coactus sum dicere, et parua dixi: lectionem finire non potui [1 1Kb] , aderit Dominus ut opportune finiatur. Nolui enim amplius onerare corda uestra, que uolo uacare gemitibus, et orationibus pro his qui adhuc surdi sunt, et non intelligunt.



TRACTATUS XIu. Ab eo Euangelii loco, Hoc ergo gaudium meum impletum est, etc., usque ad id, Qui autem incredulus est Filio, non uidebit uitam, sed ira Dei manet super eum. Cap. III, u\. 29-36.

1. Lectio ista de sancto Euangelio excellentiam diuinitatis Domini nostri Iesu Christi, et humilitatem hominis qui meruit dici amicus sponsi, nos docet; ut distinguamus quid intersit inter hominem hominem, et hominem Deum. Quia homo Deus Dominus noster iehsu Christus, Deus ante omnia secula, et homo in nostro seculo: Deus de Patre, homo de uirgine, unus tamen atque idem Dominus et saluator iehsu Christus, Filius Dei, Deus et homo. Ioannes uero excellentis gratie missus ante ipsum; illuminatus ab illo qui lumen est. De Ioanne enim dictum est, Non erat ille lumen, sed ut testimonium perhiberet de lumine . Potest quidem dici lumen, et bene dicitur et ipse lumen; sed illuminatum, non illuminans. Aliud est enim lumen quod illuminat, et aliud lumen quod illuminatur: nam et oculi nostri lumina dicuntur, et tamen in tenebris patent, et non uident. Lumen autem illuminans a seipso lumen est, et sibi lumen est, et non indiget alio lumine ut lucere possit, sed ipso indigent cetera ut luceant.

2. Confessus est ergo Ioannes, sicut audistis, quia cum discipulos multos faceret iehsu, et perferretur ad eum ueluti ut instigaretur; quasi inuido enim narrauerunt, Ecce ille facit plures discipulos quam tu: ille confessus est quid esset, et inde meruit ad ipsum pertinere, quia non est ausus se dicere quod est ille. Hoc ergo dixit Ioannes, »Non potest homo accipere quidquam, nisi datum illi fuerit de celo.« Ergo Christus dat, homo accipit. »Ipsi uos mihi testimonium perhibetis quod dixerim, Ego non sum Christus, sed quia missus sum ante illum. Qui habet sponsam, sponsus est: amicus autem sponsi, qui stat et audit eum, gaudio gaudet propter uocem sponsi« . Non sibi gaudium fecit de se. Qui enim uult gaudere de se, tristis erit: qui autem de Deo uult gaudere, semper gaudebit; quia Deus sempiternus est. uis habere gaudium sempiternum? Inhere illi qui sempiternus est. Talem se dixit Ioannes. Propter uocem sponsi gaudet amicus sponsi, ait, non propter uocem suam: et stat, et audit eum. Si ergo cadit, non  audit eum: de illo enim quodam qui cecidit, dictum est, Et in ueritate non stetit ; de diabolo dictum est. Ergo stare debet amicus sponsi et audire. Quid est stare? Permanere in gratia eius quam accepit. Et audit uocem ad quam gaudeat. Sic erat Ioannes: nouerat unde gaudebat, non sibi arrogabat quod ipse non erat; sciebat illuminatum se, non illuminatorem. Erat autem lumen uerum, ait Euangelista, quod illuminat omnem hominem uenientem in hunc mundum . Si ergo omnem hominem, et ipsum Ioannem; quia et ipse de hominibus. Etenim quamuis nemo exsurrexerit maior Ioanne in natis mulierum , unus tamen et ipse ex his qui nati sunt ex mulieribus. Numquid comparandus est ei qui, quia uoluit, natus est; et ideo nouo partu, quia nouus natus? Ambe enim generationes Domini inusitate sunt, et diuina et humana: diuina non habet matrem, humana non habet patrem. Ergo unus de ceteris Ioannes, sed tamen maioris gratie, ita ut in natis mulierum nemo exsurgeret maior illo, tantam testificationem tribuit Domino nostro Iesu Christo, ut illum dicat sponsum, se amicum sponsi, non dignum tamen soluere corrigiam calceamenti ipsius. Hinc audiuit iam multa Charitas uestra: quod sequitur uideamus; aliquantum enim spissum est ad intelligendum. Sed quoniam dicit ipse Ioannes, quia non potest homo accipere quidquam, nisi datum illi fuerit de celo; quidquid non intellexerimus, rogemus eum qui dat de celo: quia homines sumus, et non possumus accipere quidquam, nisi ille dederit qui homo non est.

3. Hoc ergo sequitur, et dicit Ioannes, Hoc ergo gaudium meum impletum est. Quod est gaudium ipsius? Ut gaudeat ad uocem sponsi. Impletum est in me, habeo gratiam meam, plus mihi non assumo, ne et quod accepi amittam. Quod est hoc gaudium? Gaudio gaudet propter uocem sponsi. Intelligat ergo homo non se gaudere debere de sapientia sua, sed de sapientia quam accepit a Deo. Nihil plus querat, et non amittit quod inuenit. Multi enim ideo facti sunt insipientes, quia dixerunt se esse sapientes. Arguit illos Apostolus, et dicit de ipsis: »Quia quod notum est Dei, ait, manifestum est illis: Deus enim illis manifestauit.« De quibusdam ingratis, impiis, audite quid dicat: »Deus enim illis manifestauit. Inuisibilia enim eius, a creatura mundi, per ea que facta sunt, intellecta conspiciuntur; sempiterna quoque uirtus eius ac diuinitas, ut sint ipsi inexcusabiles.« Quare »inexcusabiles? Quia cognoscentes Deum;« non dixit, quia non cognouerunt; »cognoscentes Deum, non sicut Deum glorificauerunt aut gratias egerunt; sed euanuerunt in cogitationibus suis, et obscuratum est insipiens cor eorum: dicentes enim se esse sapientes, stulti facti sunt« . Si enim Deum cognouerant, simul cognouerant quia non eos fecerat sapientes nisi Deus. Non ergo sibi tribuerent quod a se non habebant, sed ei a quo acceperant. Non autem agendo gratias insipientes facti sunt. Ergo Deus quod dederat gratis, tulit ingratis. Noluit esse hoc Ioannes, gratus esse uoluit:  confessus est accepisse se, et gaudere se dixit propter uocem sponsi, et ait, Hoc ergo gaudium meum impletum est.

4. Illum oportet crescere, me autem minui. Quid est hoc? Illum oportet exaltari, me autem humiliari. Quomodo crescit iehsu? quomodo crescit Deus? Perfectus non crescit. Deus autem nec crescit, nec minuitur. Si enim crescit, perfectus non est: si minuitur, Deus non est. iehsu autem Deus quomodo crescit? Si ad etatem, quia dignatus est esse homo, et fuit puer; et cum sit uerbum Dei, infans in presepi iacuit, et cum ipse matrem suam condiderit, lac infantie de matre suxit: quia creuit ergo iehsu etate carnis, ideo forte dictum est, Illum oportet crescere, me autem minui. Sed quare et hoc? Ioannes et iehsu, quod ad carnem pertinet, ceui erant: sex menses inter se habebant , pariter creuerant; et si diutius ante mortem Dominus noster iehsu Christus uellet hic esse, et ipsum Ioannem hic secum esse, quomodo pariter creuerant, ita pariter senescere poterant: quare ergo, Illum oportet crescere, me autem minui? Primo, quia iam et Dominus triginta annorum erat : numquid iuuenis, si iam triginta annorum sit, adhuc crescit? Iam ab ipsa etate uergere incipiunt homines, et declinare ad grauiorem etatem, et inde ad senectutem. Sed et si pueri essent ambo, non diceret, Illum oportet crescere, me autem minui; sed diceret, Simul nos oportet crescere. Nunc autem triginta annorum ille, triginta et ille: sex menses qui intererant, nullam distinguunt etatem; magis illud inuenit lectio quam aspectio.

5. Quid ergo est, Illum oportet crescere, me autem minui? Magnum hoc sacramentum! intelligat Charitas uestra. Antequam ueniret Dominus iehsu, homines gloriabantur de se: uenit ille homo, ut minueretur hominis gloria, et augeretur gloria Dei. Etenim uenit ille sine peccato, et inuenit omnes cum peccato. Si sic uenit ille ut dimitteret peccata, Deus largiatur, homo confiteatur. Etenim confessio hominis, humilitas hominis: miseratio Dei, altitudo Dei. Si ergo uenit ille dimittere homini peccata, agnoscat homo humilitatem suam, et Deus faciat misericordiam suam. Illum oportet crescere, me autem minui: hoc est, illum oportet dare, me autem accipere; illum oportet glorificari, me autem confiteri. Intelligat homo gradum suum, et confiteatur Deo, et audiat Apostolum dicentem homini superbienti et elato, extollere se uolenti: Quid enim habes quod non accepisti? si autem accepisti, quid gloriaris quasi non acceperis ? Intelligat ergo homo quia accepit, qui uolebat suum dicere quod non est eius, et minuatur: bonum est enim illi ut Deus in illo glorificetur. Ipse in se minuatur, ut in Deo augeatur. Hec testimonia et hanc ueritatem, etiam passionibus suis significauerunt Christus et Ioannes. Nam Ioannes capite minutus, Christus in cruce exaltatus; ut et ibi appareret quid est, Illum oportet crescere, me autem minui. Deinde natus est Christus cum iam inciperent crescere dies, natus est Ioannes quando ceperunt minui dies. At  testata est ipsa creatura et ipse passiones uerbis Ioannis dicentis, Illum oportet crescere, me autem minui. Crescat ergo in nobis gloria Dei, et minuatur gloria nostra, ut in Deo crescat et nostra. Hoc enim dicit Apostolus, hoc dicit Scriptura sancta: Qui gloriatur, in Domino glorietur . In te uis gloriari? crescere uis: sed malo tuo male crescis. Qui enim male crescit, iuste minuitur. Crescat ergo Deus qui semper perfectus est, crescat in te. Quanto enim magis intelligis Deum, et quanto magis capis, uidetur in te crescere Deus: in se autem non crescit, sed semper perfectus est. Intelligebas heri modicum, intelligis hodie amplius, intelliges cras multo amplius: lumen ipsum Dei crescit in te; ita uelut Deus crescit, qui semper perfectus manet. Quemadmodum si curarentur alicuius oculi ex pristina cecitate, et inciperet uidere paululum lucis, et alia die plus uideret, et tertia die amplius, uideretur illi lux crescere: lux tamen perfecta est, siue ipse uideat, siue non uideat. Sic est et interior homo: proficit quidem in Deo [1 1Kb] , et Deus in illo uidetur crescere; ipse tamen minuitur, ut a gloria sua decidat, et in gloriam Dei surgat.

6. Et distincte iam et manifeste apparet quod modo audiuimus. Qui de sursum uenit, supra omnes est. uide quid dicat de Christo. Quid de se? Qui est de terra, de terra est, et de terra loquitur. Qui de sursum uenit, supra omnes est; Christus est: Qui autem est de terra, de terra est, et de terra loquitur; Ioannes est. Et hoc est totum, Ioannes de terra est, et de terra loquitur? totum testimonium quod perhibet de Christo, de terra loquitur? non uoces Dei audiuntur a Ioanne, ubi testimonium perhibet de Christo? Quomodo ergo de terra loquitur? Sed de homine dicebat. Quantum ad ipsum hominem pertinet, de terra est, et de terra loquitur: si autem aliqua loquitur diuina, illuminatus est a Deo. Nam si non esset illuminatus, terra terram loqueretur. Ergo seorsum est gratia Dei, seorsum natura hominis. Modo naturam hominis interroga: nascitur et crescit, usitata ista hominum discit. Quid nouit nisi terram de terra? Humana loquitur, humana nouit, humana sapit; carnalis carnaliter estimat, carnaliter suspicatur: ecce est totus homo. ueniat gratia Dei, illuminet tenebras illius, sicut dicit, Tu illuminabis lucernam meam, Domine; Deus meus, illumina tenebras meas ; assumat mentem humanam, conuertat [2 1Kb] ad lucem suam: incipit iam dicere, quod Apostolus dicit, Non ego autem, sed gratia Dei mecum ; et, uiuo autem iam non ego, uiuit autem in me Christus . Hoc est, Illum oportet crescere, me autem minui. Ergo Ioannes, quod ad Ioannem pertinet, de terra est, et de terra loquitur: si quid diuinum audisti a Ioanne, illuminantis est, non recipientis.

7. Qui de celo uenit, supra omnes est; et quod uidit et audiuit, hoc testificatur; et testimonium eius  nemo accipit. De celo uenit, supra omnes est, Dominus noster iehsu Christus: de quo superius dictum est, Nemo ascendit in celum, nisi qui de celo descendit, Filius hominis qui est in celo . Est autem super omnes; et quod uidit et audiuit, hoc loquitur. Habet enim et Patrem ipse Filius Dei; habet et Patrem, et audit a Patre. Et quod audit a Patre quid est? quis hoc explicat? Quando lingua mea, quando cor meum sufficere potest, uel cor ad intelligendum, uel lingua ad proferendum, quid est quod Filius audiuit a Patre? Forte Filius uerbum Patris audiuit? Imo Filius uerbum Patris est. uidetis quemadmodum hic fatigetur omnis conatus humanus; uidetis quemadmodum hic deficiat omnis coniectura pectoris nostri, et omnis intentio mentis caligantis. Audio dicentem Scripturam quia Filius hoc loquitur, quod audit a Patre; et rursus audio dicentem Scripturam quia ipse Filius uerbum Patris est: In principio erat uerbum, et uerbum erat apud Deum, et Deus erat uerbum. Nos loquimur uerba uolantia et transeuntia: mox ut sonuerit ore tuo uerbum tuum, transit; peragit strepitum suum et transit in silentium. Numquid potes sequi sonum tuum, et tenere ut stet? Cogitatio tamen tua manet, et de ipsa cogitatione manente dicis multa uerba transeuntia. Quid dicimus, fratres? Deus cum loqueretur, adhibuit uocem, adhibuit sonos, adhibuit syllabas? Si adhibuit ista, qua lingua locutus est? Hebrea, an greca, an latina? ibi necessarie lingue, ubi distinctio gentium. Ibi autem nemo potest dicere, illa lingua, uel illa lingua locutum esse Deum. Cor tuum attende. Quando concipis uerbum quod dicas: dicam enim, si potero, quod in nobis attendamus, non unde illud comprehendamus: quando ergo concipis uerbum quod proferas, rem uis dicere, et ipsa rei conceptio in corde tuo iam uerbum est; nondum processit, sed iam natum est in corde, et manet ut procedat: attendis autem ad quem procedat, cum quo loquaris; si Latinus est, uocem latinam queris; si Grecus est, uerba greca meditaris; si Punicus est, attendis si nosti linguam punicam; pro diuersitate auditorum diuersas linguas adhibes, ut proferas uerbum conceptum: illud autem quod corde conceperas, nulla lingua tenebatur. Cum ergo Deus loquens, linguam non quereret, et genus locutionis [1 1Kb] non assumeret, quomodo auditus est a Filio, cum ipsum Filium sit locutus Deus? Quomodo enim tu uerbum quod loqueris, in corde habes, et apud te est, et ipsa conceptio spiritualis est : sic Deus edidit uerbum, hoc est, genuit Filium. Et tu quidem ex tempore gignis uerbum etiam in corde: Deus sine tempore genuit Filium, per quem creauit omnia tempora. Cum ergo uerbum De Filius sit, Filius autem locutus est nobis, non uerbum  suum, sed uerbum Patris, se nobis loqui uoluit, qui uerbum Patris loquebatur. Hoc ergo quomodo decuit, et oportuit, dixit Ioannes: quomodo potuimus, nos exposuimus. Cui ad cor nondum peruenit dignus de tanta re intellectus, habet quo se conuertat, habet quo pulset, habet a quo querat, habet a quo petat, habet a quo accipiat.

8. Qui de celo uenit, supra omnes est: et quod uidit et audiuit, hoc testatur; et testimonium eius nemo accipit. Si nemo, utquid uenit? Quorumdam ergo nemo. Est quidam populus preparatus ad iram Dei, damnandus cum diabolo: horum nemo accipit testimonium Christi. Nam si omnino nemo, nullus homo; quid est quod sequitur, Qui autem accepit testimonium eius, signauit quia Deus uerax est? Certe ergo non nemo, si tu ipse dicis, Qui accepit testimonium eius, signauit quia Deus uerax est. Responderet ergo fortasse Ioannes interrogatus, et diceret, Noui quid dixerim, nemo. Est enim quidam populus natus ad iram Dei, et ad hoc precognitus. Qui sint enim credituri, et qui non sint credituri, nouit Deus; qui sint perseueraturi in eo quod crediderunt, et qui sint lapsuri, nouit Deus: et numerati sunt Deo omnes futuri in uitam eternam; et nouit iam illum populum distinctum. Et si ipse nouit, et Prophetis dedit nosse per Spiritum suum, dedit et Ioanni. Attendebat ergo Ioannes, non oculo suo; nam quantum ad ipsum pertinet, terra est, et de terra loquitur: sed in ea gratia Spiritus, quam accepit a Deo, uidit quemdam populum impium, infidelem; attendens illum in infidelitate sua, ait, Testimonium eius qui uenit de celo, nemo accipit. Quorum nemo? Eorum qui ad sinistram futuri sunt, eorum quibus dicetur, Ite in ignem eternum qui preparatus est diabolo et angelis eius. Qui ergo accipiunt? Illi qui ad dexteram futuri sunt, illi quibus dicetur, uenite, benedicti Patris mei, percipite regnum quod uobis paratum est ab origine mundi . Attendit ergo in spiritu diuisionem, in genere autem humano commixtionem; et quod nondum locis separatum est, separauit intellectu, separauit cordis aspectu; et uidit duos populos, fidelium et infidelium: attendit infideles, et ait, Qui de celo uenit, supra omnes est: et quod uidit et audiuit, hoc testatur [1 1Kb] ; et testimonium eius nemo accipit. Deinde transtulit se a sinistra, et aspexit ad dexteram, et secutus ait, Qui accepit testimonium eius, signauit quia Deus uerax est. Quid est, signauit quia Deus uerax est, nisi, homo mendax est, et Deus uerax est? Quia nemo hominum potest dicere quod ueritatis est, nisi illuminetur ab eo qui mentiri non potest. Deus ergo uerax, Christus autem Deus. uis probare? Accipe testimonium eius, et inuenis: Qui enim accepit testimonium eius, signauit quia Deus uerax est. Quis? Ipse qui de celo uenit et supra omnes est, Deus uerax est. Sed si nondum illum intelligis Deum, nondum accepisti testimonium eius: accipe, et signas, presumenter intelligis, definienter agnoscis quia Deus uerax est.

9. Quem enim misit Deus, uerba Dei loquitur. Ipse  est Deus uerax, et misit illum Deus: Deus misit Deum. Iunge ambos, unus Deus, Deus uerax missus a Deo. De singulis interroga, Deus: et de ambobus interroga, Deus. Non singuli Deus [1 1Kb] et ambo dii, sed singulus quisque Deus et ambo Deus. Tanta enim ibi est caritas Spiritus sancti, tanta pax unitatis, ut de singulis cum interrogatur, Deus tibi respondeatur; de Trinitate cum interrogatur, Deus tibi respondeatur. Si enim spiritus hominis quando inheret Deo unus spiritus est, aperte Apostolo dicente, Qui adheret Domino, unus spiritus est ; quanto magis Filius equalis adherens Patri simul cum illo unus Deus est? Audite alterum testimonium. Nostis quam multi crediderunt, quando omnia que habebant, ad pedes Apostolorum uendita posuerunt, ut distribueretur unicuique sicut opus erat: et de illa congregatione sanctorum quid dicit Scriptura? Erat illis anima una et cor unum in Domino . Si caritas de tot animis fecit animam unam, et de tot cordibus fecit cor unum, quanta est caritas inter Patrem et Filium? Maior utique potest esse quam inter illos homines quibus erat cor unum. Si ergo multorum fratrum cor unum propter caritatem, et multorum fratrum anima una propter caritatem; Deus Pater et Deus Filius, dicturus es quia duo sunt? Si duo dii sunt, non est ibi summa caritas. Si enim hic tanta caritas est, ut animam tuam et animam amici tui unam animam faciat; quomodo ibi non est unus Deus Pater et Filius? Absit ut hoc sentiat fides non ficta. Prorsus quantum excellat caritas illa, hinc intelligite. Multe anime sunt multorum hominum, et si se diligunt, una anima est; sed possunt dici et multe anime, possunt in hominibus, quia non est tanta coniunctio: ibi autem, unum Deum licet dicas; duos aut tres deos non licet dicas. Hinc tibi commendatur supereminentia et summitas caritatis tanta, ut maior esse non possit.

10. Quem enim misit Deus, uerba Dei loquitur. Hoc utique de Christo dicebat, ut se ab illo distingueret. Quid enim? ipsum Ioannem nonne Deus misit? An non ipse dixit, Missus sum ante eum , et, Qui me misit baptizare in aqua : et de illo dictum est, Ecce mitto angelum meum ante te, et preparabit uiam tuam? Nonne et ipse uerba Dei loquitur, de quo etiam dictum est quod sit amplius quam propheta ? Si ergo et ipsum Deus misit, et uerba Dei loquitur; quomodo ad distinctionem, de Christo eum dixisse accipimus, Quem enim misit Deus, uerba Dei loquitur? Sed uide quid adiungat: Non enim ad mensuram dat Deus Spiritum. Quid est hoc, Non enim ad mensuram dat Deus Spiritum? Inuenimus quia ad mensuram dat Deus Spiritum. Audi Apostolum dicentem, Secundum mensuram donationis Christi . Hominibus ad mensuram dat, unico Filio non dat ad mensuram. Quomodo hominibus ad mensuram? Alii quidem datur per Spiritum sermo sapientie; alii sermo scientie secundum eumdem spiritum; alii fides in eodem spiritu,  alii prophetia, alii diiudicatio spirituum, alii genera linguarum, alii donatio curationum. Numquid omnes apostoli? numquid omnes prophete? numquid omnes doctores? numquid omnes uirtutes? numquid omnes dona habent sanitatum? numquid omnes linguis loquuntur? numquid omnes interpretantur ? Aliud habet iste, aliud ille; et quod habet ille, non habet iste: mensura est, diuisio quedam donorum est. Ergo hominibus ad mensuram datur, et concordia ibi unum corpus facit. Quomodo aliud accipit manus ut operetur, aliud oculus ut uideat, aliud auris ut audiat, aliud pes ut ambulet; anima tamen una est que agit omnia, in manu ut operetur, in pede ut ambulet, in aure ut audiat, in oculo ut uideat: sic sunt etiam diuersa dona fidelium, tanquam membris ad mensuram cuique propriam distributa. Sed Christus qui dat, non ad mensuram accipit.

11. Audi enim adhuc quid sequitur; quia de Filio dixerat, Non enim ad mensuram dat Deus Spiritum: Pater diligit Filium, et omnia dedit in manu eius. Adiecit, Omnia dedit in manu eius, ut nosses et hic qua distinctione [1 1Kb] dictum sit, Pater diligit Filium. Quare enim? Pater non diligit Ioannem? et tamen non omnia dedit in manu eius. Pater non diligit Paulum? et tamen non omnia dedit in manu eius. Pater diligit Filium: sed quomodo Pater Filium, non quomodo dominus seruum; quomodo Unicum, non quomodo adoptatum. Itaque omnia dedit in manu eius. Quid est, omnia? Ut tantus sit Filius, quantus est Pater. Ad equalitatem enim sibi genuit eum, cui rapina non esset in forma Dei esse equalem Deo . Pater diligit Filium, et omnia dedit in manu eius. Ergo cum ad nos dignatus est mittere Filium, non putemus aliquid minus nobis missum quam est Pater. Pater mittens Filium, se alterum misit.

12. Namque putantes adhuc discipuli quia Pater aliquid maius est quam Filius, uidentes carnem et non intelligentes diuinitatem, dixerunt ei: Domine, ostende nobis Patrem, et sufficit nobis. Tanquam dicerent, Iam nouimus te, et benedicimus te, quia nouimus te: gratias enim tibi agimus, quia ostendisti te nobis; sed Patrem nondum nouimus: propterea cor nostrum ardet, et satagit concupiscentia quadam sancta uidendi Patris tui qui te misit; ipsum nobis ostende, et nichil amplius a te desiderabimus: sufficit enim nobis cum ille fuerit demonstratus, quo maior esse nemo potest. Bona concupiscentia, bonum desiderium; sed paruus intellectus. Attendens enim ipse Dominus iehsu paruos magna querentes, et se ipsum magnum inter paruos, et paruum inter paruos, ait Philippo qui hoc dixerat, uni ex discipulis: Tanto tempore uobiscum sum, et non cognouistis me, Philippe? Posset hic Philippus respondere, Cognouimus te; sed numquid diximus tibi, Ostende nobis te? Te cognouimus, sed Patrem querimus. Subiecit statim: Qui me uidit, uidit et Patrem . Si ergo equalis Patri missus est, non eum estimemus ex infirmitate carnis, sed cogitemus maiestatem indutam carne, non oppressam  carne. Manens enim Deus apud Patrem, apud homines factus est homo, ut tu per illum qui ad te factus est homo, fieres talis qualis capit Deum. Non enim homo poterat capere Deum: uidere poterat homo hominem, capere Deum non poterat. Unde non poterat capere Deum? Quia oculum cordis unde caperet, non habebat. Erat ergo aliquid intus saucium, et aliquid foris sanum: corporis oculos habebat sanos, cordis oculos habebat saucios. Factus est ille homo ad corporis oculum; ut credens in eum qui uideri corporaliter potuit, curareris [1 1Kb] ad eum ipsum uidendum quem spiritualiter uidere non poteras. Tanto tempore uobiscum sum, et non cognouistis me, Philippe? Qui me uidit, uidit et Patrem. Quare illi non illum uidebant? Ecce uidebant illum, et Patrem non uidebant: uidebant carnem, sed maiestas latebat. Quod uidebant discipuli qui amauerunt, uiderunt et Iudei qui crucifixerunt. Intus ergo erat totus ille, et sic intus in carne, ut apud Patrem maneret: non enim deseruit Patrem quando uenit ad carnem.

13. Carnalis cogitatio non capit quod dico: differat intellectum, et incipiat a fide; audiat quod sequitur: Qui credit in Filium, habet uitam eternam: qui autem incredulus est Filio, non uidebit uitam, sed ira Dei manet super eum. Non dixit, ira Dei uenit ad eum; sed, ira Dei manet super eum. Omnes qui nascuntur mortales, habent secum iram Dei. Quam iram Dei? Quam accepit primus Adam. Si enim peccauit primus homo, et audiuit, Morte morieris ; factus est mortalis ille, et cepimus nasci mortales; cum ira Dei nati sumus. uenit inde Filius non habens peccatum, et indutus est carne, indutus est mortalitate. Si ille nobiscum communicauit iram Dei, nos pigri sumus cum illo communicare gratiam Dei? Qui ergo non uult credere in Filium, ira Dei manet super eum. Que ira Dei? De qua dicit Apostolus, Fuimus et nos natura filii ire sicut et ceteri . Omnes ergo filii ire; quia de maledicto mortis uenientes. Crede in Christum factum pro te mortalem, ut illum capias immortalem: quando enim ceperis eius immortalitatem, nec tu eris mortalis. uiuebat, moriebaris: mortuus est, ut uiuas. Attulit gratiam Dei, abstulit iram Dei. Deus uicit mortem, ne mors uinceret hominem [2 1Kb] .



TRACTATUS Xu. Ab eo Euangelii loco, Ut ergo cognouit iehsu quia audierunt Pharisei, quia iehsu plures discipulos facit, etc., usque ad id, Et scimus quia hic est uere Saluator mundi. Cap. Iu, u\. 1-42.

1. Non rude est auribus Charitas uestre, euangelistam Ioannem uelut aquilam uolare altius, caliginemque terre transcendere, et lucem ueritatis firmioribus oculis intueri. Multa enim iam ex Euangelio eius per ministerium nostrum Domino adiuuante tractata sunt: ex ordine autem sequitur hec lectio, que  hodie recitata est. Ea que dicturus sum Domino donante multi sic audituri estis, ut magis recognoscatis quam discatis. Non ideo tamen pigra debet esse intentio, quia non est cognitio, sed recognitio. Hoc lectum est, et hanc lectionem tractandam gestamus in manibus, quod Dominus iehsu ad puteum Iacob loquebatur cum Samaritana muliere. Dicta enim ibi sunt magna mysteria, et magnarum similitudines rerum; pascentes animam esurientem, reficientes languentem.

2. Dominus enim hec »cum audisset, cognouisse Phariseos quod plures discipulos faceret quam Ioannes, et plures baptizaret , reliquit Iudeam terram, et abiit iterum in Galileam.« Hinc diutius disputandum non est, ne immorantes in manifestis, angustias temporis patiamur ad obscura scrutanda et aperienda. Utique Dominus si sciret Phariseos ita de se cognouisse, quod plures discipulos faceret, et quod plures baptizaret, ut hoc eis ad salutem ualeret sequendi eum, ut et ipsi essent discipuli, et ipsi uellent ab eo baptizari; magis non relinqueret Iudeam terram, sed propter illos maneret ibi: quia uero cognouit eorum scientiam, simul cognouit et inuidentiam, quia non hoc propterea didicerunt ut sequerentur, sed ut persequerentur; abiit inde. Poterat quidem ille et presens ab his non teneri, si nollet; non occidi, si nollet; quia potuit et non nasci, si nollet: sed quia in omni re quam gessit ut homo, hominibus in se credituris prebebat exemplum , fecit hoc ille magister bonus ut doceret, non quod timeret.

3. Fortassis etiam hoc moueat, cur dictum sit, Baptizabat iehsu plures quam Ioannes; et posteaquam dictum est, Baptizabat, subiectum est, Quanquam iehsu non baptizabat, sed discipuli eius. Quid ergo? falsum dictum erat, et correctum est, cum additum est, Quanquam iehsu non baptizabat, sed discipuli eius? An utrumque uerum est, quia et iehsu baptizabat, et non baptizabat? Baptizabat enim, quia ipse mundabat; non baptizabat, quia non ipse tingebat. Prebebant discipuli ministerium corporis, prebebat ille adiutorium maiestatis. Quando enim cessaret a baptizando, quamdiu non cessat a mundando? De quo dictum est ab eodem Ioanne, per Ioannis Baptiste personam dicentis, Hic est qui baptizat . Ergo iehsu adhuc baptizat; et quo usque baptizandi sumus, iehsu baptizat. Securus homo accedat ad inferiorem ministrum; habet enim superiorem magistrum.

4. Sed forte ait aliquis: Baptizat quidem Christus in spiritu, non in corpore. Quasi uero alterius dono quam illius, quisquam etiam sacramento corporalis et uisibilis Baptismatis imbuatur. uis nosse quia ipse baptizat, non solum spiritu, sed etiam aqua? Audi Apostolum: »Sicut Christus, inquit, dilexit Ecclesiam,  et seipsum tradidit pro ea, mundans eam lauacro aque in uerbo, ut exhiberet ipse sibi gloriosam Ecclesiam, non habentem maculam aut rugam, aut aliquid huiusmodi« . Mundans eam. Unde? Lauacro aque in uerbo. Quid est baptismus Christi? Lauacrum aque in uerbo. Tolle aquam, non est baptismus: tolle uerbum, non est baptismus.

5. Iam ergo his preiactis, per que uenit ad collocutionem cum illa muliere, uideamus que restant plena mysteriis, et grauida sacramentis. »Oportebat autem, inquit, eum transire per Samariam. uenit ergo in ciuitatem Samarie que dicitur Sichar, iuxta predium quod dedit Iacob filio suo Ioseph. Erat autem ibi fons Iacob.« Puteus erat: sed omnis puteus fons, non omnis fons puteus: Ubi enim aqua de terra manat, et usui prebetur haurientibus, fons dicitur: sed si in promptu et superficie sit, fons tantum dicitur; si autem in alto et profundo sit, ita puteus uocatur, ut fontis nomen non amittat.

6. iehsu ergo fatigatus ex itinere, sedebat sic super fontem. Hora erat quasi sexta. Iam incipiunt mysteria. Non enim frustra fatigatur iehsu; non enim frustra fatigatur uirtus Dei; non enim frustra fatigatur, per quem fatigati recreantur; non enim frustra fatigatur, quo deserente fatigamur, quo presente firmamur. Fatigatur tamen iehsu; et fatigatur ab itinere, et sedet, et iuxta puteum sedet, et hora sexta fatigatus sedet. Omnia ista innuunt aliquid, indicare uolunt aliquid; intentos nos faciunt, ut pulsemus hortantur. Ipse ergo aperiat et nobis et uobis, qui dignatus est ita hortari ut diceret, Pulsate, et aperietur uobis . Tibi fatigatus est ab itinere iehsu. Inuenimus uirtutem [1 1Kb] Iesum, et inuenimus infirmum Iesum; fortem et infirmum Iesum: fortem, quia in principio erat uerbum, et uerbum erat apud Deum, et Deus erat uerbum: hoc erat in principio apud Deum. uis uidere quam iste Filius Dei fortis sit? Omnia per ipsum facta sunt, et sine ipso factum est nichil; et sine labore facta sunt. Quid ergo illo fortius, per quem sine labore facta sunt omnia? Infirmum uis nosse? uerbum caro factum est, et habitauit in nobis . Fortitudo Christi te creauit, infirmitas Christi te recreauit. Fortitudo Christi fecit ut quod non erat esset: infirmitas Christi fecit ut quod erat non periret. Condidit nos fortitudine sua, quesiuit nos infirmitate sua.

7. Nutrit ergo ipse infirmus infirmos, tanquam gallina pullos suos; huic enim se similem fecit: Quoties uolui, inquit ad Ierusalem, congregare filios tuos sub alas, tanquam gallina pullos suos, et noluisti ? uidetis autem, fratres, quemadmodum gallina infirmetur cum pullis suis. Nulla alia auis quod sit mater agnoscitur. uidemus nidificare passeres quoslibet ante oculos nostros; hirundines, ciconias, columbas quotidie uidemus nidificare; quos nisi quando in nidis uidemus, parentes esse non agnoscimus. Gallina uero sic infirmatur in pullis suis, ut etiamsi ipsi pulli non sequantur, filios non uideas,  matrem tamen agnoscas. Ita fit alis demissis, plumis hispida, uoce rauca, omnibus membris demissa et abiecta, ut quemadmodum dixi, etiamsi filios non uideas, matrem tamen intelligas. Sic ergo infirmus iehsu, fatigatus ab itinere. Iter ipsius est caro pro nobis assumpta. Quomodo enim iter habet qui ubique est, qui nusquam deest? Quo it, aut unde it, nisi quia non ad nos ueniret, nisi formam uisibilis carnis assumeret? Quia ergo uenire ad nos eo modo dignatus est, ut in forma serui assumpta carne appareret, ipsa carnis assumptio est iter ipsius. Ideo fatigatus ab itinere quid est aliud, quam fatigatus in Carne? Infirmus in carne iehsu: sed noli tu infirmari; in illius infirmitate tu fortis esto, quia quod infirmum est Dei, fortius est hominibus .

8. Sub hac rerum imagine Adam qui erat forma futuri , prebuit nobis magnum indicium sacramenti; imo Deus in illo prebuit. Nam et dormiens meruit accipere uxorem, et de costa eius facta est ei uxor : quoniam de Christo in cruce dormiente futura erat Ecclesia de latere eius, de latere scilicet dormientis; quia et de latere in cruce pendentis lancea percusso  Sacramenta Ecclesie profluxerunt. Sed quare hoc dicere uolui, fratres? Quia infirmitas Christi nos facit fortes. Magna ibi imago precessit. Potuit Deus carnem detrahere homini unde faceret feminam, et magis uidetur quasi congruere potuisse. Fiebat enim sexus infirmior, et magis de carne infirmitas fieri debuit quam de osse: ossa enim in carne firmiora sunt. Non detraxit carnem unde faceret mulierem; sed detraxit os, et detracto osse formata est mulier, et in locum ossis caro adimpleta est. Poterat pro osse os reddere, poterat ad faciendam mulierem non costam, sed carnem detrahere. Quid igitur significauit? Facta est mulier in costa tanquam fortis: factus est Adam in carne tanquam infirmus. Christus est et Ecclesia, illius infirmitas nostra est fortitudo.

9. Quare ergo hora sexta? Quia etate seculi sexta. Computa in Euangelio tanquam unam horam, unam etatem ab Adam usque ad Ne; secundam a Ne usque ad Abraham; tertiam ab Abraham usque ad Dauid; quartam a Dauid usque ad transmigrationem Babylonie; quintam a transmigratione Babylonie usque ad baptismum Ioannis: inde sexta agitur. Quid miraris? uenit iehsu, et humiliando se uenit ad puteum. Fatigatus uenit, quia infirmam carnem portauit. Hora sexta, quia etate seculi sexta. Ad puteum, quia ad profunditatem huius habitationis nostre. Unde dicitur in Psalmis, De profundis clamaui ad te, Domine . Sedit, ut dixi, quia humiliatus est [1 1Kb] .

10. Et uenit mulier. Forma Ecclesie, non iam iustificate, sed iam iustificande; nam hoc agit sermo. uenit ignara, inuenit eum, et agitur cum illa. uideamus quid, uideamus quare: uenit mulier de Samaria haurire aquam. Samaritani ad Iudeorum gentem non pertinebant: alienigene enim fuerunt, quamuis uicinas  terras incolerent. Longum est originem Samaritanorum retexere, ne nos multa teneant, et necessaria non loquamur: sufficit ergo ut Samaritanos inter alienigenas deputemus. Et ne hoc audacius me arbitremini dixisse quam uerius, audite ipsum Dominum Iesum, quid dixerit de illo Samaritano, uno de decem leprosis quos mundauerat, qui solus rediit ut gratias ageret: Nonne decem mundati sunt? et nouem ubi sunt? non erat alius qui daret gloriam Deo, nisi alienigena iste . Pertinet ad imaginem rei, quod ab alienigenis uenit ista mulier, que typum gerebat Ecclesie: uentura enim erat Ecclesia de Gentibus, alienigena a genere Iudeorum. Audiamus ergo in illa nos, et in illa agnoscamus nos, et in illa gratias Deo agamus pro nobis. Illa enim figura erat, non ueritas; quia et ipsa premisit figuram, et facta est ueritas. Nam credidit in eum, qui de illa figuram nobis pretendebat. uenit ergo haurire aquam. Simpliciter uenerat haurire aquam, sicut solent uel uiri uel femine.

11. »Dicit ei iehsu: Da mihi bibere. Discipuli enim eius abierant in ciuitatem, ut cibos emerent. Dicit ergo ei mulier illa Samaritana: Quomodo tu Iudeus cum sis, bibere a me poscis, que sum mulier Samaritana? Non enim coutuntur Iudei Samaritanis.« uidetis alienigenas: omnino uasculis eorum Iudei non utebantur. Et quia ferebat secum mulier uasculum unde aquam hauriret, eo mirata est, quia Iudeus petebat ab ea bibere, quod non solebant facere Iudei. Ille autem qui bibere querebat, fidem ipsius mulieris sitiebat.

12. Denique audi quis petat bibere. Respondit iehsu, et dixit ei: Si scires donum Dei, et quis est qui dicit tibi, Da mihi bibere, tu forsitan petisses ab eo, et dedisset tibi aquam uiuam. Petit bibere, et promittit bibere. Eget quasi accepturus, et affluit tanquam satiaturus. Si scires, inquit, donum Dei. Donum Dei est Spiritus sanctus. Sed adhuc mulieri tecte loquitur, et paulatim intrat in cor. Fortassis iam docet. Quid enim ista hortatione suauius et benignius? Si scires donum Dei, et scires quis est qui dicit tibi, Da mihi bibere, tu forsitan peteres, et daret tibi aquam uiuam: huc usque suspendit. uiua aqua dicitur uulgo illa que de fonte exit. Illa enim que colligitur de pluuia in lacunas aut cisternas, aqua uiua non dicitur. Et si de fonte manauerit, et in loco aliquo collecta steterit, nec ad se illud unde manabat admiserit, sed interrupto [1 1Kb] meatu. tanquam a fontis tramite separata fuerit; non dicitur aqua uiua: sed illa aqua uiua dicitur, que manans excipitur. Talis aqua erat in illo fonte. Quid ergo promittebat quod petebat?

13. Tamen mulier suspensa ait: Domine, neque in quo haurias habes, et puteus altus est. uidete quomodo intellexerit aquam uiuam, aquam scilicet que erat in illo fonte. Tu mihi uis dare aquam uiuam, et ego fero unde hauriam, et tu non fers. Aqua uiua hic est, quomodo mihi daturus es? Aliud intelligens et carnaliter sapiens quodammodo pulsat, ut aperiat magister quod  clausum est. Pulsabat ignorantia, non studio; adhuc miseranda, non dum instruenda.

14. Dicit aliquid euidentius Dominus de illa aqua uiua. Dixerat enim mulier, Numquid tu maior es patre nostro Iacob, qui dedit nobis puteum, et ipse ex eo bibit, et filii eius, et pecora eius, De hac aqua uiua dare mihi non potes, quoniam hauritorium non habes: forte alium fontem promittis? Patre nostro melior potes esse, qui hunc puteum fodit, et ipse cum suis usus est eo? Dominus ergo dicat quid dixerit aquam uiuam. »Respondit iehsu, et dixit ei: Omnis qui biberit ex aqua hac, sitiet iterum: qui autem biberit ex aqua quam ego dabo ei, non sitiet in eternum; sed aqua quam ego dabo ei, fiet in eo fons aque salientis in uitam eternam.« Apertius locutus est Dominus, Fiet in eo fons aque salientis in uitam eternam. Qui biberit de aqua ista, non sitiet in eternum. Quid euidentius, quia non aquam uisibilem, sed inuisibilem promittebat? quid euidentius, quia non carnaliter, sed spiritualiter loquebatur?

15. Adhuc tamen illa mulier carnem sapit: delectata est non sitire, et putabat hoc secundum carnem promissum sibi esse a Domino. Quod quidem fiet, sed in resurrectione mortuorum. Iam hoc uolebat illa. Dederat enim Deus aliquando seruo suo Elie, ut per quadraginta dies nec esuriret, nec sitiret . Qui hoc potuit dare per quadraginta dies, non potuit dare semper? Suspirabat tamen illa, nolens indigere, nolens laborare. Assidue uenire ad illum fontem, onerari pondere, quo indigentia suppleretur; et finito quod hauserat, rursus redire cogebatur: et quotidianus ei fuit iste labor; quia indigentia illa reficiebatur, non exstinguebatur. Delectata ergo tali munere, rogat ut ei aquam uiuam daret.

16. uerumtamen non pretereamus, quoniam Dominus spirituale aliquid promittebat. Quid est, Qui biberit de aqua hac, sitiet iterum? Et uerum est secundum hanc aquam; et uerum est secundum quod significabat illa aqua. Etenim aqua in puteo, uoluptas seculi est in profunditate tenebrosa: hinc eam hauriunt homines hydria cupiditatum. Cupiditatem quippe proni submittunt, ut ad uoluptatem haustam de profundo perueniant; et fruuntur uoluptate, precedente et premissa cupiditate. Nam qui non premiserit cupiditatem, peruenire non potest ad uoluptatem. Pone ergo hydriam, cupiditatem; et aquam de profundo, uoluptatem: cum peruenerit quisque ad uoluptatem seculi huius, cibus est, potus est, lauacrum est, spectaculum est, concubitus est; numquid non iterum sitiet? Ergo de hac aqua qui biberit, iterum, inquit, sitiet: si autem acceperit a me aquam, non sitiet in eternum. Satiabimur, inquit, in bonis domus tue . De qua ergo aqua daturus est, nisi de illa de qua dictum est, Apud te est fons uite? Nam quomodo sitient qui inebriabuntur ab ubertate domus tue ?

17. Promittebat ergo saginam quamdam et satietatem Spiritus sancti: et illa nondum intelligebat; et non intelligens, quid respondebat? Dicit ad eum mulier:  Domine, da mihi hanc aquam, ut non sitiam, neque ueniam huc haurire. Ad laborem indigentia cogebat, et laborem infirmitas recusabat. Utinam audiret, uenite ad me, omnes qui laboratis et onerati estis, et ego uos reficiam . Hoc enim ei dicebat iehsu, ut iam non laboraret, sed illa nondum intelligebat.

18. Denique uolens ut intelligeret, dicit ei iehsu: uade, uoca uirum tuum et ueni huc. Quid est, uoca uirum tuum? Per uirum suum ei uolebat aquam illam dare? An quia non intelligebat, per uirum suum eam uolebat docere? Forte quomodo ait Apostolus de mulieribus, Si quid autem uolunt discere, domi uiros suos interrogent? Sed ibi dicitur, domi uiros suos interrogent, ubi non est iehsu qui doceat: denique dicitur mulieribus quas prohibebat Apostolus loqui in Ecclesia . Cum uero ipse Dominus aderat, et presens presenti loquebatur? quid opus erat ut per uirum eius ei loqueretur? Numquid per uirum suum loquebatur Marie sedenti ad pedes suos, et excipienti uerbum suum, quando Martha circa multum ministerium etiam de sororis sue felicitate occupatissima murmurabat? . Ergo, fratres mei, audiamus et intelligamus quod ait Dominus, uoca uirum tuum, mulieri. Forte enim et anime nostre dicit, uoca uirum tuum. Queramus et de uiro anime. Cur iam non ipse iehsu uir anime uerus est? Adsit intellectus, quoniam quod dicturi sumus, uix capitur nisi ab intentis: adsit ergo intellectus ut capiatur, et ipse intellectus erit fortasse uir anime.

19. uidens ergo iehsu quia mulier non intelligebat, et uolens eam intelligere, uoca, inquit, uirum tuum. Ideo enim nescis quod dico, quia intellectus tuus non adest: loquor ego secundum spiritum, tu audis secundum carnem. Que loquor, nec ad uoluptatem aurium pertinent, nec ad oculos, nec ad olfactum, nec ad gustum, nec ad tactum; mente sola capiuntur, intellectu solo hauriuntur: ille intellectus non tibi adest, quomodo capis quod dico? uoca uirum tuum, presenta intellectum tuum. Quid tibi est enim animam habere? Non est magnum, nam et pecus habet. Unde tu melior? Quia intellectum habes, quod pecus non habet. Quid est ergo, uoca uirum tuum? Non me capis, non me intelligis: de dono Dei tibi loquor, tu autem carnem cogitas; secundum carnem sitire non uis, ego spiritum alloquor: absens est intellectus tuus, uoca uirum tuum. Noli esse sicut equus et mulus, quibus non est intellectus . Ergo, fratres mei, animam habere, et intellectum non habere, hoc est, non adhibere, nec secundum eum uiuere, bestialis est uita. Est enim in nobis quiddam bestiale quo in carne uiuimus, sed intellectu regendum est. Motus enim anime secundum carnem se mouentis, et in delicias carnales immoderate diffluere cupientis, regit desuper intellectus. Qui debet dici uir? qui regit, an qui regitur? Procul dubio cum ordinata uita est, intellectus animam regit, ad ipsam animam pertinens. Non enim aliquid aliud est quam anima, sed aliquid anime est intellectus: quomodo non aliquid aliud quam caro est oculus, sed aliquid carnis est oculus. Cum autem carnis  aliquid sit oculus, solus tamen luce perfruitur: cetera autem membra carnalia luce perfundi possunt, lucem sentire non possunt; solus ea oculus et perfunditur et perfruitur. Sic in anima nostra quiddam est quod intellectus uocatur. Hoc ipsum anime quod intellectus et mens dicitur, illuminatur luce superiore. Iam superior illa lux, qua mens humana illuminatur, Deus est; Erat enim uerum lumen, quod illuminat omnem hominem uenientem in hunc mundum . Talis lux Christus erat, talis lux cum muliere loquebatur: et illa intellectu non aderat, qui illa luce illuminaretur, nec tantum perfunderetur, uerum etiam frueretur. Ergo Dominus tanquam diceret, Illustrare uolo, et non adest quem; uoca, inquit, uirum tuum: adhibe intellectum per quem docearis, quo regaris. Ergo constitue animam excepto intellectu tanquam feminam: intellectum autem habere, tanquam uirum. Sed iste uir non bene regit feminam suam, nisi cum a superiore regitur. Caput enim mulieris uir, caput autem uiri Christus . Loquebatur caput uiri cum femina, et non aderat uir. Et tanquam diceret Dominus, Adhibe caput tuum ut ille suscipiat caput suum: ergo uoca uirum tuum, et ueni huc; id est, adesto, presens esto: uelut enim absens es, dum non intelligis presentis uocem ueritatis; presens esto, sed noli sola; cum uiro tuo adesto.

20. Et adhuc illa nondum aduocato illo uiro, non intelligit, adhuc carnem sapit; absens est enim uir: Non habeo, inquit, uirum. Et Dominus sequitur, et mysteria loquitur. Intelligas reuera istam mulierem non habuisse tunc uirum; sed coutebatur nescio quo non legitimo uiro, adultero magis quam uiro. Et Dominus ei: Bene dixisti, Quia non habeo uirum. Unde ergo tu dixisti, uoca uirum tuum? Et audi quia bene nouit Dominus eam non habere uirum, Dicit ei, etc. Ne forte putaret mulier ideo dixisse Dominum, Bene dixisti, Quia non habeo uirum, quod hoc a muliere didicerit, non quod ipse istud diuinitate cognouerit, audi aliquid quod non dixisti: Quinque enim uiros habuisti, et iste quem habes, non est uir tuus, hoc uere dixisti.

21. Iterum cogit de istis quinque uiris subtilius aliquid perscrutari. Multi quippe intellexerunt, non quidem absurde, nec usquequaque improbabiliter, quinque uiros mulieris huius, quinque libros Moysi  . Utebantur enim eis Samaritani, et sub eadem Lege erant: nam inde illis et circumcisio inerat. Sed quoniam angustat nos quod sequitur, Et nunc quem habes, non est uir tuus; uidetur mihi facilius nos posse accipere quinque uiros priores anime, quinque sensus corporis esse. Quando enim quisque nascitur, antequam uti possit mente atque ratione, non regitur nisi sensibus carnis. Anima in puero paruulo, quod auditur, quod uidetur, quod olet, quod sapit, quod tactu sentitur, hoc appetit aut fugit. Appetit quidquid mulcet, fugit quidquid offendit hos quinque sensus. Hos enim quinque sensus mulcet uoluptas, offendit dolor. Secundum hos quinque sensus, tanquam quinque uiros,  prius uiuit anima; quia istis regitur. Quare autem uiri dicti sunt? Quia legitimi. A Deo quippe facti, et a Deo donati anime. Infirma est adhuc que istis quinque sensibus regitur, et sub istis quinque uiris agit: at ubi uenerit ad annos exserende rationis, si eam susceperit optima disciplina et doctrina sapientie; quinque illis uiris ad regendum non succedit, nisi uir uerus legitimus et illis melior, et qui melius regat, et qui ad eternitatem regat, ad eternitatem excolat, ad eternitatem instruat. Nam nisi quinque sensus non ad eternitatem nos regunt, sed ad ista temporalia uel appetenda uel fugienda. Ubi uero intellectus sapientia imbutus regere ceperit animam, scit iam non solum fugere foueam, et ambulare in equali quod oculi ostendunt anime infirme: nec tantum canoras uoces suauiter audire, dissonasque repellere; uel blandis odoribus delectari, putoresque respuere; aut dulcedine capi, et amaritudine offendi; aut lenibus mulceri, et asperis ledi. Ista enim omnia infirme anime sunt necessaria. Quid ergo regiminis adhibetur per illum intellectum? Non alba et nigra discreturus est, sed iusta et iniusta, bona et mala, utilia et inutilia, castitatem et impudicitiam, hanc ut amet, istam ut uitet; caritatem et odium, in hac ut sit, in illo ut non sit.

22. Hic uir quinque illis uiris in ista muliere non successerat. Ubi enim non succedit ille, error dominatur. Nam cum ceperit anima capax esse rationis, aut a sapiente mente regitur, aut ab errore: sed error non regit, sed perdit. Post istos ergo quinque sensus mulier illa adhuc errabat, et error eam uentilabat. Error autem iste non erat legitimus uir, sed adulter: ideo ei Dominus, ait, Bene dixisti, Quia non habeo uirum. Quinque enim uiros habuisti: quinque te sensus carnis primo rexerunt; uenisti ad etatem utende rationis, nec ad sapientiam peruenisti, sed in errorem incidisti. Ergo post illos quinque uiros, iste quem habes, non est tuus uir. Et quid erat, si uir non erat, nisi adulter? uoca itaque non adulterum, sed uirum tuum; ut intellectu me capias, non errore de me aliquid falsum sentias. Adhuc enim errabat mulier, que aquam illam cogitabat; cum iam Dominus de Spiritu sancto loqueretur. Quare errabat, nisi quia adulterum, non uirum habebat? Tolle ergo hinc istum adulterum qui te corrumpit, et uade, uoca uirum tuum. uoca, et ueni, ut intelligas me.

23. Dicit ei mulier: Domine, uideo quia propheta es tu. Cepit uenire uir, nondum plene uenit. Prophetam Dominum putabat. Erat quidem et propheta: nam de seipso ait, Non est propheta sine honore, nisi in patria sua . Item de illo dictum est ad Moysen, Prophetam eis suscitabo de fratribus eorum, similem tui . Similem scilicet ad formam carnis, non ad eminentiam maiestatis. Ergo inuenimus Dominum Iesum dictum prophetam. Proinde iam non multum errat mulier ista. uideo, inquit, quia propheta es tu. Incipit uocare uirum, adulterum excludere: uideo quia propheta es tu. Et incipit querere quod illam solet mouere. Contentio quippe fuerat inter Samaritanos et Iudeos, quia Iudei in templo a Salomone  fabricato adorabant Deum; Samaritani longe inde positi, non in eo adorabant. Ideo Iudei meliores se esse iactabant, quia in templo adorabat Deum. Non enim coutuntur Iudei Samaritanis: quia dicebant eis, Quomodo uos iactatis, et ideo uos meliores nobis esse perhibetis, quia templum habetis quod nos non habemus? Numquid patres nostri qui Deo placuerunt in illo templo adorauerunt? nonne in monte isto adorauerunt, ubi nos sumus? Melius ergo nos, inquiunt, in hoc monte Deum rogamus, ubi patres nostri rogauerunt. Contendebant utrique ignari, quia uirum non habentes: illi pro templo, illi pro monte inflabantur aduersus inuicem.

24. Dominus tamen modo quid docet mulierem, tanquam cuius uir ceperit presens esse? Dicit ei mulier: Domine, uideo quia propheta es tu. Patres nostri in monte hoc adorauerunt, et uos dicitis quia Ierosolymis est locus ubi [1 1Kb] adorare oportet. Dicit ei iehsu: Mulier, crede mihi. ueniet enim Ecclesia, sicut dictum est in Canticis canticorum, ueniet et pertransiet ab initio fidei . ueniet ut pertranseat, et pertransire non potest nisi ab initio fidei. Merito iam presente uiro audit, Mulier, crede mihi. Iam enim est in te qui credat, quia presens est uir tuus. Cepisti adesse intellectu, quando me prophetam appellasti. Mulier, crede mihi: quia nisi credideritis, non intelligetis . Ergo, Mulier, crede mihi, quia ueniet hora, quando neque in monte hoc, neque in Ierosolymis adorabitis Patrem. uos adoratis quod nescitis, nos adoramus quod scimus; quia salus ex Iudeis est. Sed ueniet hora. Quando? Et nunc est. Que ergo hora? Quando ueri adoratores adorabunt Patrem in spiritu et ueritate; non in monte isto, non in templo, sed in spiritu et ueritate. Nam et Pater tales querit, qui adorent eum. Quare Pater tales querit qui adorent eum, non in monte, non in templo, sed in spiritu et ueritate? Spiritus est Deus. Si corpus esset Deus, oportebat eum adorari in monte, quia corporeus est mons; oportebat eum adorari in templo, quia corporeum est templum. Spiritus est Deus; et eos qui adorant eum, in spiritu et ueritate oportet adorare.

25. Audiuimus, et manifestum est; foras ieramus, intro missi sumus. O si inuenirem, dicebas, montem aliquem altum et solitarium! credo enim quia in alto est Deus, magis me exaudit ex alto. Quia in monte es, propinquum te Deo putas, et cito te exaudiri, quasi de proximo clamantem? In excelsis habitat, sed humilia respicit. Prope est Dominus. Quibus? forte altis? His qui obtriuerunt cor . Mira res est: et in altis habitat, et humilibus propinquat: humilia respicit, excelsa autem a longe cognoscit ; superbos longe uidet, eo illis minus propinquat, quo sibi uidentur altiores. Querebas ergo montem? descende ut attingas. Sed ascendere uis? ascende: noli montem querere. Ascensiones, inquit, in corde eius , in conualle plorationis . Conuallis humilitatem habet. Ergo intus age totum. Et si forte queris aliquem locum altum,  aliquem locum sanctum, intus exhibe te templum Deo. Templum enim Dei sanctum est, quod estis uos . In templo uis orare? in te ora. Sed prius esto templum Dei, quia ille in templo suo exaudiet orantem.

26. uenit ergo hora, et nunc est, quando ueri adoratores adorabunt Patrem in spiritu et ueritate. Nos adoramus quod scimus, uos adoratis quod nescitis; quoniam salus ex Iudeis est. Multum dedit Iudeis: sed noli istos reprobos accipere. Parietem illum accipe cui adiunctus est alius, ut pacati in lapide angulari, quod est Christus, copulentur. Unus enim paries a Iudeis, unus a Gentibus: longe a se isti parietes, sed donec in angulo coniungantur. Alienigene autem hospites erant, et peregrini a testamentis Dei . Secundum hoc ergo dictum est, Nos adoramus quod scimus. Ex persona quidem Iudeorum dictum est, sed non omnium Iudeorum, non reproborum Iudeorum: sed de qualibus fuerunt Apostoli, quales fuerunt Prophete, quales fuerunt illi omnes sancti, qui omnia sua uendiderunt, et pretia rerum suarum ad pedes Apostolorum posuerunt . Non enim repulit Deus plebem suam quam presciuit .

27. Audiuit hoc mulier ista, et addidit. Iamdudum prophetam dixerat; uidit talia dicere eum cum quo loquebatur, que iam plus essent ad prophetam [1 1Kb] ; et quid respondit, uidete: Dicit ei mulier, Scio quia Messias ueniet, qui dicitur Christus: cum ergo uenerit ille, omnia nobis demonstrabit. Quid est hoc? Modo, inquit, de templo contendunt Iudei, et nos de monte contendimus: cum ille uenerit, et montem spernet, et templum euertet; docebit nos iste omnia, ut in spiritu et ueritate nouerimus adorare. Sciebat quis eam posset docere, sed iam docentem nondum agnoscebat. Iam ergo digna erat cui manifestaretur. Messias autem unctus est; unctus grece Christus est; hebraice Messias est: unde et punice, Messe dicitur unge. Cognate quippe sunt lingue iste et uicine, hebraica, punica, et syra.

28. Ergo dicit ei mulier, Scio quia Messias ueniet, qui dicitur Christus: cum ergo uenerit ille, nobis annuntiabit omnia. Dicit ei iehsu: Ego sum qui loquor tecum. uocauit uirum suum, factus est uir eius caput mulieris, factus est Christus caput uiri . Iam mulier ordinatur in fide, et regitur bene uictura. Posteaquam audiuit hoc, Ego sum qui loquor tecum, iam ultra quid diceret; quando Christus Dominus manifestare se uoluit mulieri, cui dixerat, Crede mihi?

29. Et continuo uenerunt discipuli eius, et mirabantur quia cum muliere loquebatur. Quia querebat perditam, qui uenerat querere quod perierat, hoc illi mirabantur. Bonum enim mirabantur, non malum suspicabantur. Nemo tamen dixit: Quid queris aut quid loqueris cum ea?

30. Reliquit ergo hydriam suam mulier. Audito, Ego sum qui loquor tecum, et recepto in cor Christo Domino, quid faceret, nisi iam hydriam dimitteret, et euangelizare curreret? Proiecit cupiditatem, et properauit  annuntiare ueritatem. Discant qui uolunt euangelizare, proiiciant hydriam ad puteum. Recordamini quid superius dixerim de hydria: uas erat unde aqua hauriebatur, greco nomine appellatur hydria, quoniam grece aqua dicitur; tanquam si aquarium diceretur. Proiecit ergo hydriam, que iam non usui, sed oneri fuit: auida quippe desiderabat aqua illa satiari. Ut nuntiaret Christum, onere abiecto, cucurrit ad ciuitatem, et dicit illis hominibus: uenite, et uidete hominem qui mihi dixit omnia quecumque feci. Pedetentim, ne illi quasi irascerentur, et indignarentur, et persequerentur. uenite, et uidete hominem qui dixit mihi omnia quecumque feci: numquid ipse est Christus? Exierunt de ciuitate, et ueniebant ad eum.

31. Et interea rogabant eum discipuli dicentes: Rabbi, manduca. Ierant enim emere cibos et uenerant. Ille autem dixit: Ego habeo cibum manducare quem uos non scitis. Dicebant ergo discipuli ad inuicem: Numquid aliquis attulit ei manducare? Quid mirum si mulier illa non intelligebat aquam? ecce discipuli nondum intelligunt escam. Audiuit autem cogitationes illorum, et iam instruit ut magister; non per circuitum, sicut illam cuius adhuc uirum requirebat, sed iam aperte: Meus, inquit, cibus est ut faciam uoluntatem eius qui misit me. Ergo et potus ipse erat in illa muliere, ut faceret uoluntatem eius, qui miserat eum. Ideo dicebat, Sitio, da mihi bibere; scilicet ut fidem in ea operaretur, et fidem eius biberet, et eam in corpus suum traiiceret: corpus enim eius Ecclesia. Ipse est ergo, inquit, cibus meus ut faciam uoluntatem eius qui me misit.

32. Nonne uos dicitis quod adhuc quatuor menses sunt, et messis uenit? In opus feruebat, et operarios mittere disponebat. uos quatuor menses computatis usque ad messem; ego uobis aliam messem albam et paratam ostendo. Ecce dico uobis, leuate oculos uestros, et uidete quia iam albe sunt regiones ad messem. Ergo messores missurus est. In hoc enim est uerbum uerum, quia alius est qui metit, alius qui seminat: ut et qui seminat simul gaudeat et qui metit. Ego misi uos metere quod uos non laborastis: alii laborauerunt, et uos in laborem eorum introistis. Quid ergo? messores misit, non seminatores? Quo messores? Ubi iam alii laborauerunt. Nam ubi iam laboratum erat, utique seminatum erat; et quod seminatum erat, iam maturum erat factum, falcem et trituram desiderabat. Quo ergo erant messores mittendi? Ubi iam Prophete predicauerant; ipsi enim seminatores. Nam si ipsi non seminatores, unde ad illam mulierem peruenerat, Scio quia Messias ueniet? Iam ista mulier fructus maturus erat, et erant albe messes, et falcem querebant. Misi uos ergo: quo? Metere quod non seminastis: alii seminauerunt, et uos in labores eorum introistis. Qui laborauerunt? Ipse Abraham, Isaac, et Iacob. Legite labores eorum: in omnibus laboribus eorum prophetia Christi; et ideo seminatores. Moyses et ceteri Patriarche et omnes Prophete, quanta pertulerunt in illo frigore quando seminabant? Ergo iam in Iudea  messis parata erat. Merito ibi tanquam matura seges fuit, quando tot hominum millia pretia rerum suarum afferebant, et ad pedes Apostolorum ponentes, expeditis humeris a sarcinis secularibus, Christum Dominum sequebantur: uere matura messis. Quid inde factum est? De ipsa messe eiecta sunt pauca grana, et seminauerunt orbem terrarum, et surgit alia messis que in fine seculi metenda est. De ista messe dicitur, Qui seminant in lacrymis, in gaudio metent . Ad istam ergo messem non Apostoli, sed Angeli mittentur: Messores, inquit, Angeli sunt . Ista ergo messis crescit inter zizania, et exspectat purgari in fine. Illa uero messis iam matura erat, quo prius missi sunt discipuli, ubi Prophete laborauerunt. Sed tamen, fratres, uidete quid dictum sit: Simul gaudeat et qui seminat et qui metit. Dispares [1 1Kb] temporis labores habuerunt: sed gaudio pariter perfruentur, mercedem simul accepturi sunt uitam eternam.

33. Ex ciuitate autem illa multi crediderunt in eum Samaritani, propter uerbum mulieris testimonium perhibentis, Quia dixit mihi omnia quecumque feci. Cum uenissent autem ad eum Samaritani, rogauerunt ut apud eos maneret, et mansit ibi duos dies. Et multo plures crediderunt propter sermonem eius: et mulieri dicebant: Quia iam non propter tuam loquelam credimus; ipsi enim nos audiuimus, et scimus quia hic est uere Saluator mundi. Et hoc paululum animaduertendum est, quia lectio terminata est. Mulier primum nuntiauit, et ad mulieris testimonimum crediderunt Samaritani, et rogauerunt eum ut apud eos maneret, et mansit ibi biduo, et plures crediderunt: et cum credidissent, dicebant mulieri, Non iam propter uerbum tuum credimus, sed ipsi cognouimus, et scimus quia uere hic est Saluator mundi; primo per famam [2 1Kb] , postea per presentiam. Sic agitur hodie cum eis qui foris sunt, et nondum sunt christiani: Christus nuntiatur per christianos amicos; tanquam illa muliere, hoc est Ecclesia annuntiante, ad Christum ueniunt, credunt per istam famam; manet apud eos biduo, hoc est, dat illis duo precepta caritatis; et multo plures et firmius in eum credunt, quoniam uere ipse est Saluator mundi.



TRACTATUS XuI. Ab eo Euangelii loco, Post duos autem dies exiit inde, et abiit in Galileam; usque ad id, Et credidit ipse, et domus eius tota. Cap. Iu, u\. 43-53.

1. Hodierna euangelica lectio, hesterni diei sequitur lectionem, que nobis ad disputandum proponitur. In qua quidem sensus non sunt inuestigatione difficiles, sed digni predicatione, digni admiratione et laudatione. Proinde locum istum Euangelii cum commendatione commemoremus potius, quam cum difficultate tractemus. Abiit enim iehsu post biduum quod fecerat in Samaria in Galileam ubi nutritus erat. Secutus autem Euangelista ait: Ipse enim iehsu testimonium perhibuit quia propheta in patria sua honorem non habet.  Non propterea post biduum discessit iehsu de Samaria, quia honorem in Samaria non habebat: non enim Samaria patria ipsius erat, sed Galilea. Cum ergo istam deseruisset tam cito, et ad Galileam uenisset ubi nutritus erat; quomodo attestatur quia propheta in patria sua honorem non habet? Magis uidetur attestari potuisse quod propheta in patria sua honorem non haberet, si contemneret pergere in Galileam, et in Samaria remansisset.

2. Intendat ergo Charitas uestra insinuatum nobis non modicum sacramentum, suggerente Domino et donante quod loquar. Questionem propositam cognouistis, solutionem eius exquirite. Sed repetamus propositionem, ut solutionem desiderabilem faciamus. Mouet nos cur Euangelista dixerit, Ipse enim iehsu testimonium perhibuit quod propheta in patria sua honorem non habet. Hoc permoti reteximus uerba superiora, ut inueniamus cur hoc Euangelista dicere uoluerit; et inuenimus superiora uerba eius ita narrantis, quoniam post biduum profectus est de Samaria in Galileam. Propter hoc ergo dixisti, o Euangelista, testimonium perhibuisse Iesum quod propheta in patria sua honorem non haberet; quia post biduum reliquit Samariam, et properauit uenire in Galileam? Imo uero quasi uideor mihi congruentius intelligere, quia si honorem in patria sua iehsu non haberet, non ad eamdem relicta Samaria festinaret. Sed ni fallor, imo quia uerum est, et non fallor, melius enim quam ego, uidit Euangelista quid diceret, melius me ueritatem uidebat, qui eam de pectore Domini bibebat. Ipse est enim Ioannes euangelista, qui inter omnes discipulos super pectus Domini discumbebat; et quem Dominus caritatem debens omnibus, tamen pre ceteris diligebat . Ergo ille falleretur, et ego recta sentirem? Imo si pie sapio, obedienter audiam quod dixit, ut merear sentire quod sensit.

3. Accipite itaque, karissimi, quid hic sentiam, sine preiudicio, si uos melius aliquid senseritis. Magistrum enim unum omnes habemus, et in una schola condiscipuli sumus. Hoc ergo sentio, et uidete si non aut uerum est, aut propinquat ueritati quod sentio. In Samaria biduum fecit, et crediderunt in eum Samaritani: tot dies in Galilea fecit, et non in eum crediderunt Galilei. Retexite uel recolite memoria hesterni diei et lectionem et sermonem. uenit in Samariam, ubi eum primo mulier illa predicauerat, cum qua ad puteum Iacob locutus erat magna mysteria: eo uiso Samaritani et audito crediderunt in eum propter uerbum mulieris, et firmius crediderunt propter uerbum eius, et plures crediderunt: sic scriptum est. Ibi facto biduo , pergit in Galileam, et uenit in ciuitatem Canam Galilee, ubi aquam uinum fecit. Ibi autem quando aquam in uinum conuertit, sicut scribit ipse Ioannes, crediderunt in eum discipuli eius : et utique plena erat domus turbis conuiuantium. Factum est tam magnum miraculum, et non in eum crediderunt nisi discipuli eius. Hanc ciuitatem Galilee modo repetiuit. Et ecce quidam regulus, cuius filius infirmabatur, uenit ad eum, et rogare cepit ut descenderet, ad illam ciuitatem uel domum, et sanaret filium eius; incipiebat enim mori. Qui rogabat, non credebat? Quid a me exspectas audire? Dominum interroga quid de illo senserit. Rogatus enim talia respondit: Nisi signa et prodigia uideritis, non creditis. Arguit hominem in fide tepidum, aut frigidum, aut omnino nullius fidei: sed tentare cupientem de sanitate filii sui, qualis esset Christus, quis esset, quantum posset. uerba enim rogantis audiuimus, cor diffidentis non uidemus: sed ille pronuntiauit, qui et uerba audiuit et cor inspexit. Denique et ipse Euangelista testimonio narrationis sue ostendit quia nondum crediderat, qui uenire ad domum suam Dominum cupiebat, ad sanandum filium eius. Nam posteaquam ei nuntiatum est sanum esse filium eius, et inuenit ea hora sanatum, qua hora Dominus dixerat, uade, filius tuus uiuit; et credidit, inquit, ipse, et domus eius tota. Si ergo propterea credidit ipse et domus eius tota, quia nuntiatus est ei filius eius sanus, et comparauit horam nuntiantium hore prenuntiantis; quando rogabat, nondum credebat. Samaritani nullum signum exspectauerant, uerbo eius tantummodo crediderant. ciues autem eius audire meruerunt, Nisi signa et prodigia uideritis, non creditis; et ibi tamen facto tanto miraculo, non credidit nisi ipse et domus eius. Ad solum sermonem crediderunt plures Samaritani: ad illud miraculum sola illa domus credidit, ubi factum est. Quid igitur, fratres, quid nobis commendat Dominus? Tunc Galilea Iudee patria erat Domini, quia ibi nutritus est: nunc uero quia portendit aliquid res illa; non enim sine causa dicta sunt prodigia, nisi quia aliquid portendunt: prodigium enim appellatum est quasi porrodicium [1 1Kb] , quod porro dicat, porro significet, et aliquid futurum esse portendat: quia ergo aliquid illa omnia portendebant, aliquid illa omnia predicebant, faciamus modo nos patriam Domini nostri Iesu Christi secundum carnem ; faciamus ergo patriam Domini populum Iudeorum. Ecce in patria sua honorem non habet. Modo attende Iudeorum turbas, attende iam gentem illam dispersam toto orbe terrarum, et euulsam radicibus suis; attende ramos fractos, concisos, dispersos, aridos, quibus fractis inseri meruit oleaster : uide turbam Iudeorum, quid dicit modo? Quem colitis, quem adoratis, frater noster erat. Et nos respondeamus, Propheta in patria sua honorem non habet. Denique illi ambulantem Dominum Iesum in terra, facientemque miracula; cecos illuminantem, surdis aures aperientem, mutorum ora soluentem, paralyticorum membra stringentem, super mare ambulantem, uentis imperantem et fluctibus, mortuos suscitantem; tanta signa facientem uiderunt, et uix  inde pauci crediderunt. Populo Dei loquor: tam multi credidimus, que signa uidimus? Illud ergo quod factum est tunc, hoc quod nunc agitur portendebat. Iudei fuerunt uel sunt similes Galileis; nos similes illis Samaritanis. Euangelium audiuimus, Euangelio consensimus, per Euangelium in Christum credidimus; nulla signa uidimus, nulla exigimus.

4. Quamuis enim unus ex duodecim electis et sanctis, tamen Isrelita fuit, de gente scilicet Domini, Thomas ille, qui in loca uulnerum digitos cupiebat mittere. Sic eum arguit Dominus quomodo istum regulum. Huic dixit, Nisi signa et prodigia uideritis non creditis: illi autem dixit, Quia uidisti, credidisti. Ad Galileos uenerat, post Samaritanos qui sermoni eius crediderant, apud quos nulla miracula fecerat, quos firmos in fide securus cito dimiserat, quia diuinitatis presentia non dimiserat. Ergo quando dicebat Dominus Thome, ueni, mitte manum tuam, et noli esse incredulus, sed fidelis; et cum ille exclamaret, tactis uulnerum locis, et diceret, Dominus meus, et Deus meus: increpatur et dicitur ei, Quia uidisti, credidisti. Quare, nisi quia propheta in patria sua honorem non habet? Quia uero apud alienigenas propheta iste honorem habet, quid sequitur? Beati qui non uiderunt et crediderunt [1 1Kb] . Predicti sumus nos; et quod Dominus ante laudauit, et in nobis implere dignatus est. uiderunt qui crucifixerunt, palpauerunt, et sic pauci crediderunt: nos non uidimus, non contrectauimus, audiuimus, credidimus. Fiat in nobis, perficiatur in nobis beatitudo quam promisit; et hic, quia patrie ipsius prelati sumus; et in futuro seculo, quia pro ramis fractis inserti sumus.

5. Hos enim ramos se fracturum esse monstrabat, et hunc oleastrum inserturum, quando commotus Centurionis fide, qui ei dixit, »Non sum dignus ut sub tectum meum intres; sed tantum dic uerbo, et sanabitur puer meus: nam et ego homo sum sub potestate constitutus, habens sub me milites, et dico huic, uade, et uadit; et huic, ueni, et uenit; et seruo meo, Fac hoc, et facit. Conuersus ad eos qui se sequebantur, dixit, Amen dico uobis, non inueni tantam fidem in Isrel.« Quare non inuenit tantam fidem in Isrel? Quia propheta in patria sua honorem non habet. Numquid non et illi centurioni poterat dicere Dominus, quod dixit huic regulo, uade, puer tuus uiuit? uidete distinctionem: regulus iste Dominum ad domum suam descendere cupiebat; ille centurio indignum se esse dicebat. Illi dicebatur, Ego uenio [2 1Kb] et curabo eum; huic dictum est, uade, filius tuus uiuit. Illi presentiam promittebat; hunc uerbo sanabat. Iste tamen presentiam eius extorquebat; ille se presentia eius indignum esse dicebat. Hic cessum est elationi; illic concessum est humilitati. Tanquam huic diceret, uade, filius tuus uiuit, noli mihi tedium facere. Nisi signa et prodigia uideritis, non creditis: presentiam meam uis in domo tua, possum et uerbo iubere; noli  tu de signis credere: centurio alienigena credidit me uerbo posse facere, et antequem facerem credidit; uos, nisi signa et prodigia uideritis, non creditis. Ergo si ita est, frangantur superbi rami, humilis inseratur oleaster: maneat tamen radix, illis precisis, istis receptis. Ubi manet radix? In Patriarchis. Etenim patria Christi populus Isrel, quia ex eis uenit secundum carnem: sed huius arboris radix, Abraham, Isaac, et Iacob, patriarche sancti. Et ubi isti? In requie apud Deum, in honore magno: ut in Abrahe sinum adiutus [1 1Kb] ille pauper post corporis exitum leuaretur, et in Abrahe sinu de longinquo a superbo diuite uideretur . Ergo radix manet, radix laudatur: sed rami superbi et precidi et arescere meruerunt; oleaster autem humilis illorum precisione inuenit locum.

6. Audi ergo quemadmodum precidantur rami naturales, quemadmodum inseratur oleaster, ex ipso centurione, quem propter comparationem huius reguli commemorandum putaui. Amen, inquit, dico uobis, non inueni tantam fidem in Isrel: propterea dico uobis, quia multi ab oriente et occidente. Quam late terram occupauerat oleaster! Amara silua mundus hic fuit: sed propter humilitatem, propter Non sum dignus ut sub tectum meum intres, Multi ab oriente et occidente uenient. Et puta quia uenient: quid de illis fiet? Si enim uenient, iam precisi sunt de silua: ubi inserendi sunt, ne arescant? Et recumbent, inquit, cum Abraham, et Isaac, et Iacob. In quo conuiuio; ne forte non inuites ad semper uiuendum, sed ad multum bibendum? Recumbent cum Abraham, et Isaac, et Iacob. Ubi? In regno, inquit, celorum. Et quid erit de illis qui uenerunt de stirpe Abrahe? quid fiet de ramis quibus arbor plena erat? Quid, nisi quia precidentur, ut isti inserantur? Doce quia precidentur: Filii autem regni ibunt in tenebras exteriores .

7. Habeat ergo apud nos honorem Propheta, quia non habuit honorem in patria sua. Non habuit honorem in patria, in qua conditus est; habeat honorem in patria quam condidit. In illa enim conditus est conditor omnium, conditus in illa est secundum formam serui. Nam ipsam ciuitatem in qua conditus est, ipsam Sion, ipsam Iudeorum gentem, ipsam Ierusalem, ipse condidit cum esset apud Patrem uerbum Dei: Omnia enim per ipsum facta sunt, et sine ipso factum est nichil. De illo ergo homine de quo hodie audiuimus, unus mediator Dei et hominum homo Christus iehsu , etiam Psalmus prelocutus est, dicens, Mater Sion, dicet homo. Quidam homo, mediator Dei et hominum homo, Mater Sion dicit. Quare Mater Sion dicit? Quia inde accepit carnem, inde uirgo Maria, de cuius utero serui forma suscepta est, in qua dignatus est apparere humillimus. Mater Sion dicit homo, et homo iste qui dicit Mater Sion, factus est in ea, homo factus est in ea. Nam Deus erat  ante eam, et homo factus est in ea. Qui homo factus est in ea, ipse fundauit eam Altissimus , non humillimus. Homo factus est in ea humillimus; quia uerbum caro factum est, et habitauit in nobis: ipse fundauit eam Altissimus; quia in principio erat uerbum, et uerbum erat apud Deum; et Deus erat uerbum: omnia per ipsum facta sunt . Quia uero condidit istam patriam, hic habeat honorem. Repulit eum patria in qua generatus est; suscipiat eum patria quam regenerauit.



TRACTATUS XuII. Ab eo quod scriptum est, Post hec erat dies festus Iudeorum, et ascendit iehsu Ierosolymam; usque ad id, Querebant eum Iudei interficere, quia non solum soluebat sabbatum, sed et patrem suum dicebat Deum, equalem se faciens Deo. Cap. u, u\. 1-18.

1. Mirum non esse debet a Deo factum miraculum: mirum enim esset si homo fecisset. Magis gaudere quam mirari [1 1Kb] debemus, quia Dominus noster et saluator iehsu Christus homo factus est, quam quod diuina inter homines Deus fecit. Plus est enim ad salutem nostram quod factus est propter homines, quam quod fecit inter homines: et plus est quod uitia sanauit animarum, quam quod sanauit languores corporum moriturorum. Sed quia ipsa anima non eum nouerat a quo sananda erat, et oculos habebat in carne unde facta corporalia uideret, nondum habebat sanos in corde, unde Deum latentem cognosceret; fecit quod uidere poterat, ut sanaretur unde uidere non poterat. Ingressus est locum ubi iacebat magna multitudo languentium, cecorum, claudorum, aridorum; et cum esset medicus et animarum et corporum, et qui uenisset sanare omnes animas crediturorum, de illis languentibus unum elegit quem sanaret, ut unitatem significaret. Si mediocri corde, et quasi humano captu et ingenio consideremus facientem, et quod ad potestatem pertinet, non magnum aliquid perfecit; et quod ad benignitatem, parum [2 1Kb] fecit. Tot iacebant, et unus curatus est, cum posset uno uerbo omnes erigere. Quid ergo intelligendum est, nisi quia potestas illa et bonitas illa magis agebat quid anime in factis eius pro salute sempiterna intelligerent, quam quid pro temporali salute corpora mererentur? Corporum enim salus que uera exspectatur a Domino, erit in fine in resurrectione mortuorum: tunc quod uiuet, non morietur; tunc quod sanabitur, non egrotabit; tunc quod satiabitur, non esuriet aut sitiet; tunc quod renouabitur, non ueterascet. Nunc uero in illis factis Domini et saluatoris nostri Iesu Christi, et cecorum aperti oculi, morte clausi sunt; et paralyticorum membra constricta, morte dissoluta sunt; et quidquid sanatum est temporaliter in membris mortalibus, in fine defecit: anima uero que credidit; ad uitam eternam transitum fecit. Anime ergo crediture, cuius  peccata dimittere uenerat, ad cuius languores sanandos se humiliauerat, de hoc languido sanato magnum signum dedit. Cuius rei et cuius signi profundum sacramentum, quantum Dominus donare dignatur, attentis uobis et orando adiuuantibus infirmitatem nostram, loquar ut potero. Quidquid autem non possum, supplebit in uobis ipse, quo adiuuante facio quod possum.

2. De hac piscina que quinque porticibus cingebatur, in quibus iacebat magna multitudo languentium, assidue nos tractasse memini; et rem dicturus sum quam mecum plures recognoscant potius quam cognoscant. uerum nichil est ab re, etiam nota repetere, ut et qui non nouerant instruantur; et qui nouerant confirmentur. Proinde tanquam nota breuiter perstringenda sunt, non otiose inculcanda. Piscina illa et aqua illa populum mihi uidetur significasse Iudeorum. Significari enim populos nomine aquarum, aperte nobis indicat Apocalypsis Ioannis: ubi ei cum ostenderentur aque multe, et interrogasset quid essent, responsum accepit, populos esse . Aqua ergo illa, id est populus ille, quinque libris Moysi, tanquam quinque porticibus claudebatur. Sed illi libri prodebant languidos, non sanabant. Lex enim peccatores conuincebat, non absoluebat. Ideo littera sine gratia reos faciebat, quos confitentes gratia liberabat. Nam hoc dicit Apostolus: Si enim data esset lex que posset uiuificare, omnino ex Lege esset iustitia. Quare ergo data est Lex? Sequitur, et dicit: Sed conclusit Scriptura omnia sub peccato, ut promissio ex fide Iesu Christi daretur credentibus . Quid euidentius? Nonne uerba hec exposuerunt nobis et quinque porticus, et languentium multitudinem? Quinque porticus Lex est. Quare quinque porticus non sanabant languentes? Quia si data esset lex que posset uiuificare, omnino ex Lege esset iustitia. Quare ergo continebant quos non sanabant? Quia conclusit Scriptura omnia sub peccato, ut promissio ex fide Iesu Christi daretur credentibus.

3. Quid ergo fiebat ut in aqua illa turbata sanarentur, qui in porticibus sanari non poterant? Subito enim uidebatur aqua turbata, et a quo turbabatur, non uidebatur. Credas hoc angelica uirtute fieri solere, non tamen sine significante aliquo sacramento. Post aquam turbatam mittebat se unus qui poterat, et sanabatur solus: post illum quisquis se mitteret, frustra faceret. Quid sibi ergo hoc uult, nisi quia uenit unus Christus ad populum Iudeorum; et faciendo magna, docendo utilia, turbauit peccatores, turbauit aquam presentia sua, et excitauit ad passionem suam? Sed latens turbauit. Si enim cognouissent, nunquam Dominum glorie crucifixissent . Descendere ergo in aquam turbatam, hoc est humiliter credere in Domini passionem. Ibi sanabatur unus, significans unitatem; postea quisquis ueniret, non sanabatur: quia quisquis preter unitatem fuerit, sanari non poterit.

4. uideamus ergo quid uoluerit significare in illo  uno, quem etiam ipse seruans unitatis mysterium, sicut prelocutus sum, de tot languentibus unum sanare dignatus est. Inuenit in annis eius numerum quemdam languoris: Triginta octo annos habebat in infirmitate. Hic numerus quomodo magis ad languorem pertineat, quam ad sanitatem, paulo diligentius exponendum est. Intentos uos uolo; aderit Dominus, ut congrue loquar, et sufficienter audiatis. Quadragenarius numerus sacratus nobis in quadam perfectione commendatur. Notum esse arbitror Charitati uestre: testantur sepissime diuine Scripture. Ieiunium hoc numero consecratum est: bene nostis. Nam et Moyses quadraginta diebus ieiunauit , et Elias totidem , et ipse Dominus noster et saluator iehsu Christus hunc ieiunii numerum impleuit . Per Moysen significatur Lex, per Eliam significantur Prophete, per Dominum significatur Euangelium. Ideo in illo monte tres apparuerunt, ubi se discipulis ostendit in claritate uultus et uestis sue. Apparuit enim medius inter Moysen et Eliam , tanquam Euangelium testimonium haberet a Lege et Prophetis . Siue ergo in Lege, siue in Prophetis, siue in Euangelio, quadragenarius numerus nobis in ieiunio commendatur. Ieiunium autem magnum et generale est, abstinere ab iniquitatibus et illicitis uoluptatibus seculi quod est perfectum ieiunium: ut abnegantes impietatem et seculares cupiditates, temperanter, et iuste, et pie uiuamus in hoc seculo. Huic ieiunio quam mercedem addit Apostolus? Sequitur, et dicit: Exspectantes illam beatam spem, et manifestationem glorie beati Dei, et saluatoris nostri Iesu Christi . In hoc ergo seculo quasi Quadragesimam abstinentie celebramus, cum bene uiuimus, cum ab iniquitatibus et ab illicitis uoluptatibus abstinemus. Sed quia hec abstinentia sine mercede non erit, exspectamus beatam illam spem, et reuelationem glorie magni Dei, et saluatoris nostri Iesu Christi. In illa spe, cum fuerit de spe facta res, accepturi sumus mercedem denarium. Ipsa enim merces redditur operariis in uinea laborantibus secundum Euangelium , quod uos credo reminisci: neque enim omnia commemoranda sunt, tanquam rudibus et imperitis. Denarius ergo qui accepit nomen a numero decem, redditur, et coniunctus quadragenario fit quinquagenarius: unde cum labore celebramus Quadragesimam ante Pascha; cum letitia uero, tanquam accepta mercede, Quinquagesimam post Pascha. Nam huic tanquam salutari labori boni operis, qui pertinet ad quadragenarium numerum, additur quietis et felicitatis denarius, ut quinquagenarius fiat.

5. Significauit hoc et ipse Dominus iehsu multo apertius, quando post resurrectionem quadraginta diebus conuersatus est in terra cum discipulis suis ; quadragesimo autem die cum ascendisset in celum, peractis decem diebus misit mercedem Spiritus sancti . Significata sunt ista, et quibusdam significationibus res ipse preuente sunt.  Significationibus pascimur, ut ad res ipsas perdurantes peruenire possimus. Operarii enim sumus, et adhuc in uinea laboramus: finito die, finito opere, merces restituetur. Sed quis operarius perdurat ad accipiendam mercedem, nisi qui pascitur cum laborat? Non enim et tu operario tuo mercedem solam daturus es: non etiam afferes illi unde uires reparet in labore? Pascis utique cui mercedem daturus es. Proinde et nos Dominus in istis Scripturarum significationibus laborantes pascit. Nam si ista intelligendorum sacramentorum letitia subtrahatur a nobis, deficimus in labore, et non erit qui perueniat ad mercedem.

6. Quomodo ergo quadragenario numero perficitur opus? Fortasse ideo, quia Lex in decem preceptis data est, et per totum mundum predicanda erat Lex: qui totus mundus quatuor partibus commendatur, Oriente et Occidente, Meridie et Aquilone, unde denarius per quatuor multiplicatus, ad quadragenarium peruenit. uel quia per Euangelium quod quatuor libros habet, impletur Lex: quia in Euangelio dictum est, Non ueni soluere Legem, sed adimplere . Siue ergo illa, siue ista causa, siue alia aliqua probabiliore, que nos latet, doctiores non latet; certum est tamen quadragenario numero significari quamdam perfectionem in operibus bonis, que maxime opera bona exercentur in abstinentia quadam ab illicitis cupiditatibus [1 1Kb] seculi, hoc est, generali ieiunio. Audi et Apostolum dicentem, Plenitudo Legis caritas . Charitas unde? Per gratiam Dei, per Spiritum sanctum. Non enim haberemus illam ex nobis, quasi facientes illam nobis. Dei donum est, et magnum donum: Quoniam caritas Dei, inquit, diffusa est in cordibus nostris per Spiritum sanctum qui datus est nobis . Charitas ergo implet Legem, et uerissime dictum est, Plenitudo Legis caritas. Queramus hanc caritatem, quemadmodum [2 1Kb] commendatur a Domino. Mementote quid proposuerim: numerum triginta octo annorum in illo languido uolo exponere, quare numerus ille trigesimus octauus languoris sit potius quam sanitatis. Ergo, ut dicebam, caritas implet Legem. Ad plenitudinem Legis in omnibus operibus pertinet quadragenarius numerus: in caritate autem duo precepta nobis commendantur. Intuemini, obsecro, et figite memorie quod dico; ne sitis contemptores uerbi, ne fiat anima uestra uia, ubi grana iacta non germinent: Et uenient, inquit, uolatilia celi, et colligent ea . Percipite, et recondite in cordibus uestris. Charitatis precepta duo sunt a Domino commendata: Diliges Dominum Deum tuum ex toto corde tuo, et ex tota anima tua, et ex tota mente tua; et, Diliges proximum tuum tanquam teipsum. In his duobus preceptis tota Lex pendet et Prophete . Merito et illa uidua omnes facultates suas, dua minuta misit in dona Dei : merito et pro illo languido a latronibus  sauciato, stabularius duos nummos accepit unde sanaretur : merito apud Samaritanos biduum fecit iehsu, ut eos caritate firmaret . Binario ergo isto numero cum aliquid boni significatur maxime bipartita caritas commendatur. Si ergo quadragenarius numerus habet perfectionem Legis et Lex non impletur nisi in gemino precepto caritatis; quid miraris quia languebat qui ad quadraginta, duo minus habebat?

7. uideamus proinde iam quo sacramento iste languidus curetur a Domino. uenit enim ipse Dominus, caritatis doctor, caritate plenus, breuians, sicut de illo predictum est, uerbum super terram : et ostendit in duobus preceptis caritatis pendere Legem et Prophetas. Inde ergo pependit Moyses quadragenario suo, inde Elias cum suo, hunc numerum attulit Dominus in testimonio suo. Curatur iste languidus a presente Domino; sed prius quid ei dicit? uis sanus fieri? Respondit ille hominem se non habere, a quo in piscinam mittatur. uere necessarius erat illi homo ad sanitatem, sed homo ille qui et Deus est. Unus enim Deus, unus et mediator Dei et hominum, homo Christus iehsu . uenit ergo homo qui erat necessarius: quare sanitas differretur? Surge, inquit, tolle grabatum tuum, et ambula. Tria dixit, Surge, tolle grabatum tuum, et ambula. Sed Surge, non operis imperium fuit, sed operatio sanitatis. Sano autem duo imperauit, Tolle grabatum tuum, et ambula. Rogo uos, cur non sufficeret, Ambula? aut certe cur non sufficeret, Surge? Neque enim ille cum sanus surrexisset, in loco remansisset. Nonne ad hoc surrexisset ut abiisset? Mouet ergo me etiam quod duo precepit, qui illum iacentem duobus minus inuenit: tanquam enim duo quedam iubendo, quod minus erat impleuit.

8. Quomodo ergo inueniamus in his duobus Domini iussis, duo illa precepta significata caritatis? Tolle, inquit, grabatum tuum, et ambula. Que sunt illa duo precepta, fratres, recolite mecum. Notissima enim esse debent, nec modo tantum uenire in mentem cum commemorantur a nobis, sed deleri nunquam debent de cordibus uestris. Semper omnino cogitate diligendum esse Deum et proximum: Deum ex toto corde, ex tota anima, et ex tota mente; et proximum tanquam seipsum. Hec semper cogitanda, hec meditanda, hec retinenda, hec agenda, hec implenda sunt. Dei dilectio prior est ordine precipiendi; proximi autem dilectio prior est ordine faciendi. Neque enim qui tibi preciperet dilectionem istam in duobus preceptis, prius tibi commendaret proximum, et postea Deum; sed prius Deum, postea proximum. Tu autem quia Deum nondum uides, diligendo proximum promereris quem uideas; diligendo proximum purgas oculum ad uidendum Deum, euidenter Ioanne dicente, Si fratrem quem uides non diligis, Deum quem non uides quomodo diligere poteris ? Ecce dicitur tibi, Dilige Deum. Si dicas mihi, Ostende mihi quem diligam; quid respondebo, nisi quod ait ipse Ioannes, Deum nemo uidit unquam ? Et ne te  alienum omnino a Deo uidendo esse arbitreris: Deus, inquit, caritas est; et qui manet in caritate, in Deo manet . Dilige ergo proximum: et intuere in te unde diligis proximum; ibi uidebis, ut poteris, Deum. Incipe ergo diligere proximum. Frange esurienti panem tuum, et egenum sine lecto induc in domum tuam: si uideris nudum, uesti, et domesticos seminis tui ne despexeris. Faciens autem ista quid consequeris? Tunc erumpet uelut matutina lux tua . Lux tua Deus tuus est, tibi matutina, quia post noctem seculi tibi ueniet: nam ille nec oritur, nec occidit; quia semper manet. Erit tibi matutinus redeunti, qui tibi occasum fecerat pereunti. Ergo, Tolle grabatum tuum, mihi uidetur dixisse, Dilige proximum tuum.

9. Sed clausum est adhuc, et expositione indiget, quantum arbitror, quare in tollendo grabato dilectio proximi commendetur: nisi forte hoc nos offendit, quod per grabatum, rem quamdam stolidam et insensatam, proximus commendatur. Non irascatur proximus, si commendatur nobis per rem que sine anima et sine sensu est. Ipse Dominus et saluator noster iehsu Christus lapis angularis dictus est, ut duos conderet in se . Dictus est et petra, unde aqua profluxit: Petra autem erat Christus . Quid ergo mirum, si Petra Christus, lignum proximus? Non tamen qualecumque lignum: quomodo nec illa qualiscumque petra, sed unde aqua profluxerat sitientibus; nec qualiscumque lapis, sed angularis, qui in semetipso copulauit duos parietes e diuerso uenientes. Sic nec qualecumque lignum proximum acceperis, sed grabatum. Quid ergo in grabato, obsecro te? quid, nisi quia ille languidus grabato portabatur? Sanus autem grabatum portat. Quid dictum est ab Apostolo? Inuicem onera uestra portate, et sic adimplebitis legem Christi . Lex ergo Christi caritas est, nec caritas impletur nisi inuicem onera nostra portemus. Sufferentes, inquit, inuicem in dilectione, studentes seruare unitatem spiritus in uinculo pacis . Cum esses languidus, portabat te proximus tuus; sanus factus es, porta proximum tuum: Inuicem onera uestra portate, et sic adimplebitis legem Christi. Sic adimplebis, o homo, quod tibi deerat. Tolle ergo grabatum tuum. Sed cum tuleris, noli remanere, ambula. Diligendo proximum, et curam habendo de proximo tuo, iter agis. Quo iter agis, nisi ad Dominum Deum, ad eum quem diligere debemus ex toto corde, ex tota anima, ex tota mente? Ad Dominum enim nondum peruenimus, sed proximum nobiscum habemus. Porta ergo eum, cum quo ambulas; ut ad eum peruenias, cum quo manere desideras. Tolle ergo grabatum tuum, et ambula.

10. Fecit hoc ille, et scandalizati sunt Iudei. uidebant enim hominem die sabbati portantem grabatum suum, nec calumniabantur Domino quod sanum eum fecerat sabbato, ut eis respondere posset quia si cuiusquam eorum iumentum in puteum cecidisset, utique die sabbati erueret illud, et saluaret iumentum suum : non itaque iam illi obiiciebant  quod die sabbati sanus factus esset homo; sed quod portabat grabatum suum. Si sanitas non erat differenda, numquid et opus fuerat imperandum? Non licet tibi, inquiunt, facere quod facis, tollere grabatum tuum. Et ille auctorem sanitatis sue obiiciebat calumniatoribus: Qui, inquit, me fecit sanum, ipse mihi dixit, Tolle grabatum tuum, et ambula. Non acciperem iussionem a quo receperam sanitatem? Et illi: Quis est ille homo qui tibi dixit, Tolle grabatum tuum, et ambula?

11. Sed qui sanus erat factus nesciebat quis esset, a quo hoc audierat. iehsu autem, cum hoc fecisset, et iussisset, declinauerat ab eo in turba. uidete quemadmodum et hoc impleatur. Portamus proximum, et ambulamus, ad Deum; sed eum ad quem ambulamus, nondum uidemus: ideo et ille nondum nouerat Iesum. Sacramentum hoc commendatum est, quia in eum credimus quem nondum uidemus: et ut non uideatur, declinat in turba. Difficile est in turba uidere Christum: solitudo quedam necessaria est menti nostre; quadam solitudine intentionis uidetur Deus. Turba strepitum habet; uisio ista secretum desiderat. Tolle grabatum tuum, porta portatus proximum tuum; et ambula, ut peruenias. Noli Iesum querere in turba, non est tanquam unus de turba: preuenit omnem turbam. Prior ascendit de mari piscis ille magnus, et in celis sedet interpellans pro nobis: tanquam sacerdos magnus, unus intrauit in interiora ueli: turba foris stat. Ambula tu, qui portas proximum tuum; si didicisti portare, qui solebas portari. Denique modo nondum nosti Iesum, nondum uides Iesum: quid postea sequitur? Quoniam non destitit ille tollendo grabatum suum, et ambulando, uidit eum postea iehsu in templo. In turba non eum uidit, in templo uidit. Dominus quidem iehsu et in turba eum uidebat, et in templo: ille autem languidus Iesum in turba non cognoscit, in templo cognoscit. Peruenit ergo ille ad Dominum; uidit eum in templo, uidit eum in loco sacrato, in loco sancto. Et quid ab eo audit? Ecce iam sanus factus es; noli peccare, ne quid tibi deterius contingat.

12. Tunc ille, posteaquam uidit Iesum, et cognouit Iesum auctorem sanitatis sue, non fuit piger in euangelizando quem uiderat: Abiit, et nuntiauit Iudeis quia iehsu esset qui eum sanum fecerat. Ille annuntiabat, et illi insaniebant: ille salutem suam predicabat, illi salutem suam non querebant.

13. Persequebantur Iudei Dominum Iesum, quia hec faciebat in sabbato. Quid ergo Dominus modo respondit Iudeis, audiamus. De sanis factis hominibus sabbato, dixi quid soleat respondere, quia iumenta sua non contemnebant sabbato, uel liberando uel alendo. De portato grabato quid respondit? Manifestum opus corporale factum erat ante oculos Iudeorum: non sanitas corporis, sed operatio corporis; que non uidebatur ita necessaria, quemadmodum sanitas. Aperte ergo Dominus dicat sacramentum sabbati, et signum obseruandi unius diei ad tempus datum esse Iudeis; impletionem uero ipsam sacramenti in illo uenisse. Pater meus, inquit, usque modo  operatur, et ego operor. Misit in eos magnum tumultum; aduentu Domini turbatur aqua, sed qui turbat, latet. Tamen sanandus est turbata aqua eger unus magnus, passo Domino totus mundus.

14. uideamus ergo responsionem ueritatis: Pater meus usque modo operatur, et ego operor. Falsum ergo dixit Scriptura quia Deus requieuit ab omnibus operibus suis in die septimo ? et contra hanc Scripturam per Moysen ministratam, loquitur Dominus iehsu, cum ipse dicat Iudeis, Si crederetis Moysi, crederetis et mihi: de me enim ille scripsit ? uidete ergo ne aliquid uoluit significare Moyses, quod Deus requieuit in die septimo. Non enim defecerat Deus operando creaturam suam, et indigebat requie sicut homo. Quomodo defecerat qui uerbo fecerat? Tamen et illud uerum est, quia requieuit Deus ab operibus suis in die septimo; et hoc uerum est quod ait iehsu, Pater meus usque modo operatur. Sed quis explicet uerbis, homo hominibus, infirmus infirmis, indoctus discere cupientibus, et forte si quid sapit, promere et explicare non ualens hominibus, difficile forte capientibus, etiam si explicari possit quod capitur? Quis, inquam, fratres mei, explicet uerbis quomodo Deus et quietus operetur, et operans quiescat? Obsecro uos, ut hoc uobis proficientibus differatis; uisio enim ista templum Dei querit, sanctum locum querit: portate proximum et ambulate; ibi eum uidebitis, ubi uerba hominum non queratis.

15. Hoc forte potius dicere ualemus, quia et in eo quod Deus in die septimo requieuit, ipsum Dominum et saluatorem nostrum Iesum Christum, qui hec loquebatur et dicebat, Pater meus usque modo operatur, et ego operor, magno sacramento significauit. Quia et Dominus iehsu utique Deus. Ipse est enim uerbum Dei, et audistis quia in principio erat uerbum; et non qualecumque uerbum, sed Deus erat uerbum, et omnia per ipsum facta sunt : forte significatus est requieturus in die septimo ab omnibus operibus suis. Legite enim Euangelium, et uidete quanta operatus sit iehsu. Operatus est salutem nostram in cruce, ut implerentur in eo omnia predicta Prophetarum: coronatus est spinis, suspensus est ligno; dixit, Sitio, accepit acetum in spongia, ut impleretur quod dictum est, Et in siti mea potauerunt me aceto . At ubi impleta sunt omnia opera eius, sexta sabbati inclinato capite reddidit spiritum, et in sepulcro sabbato requieuit ab omnibus operibus suis . Ergo tanquam diceret Iudeis, Quid exspectatis ut non operer sabbato? Sabbati dies uobis ad significationem meam preceptus est. Opera Dei attenditis; ego ibi eram cum fierent, per me facta sunt omnia, ego noui: Pater meus usque modo operatur. Operatus est Pater lucem; sed dixit ut fieret lux : si dixit, uerbo operatus est; uerbum eius ego eram, ego sum: per me factus est mundus in illis operibus, per me regitur mundus in istis operibus. Pater meus et tunc operatus est cum fecit mundum, et usque nunc operatur cum regit mundum; ergo et per me fecit cum  fecit, et per me regit cum regit. Dixit hec, sed quibus? Surdis, cecis, claudis, languidis, medicum non agnoscentibus, et tanquam in phrenesi mente perdita occidere uolentibus.

16. Proinde quid secutus Euangelista dixit? Hinc ergo magis querebant eum Iudei interficere, quia non solum soluebat sabbatum, sed et patrem suum dicebat Deum. Non quomodocumque: sed quid? Aequalem se faciens Deo. Nam omnes dicimus Deo, Pater noster qui es in celis : legimus et Iudeos dixisse, Cum tu sis pater noster . Ergo non hinc irascebantur, quia patrem suum dicebat Deum; sed quod longe alio modo quam homines. Ecce intelligunt Iudei quod non intelligunt Ariani. Ariani quippe inequalem Patri Filium dicunt, et inde heresis est pulsa de Ecclesia [1 1Kb] . Ecce ipsi ceci, ipsi interfectores Christi, intellexerunt tamen uerba Christi. Non eum intellexerunt esse Christum, nec eum intellexerunt Filium Dei: sed tamen intellexerunt in illis uerbis, quia talis commendaretur Filius Dei, qui equalis esset Deo. Quis erat nesciebant; talem tamen predicari agnoscebant, quia patrem suum dicebat Deum, equalem se faciens Deo. Non erat ergo equalis Deo? Non ipse se faciebat equalem, sed ille illum genuerat equalem. Si se ipse faceret equalem Deo, caderet per rapinam. Qui enim se uoluit equalem facere Deo cum non esset, cecidit , et ex angelo factus est diabolus: et hanc superbiam homini propinauit, unde ipse deiectus est. Nam hoc dixit homini, cui stanti lapsus inuidit, Gustate, et eritis sicut dii : id est, usurpatione rapite quod facti non estis; quia et ego rapiendo deiectus sum. Non hoc prodebat, sed hoc suadebat. Christus autem equalis Patri natus erat, non factus: natus de substantia Patris. Unde illum sic commendat Apostolus: Qui cum in forma Dei esset, non rapinam arbitratus est esse equalis Deo. Quid est, non rapinam arbitratus est? Non usurpauit equalitatem Dei; sed erat in illa, in qua natus erat. Et nos ad equalem Deum quomodo perueniremus? Semetipsum exinaniuit formam serui accipiens . Non ergo se exinaniuit amittens quod erat, sed accipiens quod non erat. Hanc formam serui contemnentes Iudei, Dominum Christum equalem Patri intelligere non poterant; quamuis eum hoc de se dicere minime dubitabant, et ideo seuiebant: et adhuc tamen eos ille perferebat, et sanitatem seuientium requirebat.



TRACTATUS XuIII. In eum Euangelii locum, Amen, amen dico uobis, non potest Filius a se facere quidquam, nisi quod uiderit Patrem facientem: quecumque enim ille fecerit, hec et Filius similiter facit. Cap. u, u\. 19.

1. Ioannes euangelista inter consortes et comparticipes suos alios euangelistas, hoc precipuum et  proprium donum accepit a Domino (super cuius pectus in conuiuio discumbebat , ut ea diceret de Filio Dei que paruulorum mentes fortassis intentas excitare possint; implere autem nondum capaces non possint: grandiusculis autem quibusque mentibus et ad etatem quamdam interius uirilem peruenientibus, dat aliquid uerbis his, quo et exerceantur, et pascantur. Audistis cum legeretur, et unde sermo iste uenerit meministis. Hesterno enim die lectum est, quod propterea uolebant Iesum Iudei interficere, quia non solum soluebat sabbatum, sed etiam patrem suum dicebat Deum, equalem se faciens Deo . Quod Iudeis displicebat, hoc ipsi Patri placebat. Hoc sine dubio placet etiam eis qui honorificant Filium, sicut honorificant Patrem; quia si eis non placeat, displicebunt. Non enim Deus erit maior, quia placet tibi; sed tu minor, si displicet tibi. Aduersus hanc autem eorum calumniam, uenientem uel de ignorantia, uel de malitia, loquitur Dominus non omnino quod capiant, sed unde agitentur et conturbentur, et fortasse uel conturbati medicum querant. Dicebat autem que scriberentur, ut etiam a nobis postea legerentur. uiderimus ergo quid in Iudeorum cordibus factum sit, cum hec audirent: quid in nobis fiat cum hec audimus, amplius cogitemus. Neque enim nate sunt hereses, et quedam dogmata peruersitatis illaqueantia animas et in profundum precipitantia, nisi dum Scripture bone intelliguntur non bene; et quod in eis non bene intelligitur, etiam temere et audacter asseritur. Itaque, karissimi, ualde caute hec audire debemus, ad que capienda paruuli sumus; et corde pio et cum tremore, sicut scriptum est, hanc tenentes regulam sanitatis, ut quod secundum fidem qua imbuti sumus, intelligere ualuerimus, tanquam de cibo gaudeamus: quod autem secundum sanam fidei regulam intelligere nondum potuerimus, dubitationem auferamus, intelligentiam differamus; hoc est, ut etiam si quid sit nescimus, bonum tamen et uerum esse minime dubitemus. Et ego, fratres, qui suscepi loqui uobis, cogitandus sum a uobis qui susceperim, et que susceperim: suscepi enim tractanda diuina homo, spiritualia carnalis, eterna mortalis. Etiam a me, karissimi, longe sit uana presumptio, si uolo sanus in domo Dei conuersari, que est Ecclesia Dei uiui, columna et firmamentum ueritatis : pro modulo meo capio quod uobis appono; ubi aperitur, pascor uobiscum; ubi clauditur, pulso uobiscum.

2. Commoti sunt ergo Iudei, et indignati sunt; merito quidem, quod audebat homo equalem se facere Deo: sed ideo immerito, quia in homine non intelligebant Deum. Carnem uidebant, Deum nesciebant: habitaculum cernebant, habitatorem ignorabant. Caro illa templum erat, Deus inhabitabat intus. Non ergo iehsu carnem equabat Patri, non formam serui Domino comparabat; non quod factum est propter nos, sed quod erat quando fecit nos.  Quis namque sit Christus, Catholicis loquor, nostis, quia bene credidistis: non uerbum tantum, nec caro tantum; sed uerbum caro factum est, ut habitaret in nobis. Recenseo de uerbo quod nostis: In principio erat uerbum, et uerbum erat apud Deum, et Deus erat uerbum: hic equalitas cum Patre. Sed uerbum caro factum est, et habitauit in nobis : hac carne maior est Pater. Ita Pater et equalis, et maior: equalis uerbo, maior carne; equalis ei per quem fecit nos, maior eo qui factus est propter nos. Ad hanc regulam sanam catholicam, quam precipue nosse debetis, quam tenete qui nostis, a qua prorsus fides uestra labi non debet, que nullis hominum argumentis extorquenda est cordi uestro, dirigamus ea que intelligimus; et que forte non intelligimus, dirigenda ad hanc regulam quandoque differamus, cum idonei fuerimus. Nouimus ergo equalem Patri Filium Dei, quia nouimus in principio Deum uerbum. Quid ergo Iudei uolebant eum interficere? Quia non solum soluebat sabbatum, sed et patrem suum dicebat Deum, equalem se faciens Deo: uidentes carnem, non uidentes uerbum. Loquatur ergo et contra eos uerbum per carnem, et interior habitator sonet per habitaculum suum; ut qui potest, nouerit quis intus habitet.

3. Quid ergo eis dicit? Respondit itaque iehsu, et dixit eis, commotis quod equalem se faceret Deo, Amen, amen dico uobis, non potest Filius a se facere quidquam, nisi quod uiderit Patrem facientem. Ad hec quid responderint Iudei, scriptum non est: et fortasse tacuerunt. Quidam tamen, qui christianos se haberi uolunt, non tacent, et quodammodo ex his uerbis concipiunt quedam dicenda contra nos: que contemnenda non sunt, et propter ipsos et propter nos. Ariani quippe heretici dicentes, non per carnem, sed ante carnem, Filium ipsum qui suscepit carnem, minorem esse quam Pater est, et non esse eiusdem substantie cuius Pater est, capiunt ex his uerbis ansam calumnie, et respondent nobis: uidetis quia Dominus iehsu, cum animaduerteret Iudeos ex hoc moueri, quod Patri Deo equalem se faceret, talia uerba subiunxit, ut se equalem non esse monstraret. Mouebat enim Iudeos, aiunt, aduersus Christum, quia equalem se faciebat Deo; et uolens eos corrigere ab hoc motu Christus, et eis demonstrare Filium non esse equalem Patri, id est, equalem Deo, ait, quasi dicens, Quid irascimini? quid indignamini? Non sum equalis, quia non potest Filius a se facere quidquam, nisi quod uiderit Patrem facientem. Qui enim non potest, inquiunt, facere a se quidquam, nisi quod uiderit Patrem facientem, utique minor est, non equalis.

4. In hac regula cordis sui distorta et praua, hereticus audiat nos nondum obiurgantes, sed adhuc quasi querentes, et explicet nobis quod sentit. Puto enim, o quisquis ille es , tenes nobiscum quia in principio erat uerbum. Teneo, inquit. Et quia uerbum erat apud Deum? Et hoc, inquit, teneo. Sequere ergo, et hoc fortius tene, quia Deus erat uerbum. Et hoc, inquit,  teneo: sed ille Deus maior, ille Deus minor. Iam nescio quid paganum redolet: cum christiano me loqui arbitrabar. Si est Deus maior, et est Deus minor; duos deos colimus, non unum Deum. Quare, inquit? et tu non duos deos dicis equales sibi? Hoc ego non dico: equalitatem enim istam sic intelligo, ut ibi intelligam etiam indiuiduam caritatem; et si indiuiduam caritatem [1 1Kb] , perfectam unitatem. Si enim caritas quam misit hominibus Deus, de multis hominum cordibus facit cor unum, et multas hominum animas facit animam unam, sicut de credentibus seseque inuicem diligentibus scriptum est in Actibus Apostolorum, Erat illis anima una, et cor unum in Deum : si ergo anima mea et anima tua, cum idem sapimus nosque diligimus, fit anima una: quanto magis Pater Deus et Filius Deus in fonte dilectionis Deus unus est?

5. uerum ad hec uerba, quibus commotum est cor tuum, intende, et recole mecum quod de uerbo requirebamus. Iam tenemus, Deus erat uerbum: adiungo aliud, quia cum dixisset, Hoc erat in principio apud Deum, continuo subiecit Euangelista, Omnia per ipsum facta sunt. Nunc te querendo exagito, nunc te contra te moueo, et te contra te interpello: tene tantum memoriter ista de uerbo, quia Deus erat uerbum, et omnia per ipsum facta sunt. Audi iam uerba quibus commotus es, ut minorem diceres Filium, nempe quia dixit, Non potest Filius a se facere quidquam, nisi quod uiderit Patrem facientem. Ita, inquit. Expone hoc mihi paululum: sic, quantum opinor, intelligis, quoniam quedam facit Pater, Filius autem attendit quemadmodum faciat Pater, ut possit et ipse ea facere que uiderit Patrem facientem. Duos quasi fabros constituisti: ita Patrem et Filium, ut etiam magistrum et discipulum, quomodo solent patres fabri docere filios suos artem suam. Ecce descendo ad carnalem sensum tuum, ita interim cogito ut tu: uideamus si cogitatio hec nostra inueniat exitum secundum illa que iam de uerbo pariter locuti sumus pariterque sentimus, quia Deus uerbum, et omnia per ipsum facta sunt. Pone igitur Patrem tanquam fabrum, quedam opera facientem, Filium autem tanquam discipulum, qui non potest facere quidquam, nisi quod uiderit Patrem facientem: intendit enim quodammodo in manus Patris, ut quomodo uiderit eum fabricare, sic et ipse tale aliquid fabricet in operibus suis. Sed Pater iste omnia illa que facit, et uult ut attendat eum Filius et talia et ipse faciat; per quem facit [2 1Kb] ? Eia nunc est ut adsis sententie tue priori, quam mecum recensuisti mecumque tenuisti, quia in principio uerbum, et apud Deum uerbum, et Deus uerbum, et omnia per ipsum facta sunt. Tu ergo cum mecum tenueris quia per uerbum facta sunt omnia; rursum carnali sapore et puerili motu facis tibi in animo Deum facientem, et uerbum attendentem, ut cum fecerit Deus, faciat et uerbum. Quid enim facit Deus preter uerbum? Si enim facit, non omnia per uerbum facta sunt; perdidisti  quod tenebas: si autem omnia per uerbum facta sunt, corrige quod male intelligebas. Fecit Pater, et non fecit nisi per uerbum: quomodo attendit uerbum, ut uideat Patrem facientem sine uerbo, quod similiter faciat uerbum? Quidquid fecit Pater, per uerbum fecit: aut falsum est, Omnia per ipsum facta sunt. Sed uerum est, Omnia per ipsum facta sunt. Parum fortasse tibi uidebatur? Et sine ipso factum est nichil.

6. Recede ergo ab ista carnis prudentia, et queramus quemadmodum dictum sit, Non potest Filius a se facere quidquam, nisi quod uiderit Patrem facientem. Queramus, si digni sumus qui apprehendamus. Fateor enim, magna res est, ardua omnino, uidere Patrem facientem per Filium, non singula opera facientem Patrem et Filium [1 1Kb] sed quodlibet opus Patrem per Filium, ut nulla opera fiant uel a Patre sine Filio, uel a Filio sine Patre: quia omnia per ipsum facta sunt, et sine ipso factum est nichil. Quibus in fundamento fidei firmissime constitutis, iam quale est uidere, quia non potest Filius a se facere quidquam, nisi quod uiderit Patrem facientem? Queris, ut opinor, nosse Filium facientem; quere prius nosse Filium uidentem. Certe enim quid ait? Non potest Filius a se facere quidquam, nisi quod uiderit Patrem facientem. Intende quod dixit, nisi quod uiderit Patrem facientem. Precedit uisio, et sequitur effectio: uidet enim ut faciat. Tu quid queris iam nosse quomodo faciat, dum nondum scias quomodo uideat? Quid curris ad id quod posterius est, relicto quod prius est? uidentem se dixit et facientem; non, facientem et uidentem: quia non potest a se facere quidquam, nisi quod uiderit Patrem facientem. uis ut explicem tibi quomodo faciat? Tu mihi explica quomodo uideat. Si hoc tu explicare non potes, nec ego illud: si hoc tu percipere nondum es idoneus, nec ego illud. Uterque ergo nostrum querat, uterque pulset, ut uterque accipere mereatur. Quid quasi doctus calumniaris indocto? Ego ad faciendum, tu ad uidendum, ambo indocti a magistro queramus, non in schola eius pueriliter litigemus. Tamen simul iam didicimus quia omnia per ipsum facta sunt. Ergo manifestum est quia non alia opera facit Pater, que uideat Filius, ut ipse faciat similia: sed eadem opera facit Pater per Filium, quia omnia per uerbum facta sunt. Iam quomodo faciat Deus quis nouit? Non dico quomodo fecerit mundum, sed quomodo fecerit oculum tuum, cui carnaliter inherens, uisibilia inuisibilibus comparas. Talia enim de Deo cogitas, qualia his oculis uidere consuesti. Si autem istis oculis uideri posset Deus, non diceret, Beati mundo corde, quia ipsi Deum uidebunt . Ergo habes oculum corporis ad uidendum fabrum, sed nondum habes oculum cordis ad uidendum Deum: ideo quod soles uidere in fabro, transferre uis ad Deum. Pone in terra terrena, sursum cor.

7. Quid ergo, karissimi? explicaturi sumus nos quod interrogauimus, quomodo uideat uerbum, quomodo Pater uideatur a uerbo, quid sit uidere uerbi? Non sum tam audax, tam temerarius, ut hoc explicare pollicear et me et uos: utcumque suspicor modulum  uestrum, noui tamen meum. Si ergo placet, non diutius immoremur, percurramus lectionem, et uideamus uerbis Domini turbari corda carnalia; ad hoc turbari, ne in eo quod tenent remaneant. Extorqueatur tanquam pueris ludicrum nescio quid, quo se malo auocant, ut possint inseri utiliora grandioribus, ut possint proficere qui repebant in terra. Surge, quere, suspira, anhela desiderio, et ad clausa pulsa. Si autem nondum desideramus, nondum inhiamus, nondum suspiramus, margaritas quibuscumque proiecturi sumus, aut margaritas qualescumque nos ipsi inuenturi sumus Mouerim ergo, karissimi, desiderium in corde uestro. Mores perducunt ad intelligentiam: genus uite perducit ad genus uite. Alia uita terrena, alia uita celestis; alia uita pecorum, alia uita hominum, alia uita Angelorum. uita pecorum terrenis uoluptatibus estuat, sola terrena conquirit, in ea prona atque proiecta est: uita Angelorum sola celestis: uita hominum media est inter Angelorum et pecorum. Si uiuit homo secundum carnem, pecoribus comparatur: si uiuit secundum spiritum, Angelis sociatur. Quando secundum spiritum uiuis, quere etiam in ipsa angelica uita utrum paruus an grandis sis. Si enim adhuc paruus es, dicunt tibi Angeli: Cresce; nos panem manducamus, tu lacte nutrire, lacte fidei, ut peruenias ad cibum speciei. Si autem adhuc inhiatur sordidis uoluptatibus, si adhuc fraudes cogitantur, si mendacia non uitantur, si mendacia periuriis cumulantur; tam immundum cor audet dicere, Explica mihi quomodo uidet uerbum; etiam si possim, etiam si ego iam uideam? Porro autem si forte ego non sum in his moribus, et tamen ab ista uisione longe sum; quantum ille qui nondum isto superno desiderio rapitur, terrenis desideriis pregrauatus? Multum interest inter auersantem et desiderantem: et iterum multum interest inter desiderantem et fruentem. uiuis ut pecora, auersaris: Angeli perfruuntur. Tu autem si non uiuis ut pecora, iam non auersaris: desideras aliquid, et non capis; inchoasti ipso desiderio uitam Angelorum. Crescat in te, et perficiatur in te; et capias hoc non a me, sed ab illo qui et me fecit et te.

8. Tamen non utcumque nos dimisit et Dominus, qui uoluit intelligi quia in eo quod dixit, Non potest Filius a se facere quidquam, nisi quod uiderit Patrem facientem, non alia opera Pater facit que uideat Filius, et alia Filius cum uiderit Patrem facientem; sed eadem opera ipse et Pater et Filius. Secutus enim ait: Quecumque enim ille fecerit, hec et Filias similiter facit. Non cum ille fecerit, alia Filius similiter facit; sed quecumque ille fecerit, hec et Filius similiter facit. Si hec facit Filius que fecerit Pater, per Filium facit Pater: si per Filium facit que facit Pater, non alia Pater, alia Filius facit; sed eadem opera sunt Patris et Filii. Et quomodo eadem facit et Filius? Et eadem et similiter. Ne forte eadem sed dissimiliter: Eadem, inquit, et similiter. Et quomodo posset eadem non similiter? Accipite exemplum, quod puto ad uos non sit grande: cum scribimus litteras, facit eas primo cor nostrum, et deinde manus  nostra. Certe unde omnes acclamastis, nisi quia cognouistis? Certum est quod dixi, et manifestum omnibus nobis. Littere fiunt primo a corde nostro, deinde a corpore nostro: manus seruit imperanti cordi, easdem litteras facit et cor et manus: numquid alias cor, alias manus? Easdem quidem facit manus, sed non similiter: cor enim nostrum facit eas intelligibiliter, manus autem uisibiliter. Ecce quomodo fiunt eadem dissimiliter. Unde parum fuit Domino dicere, Quecumque Pater fecerit, hec et Filius facit, nisi adderet, et similiter. Quid si enim hoc modo intelligeres quomodo quecumque cor facit, hec et manus facit, sed non similiter? Hic uero addidit, hec et Filius similiter facit. Si et hec facit, et similiter facit, expergiscere, stringatur Iudeus, credat Christianus, conuincatur hereticus; equalis est Patri Filius.

9. Pater enim diligit Filium, et omnia demonstrat ei que ipse facit . Ecce est illud, demonstrat. Demonstrat quasi cui? Utique quasi uidenti. Redimus ad id quod explicare non possumus, quomodo uerbum uideat. Ecce homo factus est per uerbum; sed homo habet oculos, habet aures, habet manus, diuersa membra in corpore: per oculos potest uidere, per aures potest audire, per manus operari; diuersa membra, diuersa membrorum officia. Non potest illud membrum quod potest alterum: tamen propter corporis unitatem, oculus et sibi et auri uidet, et auris sibi et oculo audit. Numquid tale aliquid in uerbo arbitrandum est esse, quoniam omnia per ipsum? Et dixit Scriptura in Psalmo, Intelligite, qui insipientes estis in populo; et stulti, aliquando sapite. Qui plantauit aurem non audiet? aut qui finxit oculum non considerat ? Si ergo finxit oculum uerbum, quia omnia per uerbum; si plantauit aurem uerbum, quia omnia per uerbum: non possumus dicere, Non audit uerbum, non uidet uerbum; ne obiurget nos Psalmus, et dicat, Stulti, aliquando sapite. Itaque si audit uerbum et uidet uerbum, audit Filius et uidet Filius: numquid tamen et in ipso diuersis locis quesituri sumus oculos et aures? Aliunde audit, aliunde uidet; et auris eius non potest quod oculus, et oculus non potest quod potest auris? An totus ille uisus est, et totus auditus? Forte ita: imo non forte, sed uere ita; dum tamen et ipsum eius uidere, et ipsum eius audire, longe alio modo quam nostrum sit. Et uidere et audire simul in uerbo est, nec aliud est ibi audire, et aliud uidere; sed auditus uisus, et uisus auditus.

10. Et nos qui aliter audimus, aliter uidemus, hoc unde nouimus? Redimus forte ad nos, si non sumus preuaricatores, quibus dictum est, Redite, preuaricatores, ad cor . Redite ad cor: quid itis a uobis, et peritis ex uobis? quid itis solitudinis uias? Erratis uagando; redite. Quo? Ad Dominum. Cito est [1 1Kb] : primo redi ad cor tuum, exsul a te uagaris foris; teipsum non nosti, et queris a quo factus es! Redi, redi ad cor, tolle te a corpore: corpus tuum habitatio tua est; cor tuum sentit etiam per corpus  tuum: sed corpus tuum non quod cor tuum; dimitte et corpus tuum, redi ad cor tuum. In corpore tuo inueniebas alibi oculos, alibi aures: in corde tuo numquid hoc inuenis? An in corde tuo non habes aures? De quibus ergo Dominus dicebat, Qui habet aures audiendi, audiat ? An in corde non habes oculos? Unde dicit Apostolus, Illuminatos oculos cordis uestri . Redi ad cor; uide ibi quid sentias forte de Deo, quia ibi est imago Dei. In interiore homine habitat Christus , in interiore homine renouaris ad imaginem Dei, in imagine sua cognosce auctorem eius. uide quemadmodum omnes corporis sensus cordi intro nuntient quid senserint foris: uide quam multos ministros habeat unus interior imperator, et quid apud se etiam sine his ministris agat. Renuntiant oculi cordi alba et nigra; renuntiant aures eidem cordi canora et dissona; renuntiant nares eidem cordi odora et putentia; renuntiant gustus eidem cordi amara et dulcia; renuntiat tactus eidem cordi lenia et aspera: renuntiat et sibi ipsum cor iusta et iniusta. Cor tuum et uidet et audit, et cetera sensibilia diiudicat; et quo non aspirant corporis sensus, iusta et iniusta, mala et bona discernit. Ostende mihi oculos, aures, nares cordis tui. Diuersa sunt que ad cor tuum referuntur, et diuersa ibi membra non inueniuntur. In carne tua alibi audis, alibi uides: in corde tuo ibi audis, ubi uides. Si hoc imago, quanto potentius ille cuius imago? Ergo et audit Filius, et uidet Filius, et ipsa uisio et auditio Filius: et hoc est illi audire quod esse, et hoc est illi uidere quod esse. Tibi non hoc est uidere quod esse: quia et superdas uisum, potes esse; et si perdas auditum, potes esse.

11. Putamusne pulsauimus? Erectum est aliquid in nobis quo uel tenuiter suspicemur unde lumen ueniat nobis? Puto, fratres, quia cum loquimur ista, et cum meditamur, exercemus nos. Et cum exercemus nos in ipsis, et rursus quasi reflectimur pondere nostro ad ista consueta, tales sumus quales lippientes, cum producuntur ad uidendum lumen, si forte antea uisum omnino non habebant, et incipiunt eumdem uisum per diligentiam medicorum utcumque reparare. Et cum probare uult medicus quantum salutis eis accesserit, tentat eis ostendere quod uidere desiderabant, et non poterant cum ceci essent: et redeunte iam utcumque acie oculorum, producuntur ad lucem; et cum uiderint, fulgore ipso reuerberantur quodammodo, et respondent medico demonstranti, Iam iam uidi, sed uidere non possum. Quid ergo facit medicus? Reuocat ad solita, et addit collyrium, ut ad illud quod uisum est, et uideri non potuit, desiderium nutriat, et ex ipso desiderio curetur plenius; et si qua mordacia reparande sanitati adhibentur, fortiter ferat, ut amore illius lucis accensus dicat sibi: Quando erit ut illud firmis oculis uideam, quod sauciis infirmisque non potui? Urget medicum, et rogat ut curet. Ergo, fratres, si forte tale aliquid factum est in cordibus uestris, si utcumque erexistis cor uestrum ad uidendum uerbum, et ipsius luce reuerberati ad solita recidistis; rogate medicum ut adhibeat collyria  mordacia, precepta iustitie. Est quod uideas, sed non est unde uideas. Non mihi antea credebas quia est quod uideas: duce quadam ratione adductus es: propinquasti, intendisti, palpitasti, refugisti. Scis certe esse quod uideas, sed idoneum non te esse qui uideas. Ergo curare. Que sunt collyria? Noli mentiri, noli periurare, noli adulterare, noli furari, noli fraudare. Sed consuesti, et cum aliquo dolore a consuetudine reuocaris: hoc est quod mordet, sed sanat. Nam dico tibi liberius, ex timore et meo et tuo: si curari destiteris, et esse idoneus ad perfruendum hac luce neglexeris, ualetudine oculorum tuorum; tenebras amabis; et amando tenebras, in tenebris remanebis; et remanendo in tenebris, etiam in tenebras exteriores proiicieris: ibi erit fletus et stridor dentium . Si nichil in te faciebat amor lucis, faciat timor doloris.

12. Sufficienter me locutum arbitror, et lectionem tamen euangelicam non finiui: si dicam reliqua onerabo uos, et timeo ne etiam quod haustum est effundatur; sufficiant ergo ista Charitati uestre. Debitores sumus, non nunc, sed semper quamdiu uiuimus; quia propter uos uiuimus. uerumtamen uitam nostram istam infirmam, laboriosam, periculosam, in hoc mundo cons lamini bene uiuendo, nolite nos contristare et atterere malis moribus uestris. Cum enim offendimur mala uita uestra, si refugiamus a uobis, et separemus nos a uobis, et ad uos non accedamus; nonne conqueremini, et dicetis: Et si languebamus, curaretis; et si infirmabamur, uisitaretis? Ecce curamus, ecce uisitamus sed non nobis fiat quomodo audistis ab Apostolo, Timeo ne sine causa laborauerim in uos [1 1Kb] .



TRACTATUS XIX. Ab eo quod scriptum est, Non potest a se Filius facere quidquam, nisi quod uiderit Patrem facientem; usque ad id, quia non quero uoluntatem meam, sed uoluntatem eius qui misit me. Cap. u, u\. 19-30.

1. Sermone pristino, quantum nostrum mouit affectum et intelligendi paupertatem, locuti sumus, ex occasione uerborum euangelicorum, ubi scriptum est, Non potest Filius a se facere quidquam, nisi quod uiderit Patrem facientem, quid sit uidere Filii, hoc est, uidere uerbi, quia Filius uerbum: et quia per uerbum facta sunt omnia, quomodo possit intelligi quod uideat Filius primo Patrem facientem, tunc demum et ipse faciat que facta conspexerit; cum Pater nichil nisi per Filium fecerit. Omnia enim per ipsum facta sunt, et sine ipso factum est nichil. Non tamen explicatum aliquid diximus; sed quia nec explicatum aliquid intelleximus. Aliquando quippe sermo deficit, ubi etiam intellectus proficit; quanto magis sermo patitur defectionem, quando intellectus non habet perfectionem? Nunc itaque, quantum Dominus donat, breuiter percurramus lectionem, et uel hodie expleamus debitum pensum. Si quid forte remanserit uel temporis uel uirium, retractabimus, si potuerimus , quid sit uidere uerbi, quid demonstrari  uerbo. Omnia quippe dicta sunt hic, que si intelligantur secundum humanum sensum carnaliter, nichil aliud nobis facit anima plena phantasmatis, nisi quasdam imagines uelut duorum hominum Patris et Filii, unius ostendentis; alterius uidentis; unius loquentis, alterius audientis: que omnia idola cordis sunt; que si iam deiecta sunt de templis suis, quanto magis deiicienda sunt de pectoribus christianis?

2. Non potest, inquit, Filius a se facere quidquam nisi quod uiderit Patrem facientem. uerum est hoc, tenete hoc: dum tamen non amittatis quod in ipsius Euangelii exordio tenuistis, quia in principio erat uerbum, et uerbum erat apud Deum, et Deus erat uerbum; et precipue quia omnia per ipsum facta sunt . Quod nunc enim audistis, coniungite illi auditui, et utrumque concordet in cordibus uestris. Sic itaque non potest Filius a se facere quidquam, nisi quod uiderit Patrem facientem, ut tamen Pater ea que facit non faciat nisi per Filium, quia Filius est eius uerbum: et »in principio erat uerbum, et uerbum erat apud Deum, et Deus erat uerbum,« et »omnia per ipsum facta sunt. Quecumque enim ille fecerit, hec et Filius similiter facit:« non alia, sed hec; nec dissimiliter, sed similiter.

3. Pater enim diligit Filium, et omnia demonstrat ei que ipse facit. Ad hoc quod supra dixit, nisi quod uiderit Patrem facientem, uidetur pertinere et quod omnia demonstrat ei que ipse facit. Sed si Pater demonstrat que facit, nec Filius potest facere nisi Pater demonstrauerit, Paterque demonstrare non potest nisi fecerit; consequens erit ut non per Filium faciat omnia Pater: porro si fixum atque inconcussum tenemus quia per Filium omnia Pater facit, antequam faciat, demonstrat Filio. Nam si Pater cum fecerit demonstrat Filio, ut Filius demonstrata faciat que demonstrata iam facta sunt; aliquid procul dubio Pater sine Filio facit. Sed non facit Pater aliquid sine Filio, quia Filius Dei uerbum Dei est, et omnia per ipsum facta sunt. Remanet igitur fortasse ut que Pater facturus est, demonstret facienda, ut per Filium sint facta. Nam si Filius ea facit que Pater facta demonstrat; ea que Pater facta demonstrat, non utique per Filium fecit. Monstrari enim non possent Filio nisi facta; facere Filius non posset, nisi monstrata: ergo sine Filio facta. Sed uerum est, Omnia per ipsum facta sunt: ergo antequam facta, monstrata sunt. Sed hoc diximus differendum esse, quo redeundum sit percursa lectione, si, ut diximus, aliquid uel temporis uel uirium nobis remanserit, ad ea que distulimus retractanda.

4. Amplius audite et difficilius: Et maiora his, inquit, demonstrabit ei opera, ut uos miremini. Maiora his: quibus maiora? Facile occurrit, iis quas modo audistis, curationibus languorum corporalium. De isto enim qui triginta et octo annos habebat in infirmitate, et Christi uerbo sanatus est, nata est huius occasio tota sermonis: et propter hoc Dominus dicere potuit, Maiora his demonstrabit ei opera, ut uos miremini. Sunt enim opera maiora quam ista, et demonstrabit ea Pater Filio. Non demonstrauit, tanquam de preterito;  sed demonstrabit, de futuro, hoc est, demonstraturus est. Rursus difficilis oritur questio. Est enim aliquid apud Patrem quod Filio nondum demonstratum sit? est aliquid apud Patrem quod adhuc latebat Filium, quando ista Filius loquebatur? Si enim demonstrabit, hoc est, demonstraturus est; nondum demonstrauit; et Filio tunc demonstraturus est, quando et istis: sequitur enim, ut uos miremini. Et hoc difficile est uidere, quomodo tanquam temporaliter Filio ceterno aliqua demonstrat eternus Pater, omnia scienti que sunt apud Patrem.

5. Que sunt tamen illa maiora? Hoc enim forte facile est intelligere. Sicut enim Pater, inquit, suscitat mortuos, et uiuificat; sic et Filius quos uult uiuificat. Maiora ergo sunt opera mortuos suscitare, quam languidos sanare. Sed sicut suscitat Pater mortuos et uiuificat, sic et Filius quos uult uiuificat. Alios ergo Pater, alios Filius? Sed omnia per ipsum: ipsos itaque Filius, quos et Pater; quia non alia, nec aliter, sed hec et Filius similiter facit. Ita plane intelligendum est, et ita tenendum: sed mementote quia Filius quos uult uiuificat. Tenete hic ergo non solum potestatem Filii, uerum etiam uoluntatem. Et Filius quos uult uiuificat, et Pater quos uult uiuificat; et ipsos Filius quos et Pater: ac per hoc eadem Patris et Filii et potestas est et uoluntas. Quid est ergo quod sequitur? Neque enim Pater iudicat quemquam, sed iudicium omne dedit Filio, ut omnes honorificent Filium, sicut honorificant Patrem: quod ita subiunxit, tanquam rationem reddens superioris sententie. Multum mouet, intenti estote. Filius quos uult uiuificat, Pater quos uult uiuificat: Filius suscitat mortuos, sicut Pater suscitat mortuos. Neque enim Pater iudicat quemquam. Si in iudicio suscitandi sunt mortui, quomodo Pater suscitat mortuos, si non iudicat quemquam? Omne quippe iudicium dedit Filio. In illo autem iudicio suscitantur mortui; et resurgunt alii ad uitam, alii ad penam: quod totum si Filius facit, Pater autem ideo non facit, quia Pater non iudicat quemquam, sed omne iudicium dedit Filio, contrarium uidebitur ei quod dictum est, Sicut Pater suscitat mortuos et uiuificat, sic et Filius quos uult uiuificat. Simul ergo suscitant. Si simul suscitant, simul uiuificant. Simul ergo iudicant: quomodo itaque uerum est, Neque enim Pater iudicat quemquam, sed omne iudicium dedit Filio? Moueant interim proposite questiones, prestabit Dominus ut solute delectent. Ita est, fratres; omnis questio nisi intentum fecerit proposita, non delectabit exposita. Sequatur ergo ipse Dominus, ne forte in iis que subnectit, aperiat se aliquantum. Subtexit enim nubilo lucem suam; et difficile est aquile more uolare super omnem nebulam qua tegitur omnis terra , et uidere in uerbis Domini sincerissimam lucem. Ne forte ergo calore radiorum suorum discutiat caliginem nostram, et aliquantum se in consequentibus aperire dignetur, dilatis istis sequentia uideamus.

6. Qui non honorificat Filium, non honorificat Patrem qui misit illum. Hoc uerum est et planum est. Omne quippe iudicium dedit Filio, sicut supra dixit, ut omnes  honorificent Filium, sicut honorificant Patrem. Quid si inueniuntur qui Patrem honorificant, et non honorificant Filium? Non potest, inquit, fieri: Qui non honorificat Filium, non honorificat Patrem qui misit illum. Non potest ergo dicere aliquis, Ego Patrem honorificabam, quia Filium non noueram. Si nondum Filium honorificabas, nec Patrem honorificabas. Quid est enim honorificare Patrem, nisi quod habeat Filium? Aliud est enim cum tibi commendatur Deus, quia Deus est; et aliud est cum tibi commendatur Deus, quia Pater est. Cum tibi quia Deus est commendatur creator tibi commendatur, omnipotens tibi commendatur, spiritus quidam summus, eternus, inuisibilis, incommutabilis tibi commendatur: cum uero tibi quia Pater est commendatur, nichil tibi aliud quam et Filius commendatur; quia Pater dici non potest, si Filium non habet; sicut nec Filius, si Patrem non habet. Sed ne forte Patrem quidem honorofices tanquam maiorem, Filium uero tanquam minorem, ut dicas mihi, Honorifico Patrem, scio enim quod habeat Filium; et non erro in Patris nomine, non enim Patrem intelligo sine Filio, honorifico tamen et Filium tanquam minorem: corrigit te ipse Filius, et reuocat te dicens, ut omnes honorificent Filium, non inferius, sed sicut honorificant Patrem. Qui ergo non honorificat Filium, non honorificat Patrem qui misit illum. Ego, inquis, maiorem honorem uolo dare Patri, minorem Filio. Ibi tollis honorem Patri, ubi minorem das Filio. Quid enim aliud tibi uidetur ita sentienti, nisi quia Pater equalem sibi Filium generare aut noluit, aut non potuit? Si noluit, inuidit; si non potuit, defecit. Non ergo uides quia ita sentiendo, ubi maiorem honorem uis dare Patri, ibi es contumeliosus in Patrem? Proinde sic honorifica Filium, quomodo honorificas Patrem, si uis honorificare et Patrem et Filium.

7. Amen, amen dico uobis, quia qui uerbum meum audit, et credit ei qui misit me, habet uitam eternam; et in iudicium non uenit, sed transiit, non nunc transit, sed iam transiit a morte in uitam. Et hoc attendite, Qui uerbum meum audit: et non dixit, Credit mihi; sed, credit ei qui me misit. uerbum ergo Filii audiat, ut Patri credat. Quare uerbum audit tuum, et credit alteri? Nonne cum uerbum alicuius audimus, eidem uerbum proferenti credimus, loquenti nobis fidem accommodamus? Quid ergo uoluit dicere, Qui uerbum meum audit, et credit ei qui misit me; nisi, quia uerbum eius est in me? Et quid est, audit uerbum meum, nisi, audit me? Credit autem ei qui misit me: quia cum illi credit, uerbo eius credit: cum autem uerbo eius credit, mihi credit; quia uerbum Patris ego sum. Pax ergo in Scripturis, et omnia disposita, nequaquam rixantia. Tu abiice litem cordis tui, intellige concordiam Scripturarum. Numquid contraria sibi diceret ueritas?

8. Qui uerbum meum audit, et credit ei qui misit me, habet uitam eternam; et in iudicium non uenit, sed transiit a morte in uitam. Meministis quod superius posueramus, quia sicut Pater suscitat mortuos et uiuificat, sic et Filius quos uult uiuificat. Incipit iam aperire  se, et loqui de resurrectione mortuorum, et ecce iam resurgunt mortui. Qui enim uerbum meum audit, et eredit ei qui misit me, habet uitam eternam, et in iudicium non ueniet. Proba quia resurrexit. Sed transiit, inquit, a morte in uitam. Qui transiit a morte ad uitam, nullo dubitante utique resurrexit. Non enim transiret de morte ad uitam, nisi primo esset in morte, et non esset in uita: cum autem transierit, erit in uita, et non erit in morte. Mortuus ergo erat, et reuixit; perierat, et inuentus est . Fit proinde iam quedam resurrectio, et transeunt homines a morte quadam ad quamdam uitam: a morte infidelitatis, ad uitam fidei; a morte falsitatis ad uitam ueritatis; a morte iniquitatis, ad uitam iustitie. Est ergo et ista quedam resurrectio mortuorum.

9. Aperiat illam plenius, et dilucescat nobis, ut cepit. Amen, amen dico uobis, quia uenit hora, et nunc est. Nos exspectabamus in fine resurrectionem mortuorum; nam ita credidimus: imo non exspectabamus, sed plane exspectare debemus; neque enim falsum credimus in fine mortuos resurrecturos. Cum ergo uellet Dominus iehsu insinuare nobis quamdam resurrectionem mortuorum ante resurrectionem mortuorum; non sicut Lazari , uel filii illius uidue , uel filie archisynagogi , qui resurrexerunt morituri : sed sicut hic dicit, Habet, inquit, uitam eternam; et in iudicium non uenit, sed transiit a morte ad uitam. Ad quam uitam? Ad eternam. Non ergo sicut corpus Lazari: transiit enim et ille a morte sepulcri ad uitam hominum, sed non eternam, iterum moriturus; resurrecturi autem in fine seculi mortui, in uitam eternam transibunt. Cum ergo uellet Dominus noster iehsu Christus, magister celestis, uerbum Patris et ueritas, demonstrare nobis quamdam resurrectionem mortuorum in eternam uitam, ante resurrectionem mortuorum in eternam uitam: uenit hora, inquit. Tu procul dubio imbutus fide resurrectionis carnis, exspectabas horam illam finis seculi, diem iudicii, quam ne in isto loco exspectares, addidit, et nunc est. Quod ergo dicit, uenit hora, non dicit de illa hora nouissima, ubi in iussu et in uoce archangeli, et in tuba Dei Dominus ipse descendet de celo, et mortui in Christo resurgent primo: deinde nos uiuentes qui reliqui sumus, simul rapiemur cum illis in nubibus obuiam Christo in era, et ita semper cum Domino erimus . ueniet illa hora, sed non est nunc. Hora uero ista que sit, aduertite: uenit hora, et nunc est. Quid in ea fit? Quid, nisi resurrectio mortuorum? Et qualis resurrectio? Ut qui resurgunt, in eternum uiuant. Hoc erit et in nouissima hora.

10. Quid igitur? quomodo intelligimus duas istas resurrectiones? Numquid forte qui nunc resurgunt, tunc non resurgent; ut aliorum fiat nunc resurrectio, aliorum tunc? Non est ita. Nam ista resurrectione, si recte credidimus, resurreximus; et nos ipsi qui iam resurreximus, alteram in fine resurrectionem exspectamus.  Sed et nunc in eternam uitam resurreximus, si in fide ipsa perseueranter manemus; et tunc in eternam uitam resurgemus, quando Angelis cequabimur . Ipse ergo distinguat, ipse aperiat quod loqui ausi sumus: quomodo fiat resurrectio ante resurrectionem, non aliorum et aliorum, sed eorumdem; nec talis qualis Lazari, sed in uitam eternam. Aperiet plane. Audite dilucescentem magistrum, et illabentem cordibus nostris solem nostrum; non quem desiderant oculi carnis, sed cui estuant aperiri oculi cordis. Ipsum ergo audiamus: Amen, amen dico uobis, quia uenit hora, et nunc est, quando mortui, uidete exprimi resurrectionem, quando mortui audient uocem Filii Dei, et qui audierint uiuent. Quare addidit, Qui audierint uiuent? Possent enim audire nisi uiuerent? Sufficeret ergo, uenit hora, et nunc est, quando mortui audient uocem Filii Dei. Iam nos intelligeremus uiuentes eos; quando nisi uiuerent, audire non possent. Non, inquit, quia uiuunt audiunt, sed audiendo reuiuiscunt: audient, et qui audierint uiuent. Quid est ergo, audient; nisi, obaudient? Quantum enim pertinet ad auris auditum, non omnes qui audient uiuent: multi enim audiunt et non credunt; audiendo et non credendo non obaudiunt: non obaudiendo non uiuunt. Itaque hic, qui audient, nichil est aliud quam qui obaudient. Qui ergo obaudierint, uiuent: certi sint, securi sint, uiuent. Predicatur Christus uerbum Dei, Filius Dei, per quemfacta sunt omnia, certe  dispensationis gratia assumpta carne natus ex uirgine, infans in carne, iuuenis in carne, patiens in carne, moriens in carne, resurgens in carne, ascendens in carne, promittens resurrectionem carni, promittens resurrectionem menti, menti ante carnem, carni post mentem. Qui audit et obaudit, uiuet: qui audit et non obaudit, id est, audit et contemnit, audit et non credit, non uiuet. Quare non uiuet? Quia non audit. Quid est, non audit? Non obaudit. Ergo qui audierint, uiuent.

11. Attende nunc quod dixeramus differendum, ut nunc, si fieri potuerit, aperiatur. Subiecit continuo de hac ipsa resurrectione, Sicut enim Pater habet uitam in semetipso, sic dedit et Filio uitam habere in semetipso. Quid est, habet uitam Pater in semetipso? Non alibi habet uitam, sed in semetipso. uiuere quippe suum in illo est; non aliunde, non alienum est: non quasi mutuatur uitam, nec quasi particeps fit uite, eius uite que non est quod ipse; sed habet uitam in semetipso, ut ipsa uita sibi sit ipse. Si potuero adhuc modicum quid inde dicere, exemplis propositis ad intelligentiam uestram informandam, Domino adiuuante potero, et pietate intentionis uestre. uiuit Deus, uiuit et anima: sed uita Dei immutabilis est, uita anime mutabilis est. Deus nec proficit, nec deficit; sed est ipse semper in se, est ita ut est: non aliter nunc, aliter postea, aliter antea. Anime uero uita, ualde aliter atque aliter: uiuebat stulta, uiuit sapiens; uiuebat iniqua, uiuit iusta: nunc meminit, nunc obliuiscitur; nunc discit, nunc discere non potest; nunc perdit quod didicerat, nunc percipit  quod amiserat: mutabilis uita anime. Et cum uiuit anima in iniquitate, mors eius est: cum autem fit iusta, fit particeps alterius uite, que non est quod ipsa, erigendo se quippe ad Deum et inherendo Deo, ex illo iustificatur. Dictum est enim: Credenti in eum qui iustificat impium, deputatur fides eius ad iustitiam . Deficiendo ab illo fit iniqua, proficiendo ad illum fit iusta. Nonne uidetur tibi quasi aliquid frigidum igni admotum feruescere, remotum ab igne torpescere? nonne uidetur tibi quiddam tenebrosum, admotum luci clarescere, remotum a luce nigrescere? Tale quiddam est anima, non tale aliquid Deus. Potest et homo dicere, habere se lucem nunc in oculis suis. Dicant ergo quasi quadam uoce propria oculi tui si possunt: Habemus lucem in nobis ipsis. Contra dicitur: Non proprie dicitis habere uos lucem in uobis ipsis: habetis lucem, sed in celo; habetis lucem, si forte nox est, sed in luna, in lucernis, non in uobis ipsis: nam clausi amittitis, quod aperti percipitis. Non in uobis ipsis habetis lucem: sole occidente tenete lucem, si potestis: nox est, et lumine nocturno perfruimini; subducta lucerna tenete lucem: cum uero subtracta lucerna in tenebris remanetis, non lucem in uobis ipsis habetis. Hoc est ergo habere lucem in semetipso, non indigere luce ex altero. Ecce ubi, si quis intelligat, ostendit Filium equalem Patri, ubi ait, Sicut habet Pater uitam in semetipso, sic dedit et Filio uitam habere in semetipso: ut hoc solum intersit inter Patrem et Filium, quia Pater habet uitam in semetipso, quam nemo ei dedit; Filius autem habet uitam in semetipso, quam Pater dedit.

12. Sed etiam hic oritur aliquod nubilum discutiendum. Non deficiamus, intenti simus: pascua mentis sunt, non fastidiamus, ut uiuamus. Ecce, inquis, fateris ipse quod uitam Filio Pater dedit, ut habeat eam quidem in semetipso, sicut habet Pater uitam in semetipso, non indigens ille, non indigeat et iste; ut sit ille uita, sit et iste; et utrumque coniunctum una uita, non due; quia unus Deus, non duo dii: et hoc ipsum sit esse uitam. Quomodo ergo dedit Filio uitam Pater? Non sic quasi ante fuerit Filius sine uita, atque ut uiueret a Patre acceperit uitam: nam si hoc esset, non haberet uitam in semetipso. Ecce de anima loquebar. Est anima: etsi non sit sapiens, etsi non sit iusta, anima est; etsi non sit pia, anima est. Aliud illi ergo est esse animam, aliud uero esse sapientem, esse iustam, esse pium. Est ergo aliquid quo nondum est sapiens, nondum iusta, nondum pia; non tamen nichil est, non tamen nulla uita est: nam ex operibus quibusdam suis ostendit se uitam [1 1Kb] , etsi non se ostendit sapientem, piam, iustam. Nisi enim uiueret, corpus non moueret; pedibus gressum, manibus opus, oculis intuitum, auribus auditum non imperaret; non aperiret os ad uocem, linguam ad distinctionem uocum non moueret. His itaque operibus uiuere se ostendit, et esse aliquid quod sit corpore melius: sed numquid his operibus, sapientem, piam, iustam se ostendit?  Nonne ambulant, operantur, uident, audiunt, loquuntur et stulti, et impii, et iniusti? Cum uero se erigit ad aliquid quod ipsa non est, et quod supra ipsam est, et a quo ipsa est, percipit sapientiam, iustitiam, pietatem: sine quibus cum esset, mortua erat, nec uitam habebat qua ipsa uiueret, sed qua corpus uiuificaret. Aliud est enim in anima unde corpus uiuificatur, aliud unde ipsa uiuificatur. Melius quippe est quam corpus; sed melius quam ipse est Deus. Est ergo ipsa, etiamsi sit insipiens, iniusta, impia, uita corporis. Quia uero uita eius est Deus, quomodo cum ipsa est in corpore, prestat illi uigorem, decorem, mobilitatem, officia membrorum; sic cum uita eius Deus in ipsa est, prestat illi sapientiam, pietatem, iustitiam, caritatem. Aliud est ergo quod prestatur corpori de anima; aliud quod prestatur anime de Deo: uiuificat, et uiuificatur; mortua uiuificat, si ipsa non uiuificatur. ueniente itaque uerbo et infuso audientibus, factisque illis non solum audientibus, sed etiam obedientibus, resurgit anima a morte sua ad uitam suam; hoc est, ab iniquitate, ab insipientia, ab impietate ad Deum suum, qui est illi sapientia, iustitia, claritas. Surgat ad illum, illuminetur ab illo. Accedite, inquit, ad eum. Et quid nobis erit? Et illuminamini . Si ergo accedendo illuminamini, et recedendo tenebramini; non erat in uobis lumen uestrum, sed in Deo uestro. Accedite, ut resurgatis: si recesseritis, moriemini. Si ergo accedendo uiuitis, recedendo morimini; non erat in uobis uita uestra. Ipsa est enim uita uestra, que est lux uestra. Quoniam apud te est fons uite, et in lumine tuo uidebimus lumen .

13. Non ergo sicut anima aliquid aliud est antequam illuminetur, et fit melius cum illuminatur participatione melioris; ita et uerbum Dei, Filius Dei, aliquid aliud erat antequam acciperet uitam, ut participando habeat uitam: sed uitam habet in semetipso; ac per hoc ipse est ipsa uita. Quid ergo ait, Dedit Filio uitam habere in semetipso? Breuiter dixerim, Genuit Filium. Neque enim erat sine uita, et accepit uitam; sed nascendo uita est. Pater uita est non nascendo; Filius uita est nascendo. Pater de nullo patre, Filius de Deo Patre. Pater quod est, a nullo est: quod autem Pater est, propter Filium est. Filius uero et quod Filius est, propter Patrem est; et quod est, a Patre est. Hoc ergo dixit, uitam dedit Filio, ut haberet eam in semetipso; tanquam diceret, Pater qui est uita in semetipso, genuit Filium qui esset uita in semetipso. Pro eo enim quod est genuit, uoluit intelligi dedit. Tanquam si cuiquam diceremus, Dedit tibi Deus esse. Cui dedit? Si alicui iam existenti dedit esse, non ei dedit esse; quia erat, antequam ei daretur, qui posset accipere. Cum ergo audis, Dedit tibi esse, non eras qui acciperes, et existendo accepisti ut esses. Dedit structor domui huic ut esset. Sed quid ei dedit? Ut domus esset. Cui dedit? Huic domui. Quid ei dedit? Ut domus esset. Quomodo potuit dare domui ut domus esset? Etenim si domus erat; cui daret, ut domus esset, quando iam domus erat? Quid est  ergo, Dedit ei ut domus esset? Fecit ut domus esset. Quid ergo Filio dedit? Dedit ei ut Filius esset, genuit ut uita esset: hoc est, Dedit ei habere uitam in semetipso, ut esset uita non egens uita, ne participando intelligatur habere uitam. Si enim participando haberet uitam, posset et amittendo esse sine uita: hoc in Filio ne accipias, ne cogites, ne credas. Manet ergo Pater uita, manet et Filius uita: Pater uita in semetipso, non a Filio; Filius uita in semetipso, sed a Patre. A Patre genitus ut esset uita in semetipso: Pater uero non genitus uita in semetipso. Nec minorem Filium genuit, qui crescendo fieret equalis. Non enim ad sui perfectionem adiutus est tempore, per quem perfectum creata sunt tempora. Ante omnia tempora Patri ceternus est. Non enim unquam Pater sine Filio: eternus autem Pater est; ergo ceternus et Filius. Quid tu, anima? Mortua eras, amiseras uitam, audi Patrem per Filium. Surge, recipe uitam; ut in eo recipias uitam quam non habes in te, qui habet uitam in semetipso. uiuificat ergo te Pater, et Filius; et agitur prima resurrectio, quando resurgis ad participandam uitam quod tu non es, et participando efficeris uiuens. Resurge a morte tua in uitam tuam, qui est Deus tuus; et transi a morte in uitam eternam. Habet enim uitam eternam Pater in semetipso; et nisi Filium talem generaret, qui haberet uitam in semetipso, non sicut Pater suscitat mortuos et uiuificat, sic et Filius quos uellet uiuificaret.

14. Quid ergo de illa resurrectione corporis? Nam isti qui audiunt et uiuunt, unde, nisi audiendo, uiuunt? Amicus enim sponsi stat et audit eum, et gaudio gaudet propter uocem sponsi , non propter uocem suam; hoc est, participando, non existendo audiunt et uiuunt: et omnes qui audiunt, uiuunt; quia omnes qui obediunt, uiuunt. Dic aliquid, Domine, etiam de resurrectione carnis. Fuerunt enim qui eam negarent, et dicerent quia ista sola est resurrectio que fit per fidem. Cuius resurrectionis modo Dominus fecit commemorationem, et inflammauit nos, quia quidam [1 1Kb] mortui audient uocem Filii Dei, et uiuent. Non eorum qui audierint alii morientur, et alii uiuent; sed omnes qui audierint uiuent, quia omnes qui obedierint uiuent. Ecce uidemus resurrectionem mentis: non ergo amittamus fidem de resurrectione carnis [2 1Kb] . Et nisi tu, Domine Iesu, dixeris eam, quem opponemus contradictoribus? Omnes enim secte, que se aliquam religionem hominibus inserere [3 1Kb] presumpserunt, non negauerunt istam mentium resurrectionem: ne diceretur eis, Si non resurgit anima, quare mihi loqueris? quid in me facere uis? si non facis ex deteriore meliorem, quare loqueris? si non facis ex iniquo iustum, quare loqueris? si autem facis ex iniquo iustum, ex impio pium, ex stulto sapientem, fateris resurgere animam meam, si tibi obtemperauero, si tibi credidero. uolentes  ergo sibi credi omnes qui instituerunt alicuius etiam false religionis sectam, negare istam mentium resurrectionem non potuerunt; omnes de illa consenserunt: sed multi carnis resurrectionem negauerunt; dixerunt in fide iam factam esse resurrectionem. Talibus resistit Apostolus, dicens: Ex quibus est Hymeneus et Philetus, qui circa ueritatem aberrauerunt, dicentes resurrectionem iam factam esse, et fidem quorumdam subuertunt . Iam factam esse resurrectionem dicebant, sed eo modo ut alia non speraretur: et reprehendebant homines qui sperabant resurrectionem carnis, uelut iam resurrectio que promissa erat, credendo impleretur in mente. Reprehendit eos Apostolus. Cur eos reprehendit? Nonne hoc dicebant quod modo Dominus loquebatur, uenit hora, et nunc est, quando mortui audient uocem Filii Dei; et qui audierint, uiuent? Sed de uita mentium loquor adhuc, ait tibi iehsu: nondum loquor de uita corporum; sed loquor de uita uite corporum, id est, de animarum, in quibus est uita corporum: nam scio esse corpora in monumentis iacentia, scio et corpora uestra in monumentis futura; nondum de illa resurrectione loquor: de ista loquor, in ista resurgite, ne ad penam in illa resurgatis. Sed ut noueritis quia de illa loquor, quid addo? Sicut enim habet Pater uitam in semetipso, sic dedit et Filio habere uitam in semetipso. Hec uita quod Pater est, quod Filius est, ad quid pertinet? ad animam, an ad corpus? Non enim uitam illam sapientie sentit corpus, sed mens rationalis. Nam nec omnis anima potest sentire sapientiam. Habet enim et pecus animam; sed pecoris anima non potest sentire sapientiam. Ergo anima humana potest sentire istam uitam quam habet Pater in semetipso, et dedit Filio uitam habere in semetipso; quia illud est uerum lumen quod illuminat, non omnem animam, sed omnem hominem uenientem in hunc mundum. Cum ergo ipsi menti loquor, audiat, id est obediat, et uiuat.

15. Noli itaque, Domine, tacere de resurrectione carnis; ne non eam credant homines, et remaneamus nos argumentatores, non predicatores. Ergo sicut habet Pater uitam in semetipso, sic dedit et Filio habere uitam in semetipso. Intelligant qui audiunt, credant ut intelligant, obediant ut uiuant. Audiant adhuc aliud, ne hic finitam esse resurrectionem putent. Et dedit ei potestatem et iudicium facere. Quis? Pater. Cui dedit? Filio. Cui enim dedit habere uitam in semetipso, potestatem dedit ei et iudicium facere. Quia filius hominis est. Iste enim Christus, et Filius Dei et filius hominis est. In principio erat uerbum, et uerbum erat apud Deum, et Deus erat uerbum; hoc erat in principio apud Deum. Ecce quomodo dedit ei uitam habere in semetipso. Sed quia uerbum caro factum est, et habitauit in nobis , ex uirgine Maria homo factus, filius hominis est. Proinde quia filius hominis est, quid accepit? Potestatem et iudicium facere. Quod iudicium? In fine seculi: et ibi erit resurrectio mortuorum, sed corporum. Animas ergo suscitat Deus, per Christum Filium Dei: corpora suscitat  Deus, per eumdem Christum filium hominis. Dedit ei potestatem. Hanc potestatem non haberet nisi acciperet, et esset homo sine potestate. Sed ipse est filius hominis, qui et Filius Dei. Herendo enim ad unitatem persone filius hominis Filio Dei, facta est una persona, eademque Filius Dei, que et filius hominis. Quid autem propter quid habeat, dignoscendum est. Filius hominis habet animam, habet corpus. Filius Dei, quod est uerbum Dei, habet hominem, tanquam anima corpus. Sicut anima habens corpus, non facit duas personas, sed unum hominem; sic uerbum habens hominem, non facit duas personas, sed unum Christum. Quid est homo? Anima rationalis habens corpus. Quid est Christus? uerbum Dei habens hominem. uideo de quibus rebus loquar, et quis loquar, et quibus loquar.

16. Nunc audite de resurrectione corporum, non me, sed Dominum locuturum, propter eos qui resurrexerunt surgendo a morte, inherendo uite. Cui uite? Que non nouit mortem. Quare non nouit mortem? Quia nescit mutabilitatem. Quare nescit mutabilitatem? Quia uita est in semetipso. Et potestatem dedit ei et iudicium facere, quia filius hominis est. Quod iudicium, quale iudicium? Nolite mirari hoc, quia dixi, Dedit ei potestatem et iudicium facere. Quia uenit hora. Non addidit, et nunc est: ergo horam quamdam uult insinuare in fine seculi. Hora nunc est ut resurgant mortui, hora erit in fine seculi ut resurgant mortui: sed resurgant nunc in mente, tunc in carne; resurgant nunc in mente per uerbum Dei Filium Dei, resurgant tunc in carne per uerbum Dei carnem factum, filium hominis. Neque enim ad iudicium uiuorum et mortuorum Pater ipse uenturus est: nec tamen recedit a Filio Pater. Quomodo ergo non ipse uenturus est? Quia non ipse uidebitur in iudicio. uidebunt in quem pupugerunt . Forma illa erit iudex, que stetit sub iudice; illa iudicabit que iudicata est: iudicata est enim inique, iudicabit iuste. ueniet ergo forma serui, et ipsa apparebit. Etenim forma Dei quomodo appareret iustis et iniquis? Nam si iudicium non fieret nisi inter solos iustos, appareret tanquam iustis forma Dei: quia uero iudicium futurum est iustorum et iniquorum, nec licet ut iniqui uideant Deum; Beati enim mundi corde, quoniam ipsi Deum uidebunt ; talis apparebit iudex, qualis uideri possit et ab eis quos coronaturus est, et ab eis quos damnaturus est. Forma ergo serui uidebitur, occulta erit forma Dei. Occultus erit in seruo Filius Dei, et apparebit filius hominis; quia potestatem dedit ei et iudicium facere, quia filius hominis est. Et quia ipse solus apparebit in forma serui, Pater autem non apparebit, quia non est indutus forma serui; ideo superius ait, Pater non iudicat quemquam, sed omne iudicium dedit Filio. Bene ergo dilatum est, ut ipse esset expositor qui propositor. Superius enim occultum erat; nunc iam, ut arbitror, manifestum est quia dedit ei potestatem et iudicium facere, quia Pater non iudicat quemquam, sed omne iudicium dedit Filio: quia iudicium per illam formam futurum est, quam  non habet Pater. Et quale iudicium? Nolite mirari hoc; quia uenit hora: non ea que nunc est, ut resurgant anime; sed que futura est, ut resurgant corpora.

17. Expressius hoc dicat, ut calumniam hereticus negator resurrectionis corporis non inueniat: quanquam iam intellectus elucescat. Cum superius dictum esset, uenit hora; addidit, et nunc est: modo autem, uenit hora; non addidit, et nunc est. Tamen omnes ansas, omnes clauiculas calumniarum, omnes nodos laqueorum aperta ueritate disrumpat. Nolite mirari hoc; quia uenit hora, in qua omnes qui in monumentis sunt. Quid euidentius? quid expressius? Corpora sunt in monumentis: anime non sunt in monumentis, nec iustorum, nec iniquorum. Iusti anima in sinu Abrahe fuit, iniqui anima apud inferos torquebatur : in monumento, nec illa, nec illa. Superius quando ait, uenit hora, et nunc est; obsecro, intendite. Nostis, fratres, quia ad panem uentris cum labore peruenitur; quanto magis ad panem mentis? Cum labore statis, et auditis; sed nos cum maiore stamus, et loquimur. Si laboramus propter uos, collaborare non debetis propter eosdem uos? Superius ergo cum diceret, uenit hora, et adderet, et nunc est, quid subiecit? Quando mortui audient uocem Filii Dei, et qui audierint uiuent. Non dixit, Omnes mortui audient, et qui audierint uiuent: mortuos enim iniquos uolebat intelligi. Et numquid omnes iniqui obaudiunt Euangelio? Aperte dicit Apostolus, Sed non omnes obaudiunt Euangelio . Tamen qui audiunt, uiuent; quia omnes qui obaudiunt Euangelio, transient ad uitam eternam per fidem: non tamen omnes obaudiunt, et hoc nunc est. At uero in fine, omnes qui sunt in monumentis, hoc est iusti et iniusti, audient uocem eius, et procedent. Quomodo noluit dicere, et uiuent? Omnes enim procedent, sed non omnes uiuent. In eo quippe quod supra dixit, Et qui audierint uiuent; in ipsa obauditione uitam eternam intelligi uoluit et beatam, quam non omnes habebunt qui de monumentis procedent. Iam ergo et commemoratione monumentorum, et expressione processionis de monumentis, aperte intelligimus corporum resurrectionem.

18. Audient omnes uocem eius, et procedent. Et ubi iudicium, si omnes audient, et omnes procedent? Quasi totum confusum est; nichil uideo discretum. Certe accepisti potestatem iudicandi, quia filius hominis es; ecce aderis in iudicio, resurgent corpora: de ipso iudicio dic aliquid, hoc est de discretione malorum et bonorum. Et hoc audi: Qui bona fecerunt, in resurrectione uite; qui mala egerunt, in resurrectionem iudicii. Superius cum de resurrectione mentium et animarum loqueretur, numquid fecit discretionem? Sed omnes qui audient, uiuent; quia obaudiendo uiuent. At uero resurgendo et procedendo de monumentis, non omnes ad uitam eternam ibunt, sed qui bene fecerunt: qui autem male, ad iudicium. Hic enim iudicium pro pena posuit. Et erit diremptio, et non qualis modo est. Nam et modo separamur non locis, sed moribus, affectibus, desideriis, fide, spe,  caritate. Simul enim cum iniquis uiuimus; sed non una uita est omnium: in occulto dirimimur, in occulto separamur; quomodo grana in area, non quomodo grana in horreo. Et separantur grana in area, et miscentur: separantur, cum a palea exspoliantur; miscentur, quia nondum uentilantur. Tunc aperta erit separatio, sicut morum, sic et uite; sicut sapientie, ita et corporum. Ibunt qui bene fecerunt, uiuere cum Angelis Dei: qui male egerunt, torqueri cum diabolo et angelis eius. Et transiet forma serui. Ad hoc enim se presentauerat ut faceret iudicium: post iudicium perget hinc, ducet secum corpus cui caput est, et offeret regnum Deo . Tunc plane uidebitur forma illa Dei, que non potuit uideri ab iniquis, quorum uisioni forma serui exhibenda erat. Dicit et alibi sic: Ibunt isti in ambustionem eternam ; iusti autem in uitam eternam : de qua alio loco dicit, Hec est autem uita eterna, ut cognoscant te unum uerum Deum, et quem misisti Iesum Christum . Tunc ibi apparebit qui cum in forma Dei esset, non rapinam arbitratus est esse equalis Deo : tunc se ostendet quomodo se dilectoribus suis ostensurum promisit. Qui enim diligit me, ait, mandata mea custodit; et qui diligit me, diligetur a Patre meo, et ego diligam eum, et ostendam meipsum illi. Quibus loquebatur, presens eis erat: sed formam serui uidebant; formam autem Dei non uidebant. Per iumentum ad stabulum ducebantur curandi, sed sanati uidebunt; quia ostendam, inquit, meipsum illi. Quomodo ostenditur equalis Patri? Cum dicit Philippo, Qui me uidet, uidet et Patrem meum .

19. Non possum ego a meipso facere quidquam: sicut audio iudico, et iudicium meum iustum est. Quia dicturi illi eramus, Tu iudicabis, et Pater non iudicabit, quia omne iudicium dedit Filio; non ergo secundum Patrem iudicabis: adiecit, Non possum ego a meipso facere quidquam: sicut audio iudico, et iudicium meum iustum est; quia non quero uoluntatem meam, sed uoluntatem eius qui misit me. Certe Filius quos uult uiuificat. Non querit uoluntatem suam, sed uoluntatem eius qui misit illum. Non meam, non propriam; non meam, non filii hominis; non meam, que resistat Deo. Faciunt enim homines uoluntatem suam, non Dei, quando faciunt quod uolunt, non quod iubet Deus: quando autem ita faciunt quod uolunt, ut tamen sequantur uoluntatem Dei, non faciunt uoluntatem suam, quamuis quod uolunt faciant. uolens fac quod iuberis; atque ita et hoc facies quod uis, et non uoluntatem tuam facies, sed iubentis.

20. Quid ergo? Sicut audio, ita iudico. Audit Filius, et demonstrat ei Pater, et uidet Filius Patrem facientem. Et ista distuleramus paulo enucleatius pro uiribus pertractare, si tempus nobis peracta lectione et uires remansissent. Si dicam me posse loqui adhuc, forte uos audire iam non potestis. Item forte auiditate audiendi dicitis, Possumus. Melius est ergo ut ego infirmitatem meam fatear, quia iam fatigatus loqui non possum, quam ut uobis iam bene satiatis, adhuc  infundam quod non bene digeratis. Proinde huius promissionis quam ad hodiernum tempus, si superesset, distuleram, tenete me adiuuante Domino in crastinum debitorem.



TRACTATUS XX. Rursum in illud, Amen, amen dico uobis, non potest Filius a se facere quidquam, nisi quod uiderit Patrem facientem: quecumque enim Pater facit, hec eadem et Filius facit similiter. Cap. u, u\. 19.

1. uerba Domini nostri Iesu Christi, maxime que Ioannes commemorat euangelista, qui non sine causa super pectus Domini discumbebat , nisi ut secreta altioris sapientie eius ebiberet, et quod amando biberat, euangelizando ructaret, ita secreta sunt et profunda intelligentie [1 1Kb] , ut omnes turbent qui peruerso sunt corde, et omnes exerceant qui recto sunt corde. Proinde animaduertat Charitas uestra ad hec pauca que lecta sunt. uideamus si quo modo possumus donante et adiuuante ipso qui uerba sua nobis uoluit recitari, que tunc audita atque conscripta sunt, ut modo legerentur, quid sibi uelit quod eum audistis modo dicere, Amen, amen dico uobis, non potest Filius a se facere quidquam, nisi quod uiderit Patrem facientem: quecumque enim Pater facit, hec eadem et Filius facit similiter.

2. Unde autem natus sit sermo iste, commemorandi estis propter superiora lectionis, ubi curauerat Dominus quemdam inter illos qui in quinque porticibus piscine illius Salomonis iacebant, cui dixerat, Tolle grabatum tuum, et uade in domum tuam. Hoc autem fecerat sabbatis: unde perturbati Iudei calumniabantur, quasi euersorem et preuaricatorem Legis. Tunc eis dixerat, Pater meus usque modo operatur, et ego operor . Illi enim carnaliter accipientes sabbati obseruationem, putabant Deum post laborem fabricati mundi usque ad hunc diem quasi dormire; et propterea sanctificasse illum diem, ex quo cepit uelut a laboribus requiescere. Est autem sacramentum sabbati antiquis patribus nostris preceptum , quod nos Christiani spiritualiter obseruamus, ut ab omni seruili opere, id est ab omni peccato (quia Dominus dicit, Omnis qui facit peccatum, seruus est peccati , abstineamus nos, et habeamus quietem in corde nostro, id est tranquillitatem spiritualem. Et quamuis in hoc seculo id conemur, ad eam tamen requiem perfectam non perueniemus, nisi cum de hac uita exierimus. Sed ideo dictum est Deum requieuisse, quia iam creaturam nullam condebat postquam perfecta sunt omnia. Quietem uero propterea appellauit Scriptura, ut nos admoneret post bona opera requieturos. Sic enim scriptum habemus in Genesi, Et fecit Deus omnia bona ualde, et requieuit Deus die septimo : ut tu homo cum attendis ipsum Deum post bona opera requieuisse, non tibi speres requiem, nisi cum bona fueris operatus: et quemadmodum Deus posteaquam fecit hominem ad imaginem et similitudinem suam sexto die, et in illo perfecit omnia  opera sua bona ualde, requieuit septimo die; sic et tibi requiem non speres, nisi cum redieris ad similitudinem in qua factus es, quam peccando perdidisti. Non enim Deus laborasse dicendus est, qui dixit et facta sunt. Quis est qui post tantam operis facilitatem quasi post laborem uelit requiescere? Si iussit et aliquis ei restitit, si iussit et non est factum, et ut fieret laborauit; merito dicatur post laborem requieuisse: cum uero et in ipso libro Geneseos legamus, Dixit Deus, Fiat lux; et facta est lux: dixit Deus, Fiat firmamentum; et factum est firmamentum ; et cetera in uerbo eius continuo facta: cui attestatur et Psalmus dicens, Ipse dixit, et facta sunt; ipse mandauit, et creata sunt : quomodo post mundum factum requiem quasi ut cessaret requirebat, qui in iubendo nunquam laborauerat? Ergo illa mystica sunt, et propterea ita posita, ut nobis requiem speremus post hanc uitam, sed si bona opera fecerimus. Ideo Dominus retundens impudentiam et errorem Iudeorum, et ostendens eos non recte sapere de Deo, ait illis scandalizatis [1 1Kb] quod sabbato operabatur hominum sanitatem, Pater meus usque modo operatur, et ego operor: nolite ergo hoc putare quia sabbato ita requieuit Pater meus, ut ex illo non operetur; sed sicut ipse nunc operatur, operor et ego. Sed sicut Pater sine labore, sic et Filius sine labore. Dixit Deus, et facta sunt: dixit Christus languenti, Tolle grabatum tuum, et uade in domum tuam, et factum est.

3. Catholica autem fides habet, quod Patris et Filii opera non sunt separabilia. Hoc est quod uolo, si possum, loqui Charitati uestre: sed secundum illa uerba Domini, Qui potest capere capiat . Qui autem capere non potest, non mihi adscribat, sed tarditati sue; et conuertat se ad illum qui cor aperit, ut infundat quod donat. Postremo et si quisquam propterea non intellexerit, quia non a me sic dictum est ut dici debuit, ignoscat humane fragilitati, et supplicet diuine bonitati. Habemus enim intus magistrum Christum. Quidquid per aurem uestram, et os meum capere non potueritis, in corde uestro ad cum conuertimini, qui et me docet quod loquor, et uobis quemadmodum dignatur distribuit. Qui nouit quid det, et cui det, aderit petenti, et aperiet pulsanti. Et si forte non dederit, nemo se dicat desertum. Forte enim aliquid dare differt, sed neminem esurientem relinquit. Si enim non dat ad horam, exercet querentem, non contemnit petentem. uidete ergo et attendite quid uelim dicere, etsi forte non possim. Catholica fides hoc habet, firmata Spiritu Dei in sanctis eius, contra omnem hereticam prauitatem, quia Patris et Filii opera inseparabilia sunt. Quid est quod dixi? Quomodo ipse Pater et Filius inseparabiles sunt, sic et opera Patris et Filii inseparabilia sunt. Quomodo Pater et Filius inseparabiles sunt? Quia ipse dixit, Ego et Pater unum sumus . Quia Pater et Filius non sunt duo dii, sed unus Deus,  uerbum et cuius est uerbum, unus et Unicus, Deus unus Pater et Filius caritate complexi, unusque caritatis Spiritus eorum est, ut fiat Trinitas Pater et Filius et Spiritus sanctus. Non ergo tantum Patris et Filii, sed et Spiritus sancti, sicut equalitas et inseparabilitas personarum, ita etiam opera inseparabilia sunt. Adhuc planius dicam quid sit, opera inseparabilia sunt. Non dicit catholica fides quia fecit Deus Pater aliquid, et fecit Filius aliquid aliud: sed quod fecit Pater, hoc et Filius fecit, hoc et Spiritus sanctus fecit. Per uerbum enim facta sunt omnia: quando dixit et facta sunt, per uerbum facta sunt, per Christum facta sunt. In principio enim erat uerbum, et uerbum erat apud Deum, et Deus erat uerbum: omnia per ipsum facta sunt . Si omnia per ipsum facta sunt; dixit Deus, Fiat lux; et facta est lux: in uerbo fecit, per uerbum fecit.

4. Ecce ergo nunc audiuimus Euangelium, cum responderet stomachantibus Iudeis, quia non solum soluebat sabbatum, sed etiam patrem suum dicebat Deum, equalem se faciens Deo : sic enim scriptum est in superiori capitulo. Cum ergo tali eorum erranti indignationi Dei Filius et ueritas responderet, ait, Amen, amen dico uobis, non potest Filius a se facere quidquam, nisi quod uiderit Patrem facientem. Tanquam diceret, Quid scandalizati estis, quia Patrem meum dixi Deum, et quia equalem me facio Deo? Ita sum equalis, ut ille me genuerit: ita sum equalis, ut non ille a me, sed ego ab illo sim. Hoc enim intelligitur in his uerbis, Non potest Filius a se facere quidquam, nisi quod uiderit Patrem facientem. Hoc est, quidquid Filius habet ut faciat, a Patre habet ut faciat. Quare habet a Patre ut faciat? Quia a Patre habet ut Filius sit. Quare a Patre habet ut Filius sit? Quia a Patre habet ut possit, quia a Patre habet ut sit. Filio enim hoc est esse quod posse. Homini non ita est. Ex comparatione humane infirmitatis, longe infra iacentis, utcumque corda sustollite; et ne forte aliquis nostrum attingat secretum, et quasi coruscatione magne lucis horrescens, sapiat aliquid, ne insipiens remaneat: non tamen se totum sapere putet, ne superbiat, et quod sapuit amittat. Homo aliud est quod est, aliud quod potest. Aliquando enim et est homo, et non potest quod uult; aliquando autem sic est homo, ut possit quod uult: itaque aliud est esse ipsius, aliud posse ipsius. Si enim hoc esset esse ipsius, quod est posse ipsius; cum uellet posset. Deus autem cui non est alia substantia ut sit, et alia potestas ut possit, sed consubstantiale illi est quidquid eius est, et quidquid est, quia Deus est [1 1Kb] , non alio modo est, et alio modo potest; sed esse et posse simul habet, quia uelle et facere simul habet. Quia ergo potentia Filii de Patre est, ideo et substantia Filii de Patre est; et quia substantia Filii de Patre, ideo potentia Filii de Patre est. Non alia potentia est in Filio, et alia substantia: sed ipsa est potentia que et substantia; substantia ut sit, potentia ut possit. Ergo quia Filius de Patre est,  ideo dixit, Filius non potest a se facere quidquam. Quia non est Filius a se, ideo non potest a se.

5. uidetur enim quasi minorem se fecisse, cum dixit, Non potest Filius a se facere quidquam, nisi quod uiderit Patrem facientem. Hic erigit ceruicem heretica uanitas, eorum scilicet qui dicunt Filium minorem esse quam Patrem, minoris potestatis, maiestatis, possibilitatis, non intelligentes mysterium uerborum Christi. Attendat autem Charitas uestra, et uidete quemadmodum in carnali suo intellectu modo turbentur in ipsis uerbis Christi. Hoc autem paulo ante prelocutus sum, quia omnia peruersa corda perturbat, sicut pia corda exercet uerbum Dei, maxime quod per Ioannem euangelistam dicitur. Alta enim per illum dicuntur, non qualiacumque, non que facile intelligantur. Ecce iam hereticus si forte audit uerba ista, erigit se, et dicit nobis: Ecce minor est Filius quam Pater, ecce audi uerba Filii, qui dicit, Non potest Filius a se facere quidquam, nisi quod uiderit Patrem facientem. Exspecta, quemadmodum scriptum est, Esto mansuetus ad audiendum uerbum, ut intelligas . Puta enim me conturbatum esse his uerbis, quoniam dico equalem potestatem maiestatemque esse Patris et Filii, cum audiui, Non potest Filius a se facere quidquam, nisi quod uiderit Patrem facientem. Turbatus his uerbis quero abs te, qui iam tibi uideris intellexisse: Nouimus in Euangelio Filium ambulasse super mare ; ubi Patrem uidit ambulasse super mare? Hic iam ille turbatur. Pone ergo quod intellexeras, et simul queramus. Quid ergo facimus? uerba Domini audiuimus, Non potest Filius a se facere quidquam, nisi quod uiderit Patrem facientem. Ambulauit ipse super mare, Pater nunquam ambulauit super mare. Certe non facit Filius quidquam, nisi quod uiderit Patrem facientem.

6. Redi ergo mecum ad id quod dicebam, ne forte sic intelligendum sit, ut de questione ambo exeamus. Nam ego secundum fidem catholicam uideo quomodo exeam sine offensione, sine scandalo: tu autem circumclusus, queris qua exeas. Qua intraueras uide. Forte non intellexisti et hoc quod dixi, Qua intraueras uide: ipsum audi dicentem, Ego sum ianua . Non sine causa ergo queris qua exeas, et non inuenis, nisi quia non per ianuam intrasti, sed per maceriam cecidisti. Ergo quemadmodum potes, a ruina tua collige te, et intra per ianuam, ut sine offensione intres, et sine errore exeas. Per Christum ueni, nec ex corde tuo afferas quod dicas; sed quod ille ostendit, hoc loquere. Ecce fides catholica quemadmodum exit de ista propositione. Ambulauit Filius super mare, pedes carnis fluctibus imposuit; caro ambulabat, et diuinitas gubernabat: quando ergo caro ambulabat et diuinitas gubernabat, Pater absens erat? Si absens erat, quomodo ipse Filius dicit, Pater autem in me manens, ipse facit opera sua ? Si ergo Pater in Filio manens, ipse facit opera sua; ambulatio illa carnis supra mare, a Patre fiebat, per Filium fiebat. Ergo illa ambulatio opus est Patris et Filii inseparabile. Utrumque ibi operantem uideo:  nec Pater Filium deseruit, nec Filius a Patre discessit. Ita quidquid facit Filius, non facit sine Patre; quia quidquid facit Pater, non facit sine Filio.

7. Exitum est hinc. uidete quia recte nos dicimus inseparabilia esse opera Patris et Filii et Spiritus sancti. Nam quomodo tu intelligis, ecce fecit Deus lucem, et uidit Filius Patrem facientem lucem, secundum carnalem intellectum tuum, qui ideo uis minorem intelligere, quia dixit, Non potest Filius a se facere quidquam, nisi quod uiderit Patrem facientem. Fecit Deus Pater lucem; quam lucem aliam fecit Filius? Fecit Deus Pater firmamentum, celum inter aquas et aquas, uidit eum Filius secundum intelligentiam tuam tardam et grossam: quia uidit Filius Patrem facientem firmamentum, et dixit, Non potest Filius a se facere quidquam, nisi quod uiderit Patrem facientem, da mihi alterum firmamentum. An tu amisisti fundamentum? Superedificati autem supra fundamentum Apostolorum et Prophetarum, ipso summo lapide angulari existente Christo Iesu, pacantur in Christo ; nec contendunt et errant in heresi. Intelligimus ergo lucem factam a Deo Patre, sed per Filium; firmamentum factum a Deo Patre, sed per Filium. Omnia enim per ipsum facta sunt, et sine ipso factum est nichil. Excute intelligentiam tuam; nec intelligentiam uocandam, sed plane stultitiam. Deus Pater fecit mundum: quem fecit Filius alterum mundum? da mihi mundum Filii. Iste in quo sumus, cuius est? dic nobis, a quo factus est? Si dixeris, A Filio; non a Patre; errasti a Patre: si dixeris, A Patre, non a Filio; respondet tibi Euangelium, Et mundus per eum factus est, et mundus eum non cognouit . Agnosce ergo eum per quem factus est mundus, et noli esse inter illos qui eum qui fecit mundum non cognouerunt.

8. Inseparabilia sunt ergo opera Patris et Filii. Sed hoc est, Non potest Filius a se quidquam facere, quod esset si diceret, Non est Filius a se. Etenim si Filius est, natus est: si natus est, ab illo est de quo natus est. Sed tamen equalem sibi genuit. Non enim defuit aliquid generanti, aut tempus quesiuit ut generaret, qui genuit ceternum; aut matrem quesiuit ut generaret, qui de se protulit uerbum; aut Pater generans etate precesserat Filium, ut minorem Filium generaret. Et forte dicit aliquis quia post multa secula in senecta sua Deus suscepit Filium. Sicut Pater sine senectute, sic et Filius sine incremento: nec ille senuit nec ille creuit; sed equalis equalem genuit, eternus eternum. Quomodo, inquit aliquis, eternus eternum? Quomodo flamma temporalis generat lucem temporalem. Ceua est autem flamma generans luci quam generat, nec precedit tempore flamma generans lucem generatam; sed ex quo incipit flamma, ex illo incipit lux. Da mihi flammam sine luce, et do tibi Deum Patrem sine Filio, Hoc est ergo, Non potest Filius a se facere quidquam, nisi quod uiderit Patrem facientem; quia uidere Filii, hoc est natum esse de Patre. Non alia uisio eius et alia substantia eius: nec alia potentia eius, alia substantia eius. Totum quod est, de Patre est; totum quod potest, de Patre est: quoniam quod potest et est, hoc unum est; et de Patre totum est.

 9. Sequitur et ipse in uerbis suis, et male intelligentes conturbat, ut ad rectum intellectum reuocet errantes. Cum dixisset, Non potest Filius a se facere quidquam, nisi quod uiderit Patrem facientem: ne forte carnalis subreperet intellectus, et auerteret mentem, et faceret sibi homo quasi duos fabros, unum magistrum, alterum discipulum quasi attendentem ad magistrum, uerbi gratia, facientem arcam; ut quomodo ille fecit arcam, faciat et iste alteram arcam secundum uisionem quam inspexit in magistro operante: sed ne tale aliquid sibi duplicaret in illa simplici diuinitate intellectus carnalis, secutus ait, Quecumque enim Pater facit, hec eadem et Filius facit similiter. Non facit Pater alia, et alia Filius similia, sed eadem similiter. Non enim ait, Quecumque facit Pater, facit et Filius alia similia: sed, Quecumque, inquit, Pater facit, hec eadem et Filius facit similiter. Que ille, hec et ipse: mundum Pater, mundum Filius, mundum Spiritus sanctus. Si tres dii, tres mundi: si unus Deus Pater et Filius et Spiritus sanctus, unus mundus factus est a Patre per Filium in Spiritu sancto. Hec ergo facit Filius, que facit et Pater, et non dissimiliter facit: et hec facit, et similiter facit.

10. Iam dixerat, hec facit; quare addidit, similiter facit? Ne alius prauus intellectus uel error in animo nasceretur. uides enim hominis opus; animus est in homine et corpus: animus imperat corpori, sed multum interest inter corpus et animum: corpus uisibile est, animus inuisibilis; inter potentiam uirtutemque animi, et cuiusuis licet celestis corporis multum interest. Imperat tamen animus corpori suo, et facit corpus: et quod uidetur animus facere, hoc facit et corpus. uidetur ergo corpus hoc idem facere quod animus, sed non similiter. Quomodo hoc idem facit, sed non similiter? Facit animus uerbum apud se, iubet lingue, et profert uerbum quod fecit animus: fecit animus, fecit et lingua; fecit dominus corporis, fecit et seruus: sed ut faceret seruus, a domino accepit quod faceret, et iubente domino fecit. Hoc idem ab utroque factum est: sed numquid similiter? Quomodo non similiter, ait aliquis? Ecce uerbum quod fecit animus meus, manet in me: quod fecit lingua mea, percusso ere transiit, et non est. Cum dixeris uerbum in animo tuo, et sonuerit per linguam tuam, redi ad animum tuum, et uide quia ibi est uerbum quod fecisti. Numquid sicut mansit in animo tuo, mansit in lingua tua? Quod sonuit per linguam tuam, fecit lingua sonans, fecit animus cogitans: sed quod sonuit lingua, transiit; quod cogitauit animus, permanet. Hoc ergo fecit corpus, quod fecit animus; sed non similiter. Fecit enim animus quod teneat animus; fecit autem lingua quod sonat, et per erem aurem uerberat. Numquid sequeris syllabas, et facis ut maneant? Non ergo sic Pater et Filius; sed hec eadem facit, et similiter facit. Si fecit Deus celum quod manet, hoc fecit Filius celum quod manet. Si fecit Deus Pater hominem qui moritur, eumdem Filius hominem fecit qui moritur. Quecumque fecit Pater stantia, hec fecit et Filius stantia; quia similiter fecit: et quecumque fecit  Pater temporalia, hec eadem fecit Filius temporalia; quia non solum ipsa fecit, sed et similiter fecit. Pater enim fecit per Filium, quia per uerbum fecit Pater omnia.

11. Quere in Patre et Filio separationem, non inuenis: sed si assurrexisti, tunc non inuenis; si aliquid supra mentem tuam tetigisti, tunc non inuenis. Nam si in his uersaris, que sibi errans animus facit; cum imaginibus tuis loqueris, non cum uerbo Dei: fallunt te imagines tue. Transcende et corpus, et sape animum: transcende et animum, et sape Deum. Non tangis Deum, nisi et animum transieris: quanto minus tangis, si in carne manseris? Illi ergo qui sapiunt carnem, quam longe sunt a sapiendo quod Deus est? quia non ibi essent, etiam si animum saperent. Recedit homo multum a Deo quando sapit carnaliter, et multum interest inter carnem et animum: plus tamen interest inter animum et Deum. Tu si in animo es, in medio es: si infra attendis, corpus est: si supra attendis, Deus est. Attolle te a corpore, transi etiam te. uide enim quid dixit Psalmus, et admoneris quemadmodum sapiendus sit Deus: Facte sunt, inquit, mihi lacryme mee panes die ac nocte, cum dicitur mihi quotidie, Ubi est Deus tuus? Tanquam Pagani dicant: Ecce dii nostri; Deus uester ubi est? Ostendunt enim illi quod uidetur; nos colimus quod non uidetur. Et cui ostendamus? homini qui non habet unde uideat? Nam utique si ipsi deos suos uident oculis; habemus et nos alios oculos, unde uideamus Deum nostrum. Ipsi oculi mundandi sunt a Deo nostro, ut uideamus Deum nostrum: Beati enim mundo corde, quia ipsi Deum uidebunt . Ergo cum se conturbatum dixisset, cum dicitur illi quotidie, Ubi est Deus tuus? Hec memoratus sum, inquit, quia dicitur mihi quotidie, Ubi est Deus tuus? et quasi uolens apprehendere Deum suum, Hec memoratus sum, inquit, et effudi super me animam meam . Ut ergo attingerem Deum meum, de quo mihi dicebatur, Ubi est Deus tuus? non effudi animam meam super carnem meam, sed super me: transcendi me, ut illum tangerem. Ille enim est super me, qui fecit me: nemo eum attingit, nisi qui transierit se.

12. Cogita corpus; mortale est, terrenum est, fragile est, corruptibile est: abiice. Sed forte caro temporalis est. Alia corpora cogita, celestia corpora cogita; maiora, meliora, splendida sunt: attende et ipsa, uoluuntur ab oriente ad occidentem, non stant; uidentur oculis, non solum ab homine, sed etiam a pecore: transi et ipsa. Et quomodo, inquies, transeo celestia corpora, cum ambulo in terra? Non carne transis, sed mente. Abiice et ipsa: quamuis luceant, corpora sunt; quamuis de celo fulgeant, corpora sunt. ueni, quoniam forte non te putas habere quo eas, cum consideras ista omnia. Et ultra celestia corpora quo iturus sum, inquis, et quid mente transiturus sum? Considerasti ista omnia? Consideraui, inquis. Unde considerasti? Ipse considerator appareat. Ipse enim considerator istorum omnium, discriminator, distinctor et quodammodo appensor in libra sapientie,  animus est. Sine dubio melior est animus quo ista omnia cogitasti, quam ista omnia que cogitasti. Animus ergo iste spiritus est, non corpus: transi et ipsum. Compara ipsum animum primo, ut uideas quo transeas; compara illum carni. Absit, ne digneris comparare. Compara illum fulgori solis, lune, stellarum: maior fulgor est animi. Primo celeritatem animi ipsius uide. uide si non uehementior scintilla est animi cogitantis, quam splendor solis lucentis. Solem orientem tu uides animo: motus ipsius quam tardus est ad animum tuum? Cito tu potuisti cogitare quod facturus est sol. Ab oriente ad occidentem uenturus est, iam ex alia parte cras oritur. Ubi hoc fecit cogitatio tua, adhuc ille tardus est, et tu omnia peragrasti. Magna ergo res est animus. Sed quomodo dico, est? Transi et ipsum; quia et ipse animus mutabilis est, quamuis melior sit omni corpore. Modo nouit, modo non nouit; modo obliuiscitur, modo recordatur; modo uult, modo non uult; modo peccat, modo iustus est. Transi ergo omnem mutabilitatem; non solum omne quod uidetur, sed et omne quod mutatur. Transisti enim carnem que uidetur, transisti celum, solem, lunam, et stellas que uidentur; transi et omne quod mutatur. Iam enim istis transactis ueneras ad animum tuum, sed et ibi inuenisti mutabilitatem animi tui. Numquid mutabilis est Deus? Transi ergo et animum tuum. Effunde super te animam tuam, ut contingas Deum, de quo tibi dicitur, Ubi est Deus tuus?

13. Ne putes te aliquid facturum quod homo non possit. Hoc fecit ipse Ioannes euangelista. Transcendit carnem, transcendit terram quam calcabat, transcendit maria que uidebat, transcendit erem ubi alites uolitant, transcendit solem, transcendit lunam, transcendit stellas, transcendit omnes spiritus qui non uidentur, transcendit mentem suam ipsa ratione [1 1Kb] animi sui. Transcendens ista omnia, super se effundens animam suam, quo peruenit? Quid uidit? In principio erat uerbum, et uerbum erat apud Deum. Si ergo separationem non uides in luce, quid separationem queris in opere? uide Deum, uide uerbum eius inherere uerbo dicenti [2 1Kb] : quia ipse dicens non syllabis dicit; sed splendore sapientie fulgere, hoc est dicere. Quid dictum est de Sapientia ipsius? Candor est lucis eterne . Attende candorem solis. In celo est, et expandit candorem per terras omnes, per maria omnia: et utique corporalis lux est. Si separas candorem solis a sole, separa uerbum a Patre. De sole loquor. Lucerne una flammula tenuis, que uno flatu possit exstingui, spargit lucem suam super cuncta que subiacent. uides lucem sparsam a flammula generatam, emissionem uides, separationem non uides. Intelligite ergo, fratres karissimi, Patrem et Filium et Spiritum sanctum inseparabiliter sibi coherere, Trinitatem hanc unum Deum; et omnia opera unius Dei, hec esse Patris, hec esse Filii, hec esse Spiritus  sancti. Cetera que consequuntur, que pertinent ad sermonem ipsius Domini nostri Iesu Christi in Euangelio, quoniam et erastino die sermo debetur uobis, adestote ut audiatis.



TRACTATUS XXI. Ab eo quod scriptum est, Pater enim diligit Filium, et omnia demonstrat ei que ipse facit; usque ad id, Qui non honorificat Filium, non honorificat Patrem qui misit illum. Cap. u, u\. 20-23.

1. Hesterno die quantum Dominus donare dignatus est, qua potuimus facultate tractauimus, et qua potuimus capacitate intelleximus, quomodo inseparabilia sunt opera Patris et Filii; nec alia facit Pater, alia Filius, sed omnia Pater facit per Filium, tanquam per uerbum suum, de quo scriptum est, Omnia per ipsum facta sunt, et sine ipso factum est nichil. Sequentia uerba hodie uideamus, et ab eodem Domino eius misericordiam et deprecemur, et speremus, ut primum si dignum ipse iudicat, intelligamus quod uerum est: si autem hoc non potuerimus, non eamus in illud quod falsum est. Melius est enim nescire, quam errare: sed scire est melius quam nescire. Itaque ante omnia conari debemus ut sciamus: si potuerimus, Deo gratias; si autem non potuerimus interim peruenire ad ueritatem, non eamus ad falsitatem. Quid enim simus, et quid tractemus, considerare debemus. Homines sumus carnem portantes, in hac uita ambulantes: et si iam de semine uerbi Dei renuti, tamen ita in Christo innouati, ut nondum penitus ab Adam exspoliati. Quod enim nostrum mortale et corruptibile aggrauat animam , ex Adam esse apparet, et manifestum est: quod autem nostrum spirituale subleuat animam, de Dei dono et de misericordia eius, qui Unicum suum misit communicare nobiscum mortem nostram, et ducere nos ad immortalitatem suam. Hunc habemus magistrum, ut non peccemus; et defensorem, si peccauerimus et confessi atque conuersi fuerimus; et interpellatorem pro nobis, si quid boni a Domino desiderauerimus; et datorem cum Patre, quia Deus unus est Pater et Filius. Sed loquebatur ista homo hominibus; Deus occultus, homo manifestus, ut manifestos homines faceret deos; et Filius Dei, factus hominis filius, ut hominum filios faceret filios Dei. Qua hoc arte sapientie sue faciat, in eius uerbis agnoscimus. Loquitur enim paruulis paruus: sed ipse ita paruus ut et magnus; nos autem parui, sed in illo magni: loquitur ergo tanquam fouens et nutriens lactentes, et amando crescentes.

2. Dixerat, Non potest Filius a se facere quidquam, nisi quod uiderit Patrem facientem . Intelleximus autem quia non seorsum aliquid Pater facit, quod cum uiderit Filius, faciat et ipse aliquid tale inspecto opere Patris sui; sed quod dixit, Non potest Filius a se facere quidquam, nisi quod uiderit Patrem facientem, quia de Patre est totus Filius, et tota substantia et potentia eius ex illo est qui genuit eum. Modo autem cum dixisset se hec facere similiter que facit Pater, ut non intelligamus alia facere Patrem,  alia Filium, sed simili potentia facere Filium eadem ipsa que Pater facit, cum Pater facit per Filium; secutus ait quod hodie lectum audiuimus, Pater enim diligit Filium, et omnia demonstrat ei que ipse facit. Rursus mortalis cogitatio perturbatur. Demonstrat Pater Filio que ipse facit: ergo, ait aliquis, seorsum Pater facit, ut possit Filius uidere quod facit. Rursus occurrunt humane cogitationi tanquam artifices duo, uelut si faber doceat filium suum artem suam, et demonstret ei quidquid facit, ut possit etiam ipse facere: Omnia, inquit, demonstrat ei que ipse facit. Cum ergo Pater facit, Filius non facit, ut possit uidere Filius quod Pater facit? Certe omnia per ipsum facta sunt, et sine ipso factum est nichil. Hunc uidemus quemdadmodum Pater demonstrat Filio quod facit; cum Pater nichil faciat, nisi quod per Filium facit. Quid fecit Pater? Mundum. Itane factum mundum demonstrauit Filio, ut et ipse tale aliquid faceret? Detur ergo mundus nobis quem fecit et Filius, Sed, et omnia per ipsum facta sunt, et sine ipso factum est nichil, et mundus per eum factus est . Si factus per eum est mundus, et omnia per ipsum facta sunt, et nichil facit Pater quod non per Filium faciat; ubi demonstrat Filio Pater quod facit, nisi in ipso Filio per quem facit? Quis enim locus ubi demonstretur opus Patris Filio, quasi extra faciat et extra sedeat, et Filius attendat manum Patris quemadmodum faciat? Ubi est illa inseparabilis Trinitas? ubi est uerbum de quo dictum est quod ipse est uirtus et Sapientia Dei ? ubi quod de ipsa Sapientia Scriptura dicit, Candor est enim lucis eterne ? ubi quod de illa iterum dicitur, Attingit a fine usque ad finem fortiter, et disponit omnia suauiter ? Si quid facit Pater, per Filium facit; si per Sapientiam suam, et uirtutem suam facit: non extra illi ostendit quod uideat, sed in ipso illi ostendit quod facit.

3. Quid uidet Pater, uel potius quid uidet Filius in Patre ut faciat et ipse? Possim forte dicere; sed da qui possit capere: aut forte possim cogitare, nec dicere; aut forte nec cogitare. Excedit enim nos illa diuinitas tanquam Deus homines, tanquam immortalis mortales, tanquam eternus temporales. Inspiret et donet, de fonte illo uite nunc aliquid irrorare dignetur et distillare in sitim nostram, ne in hac eremo arescamus. Dicamus ei, Domine, cui didicimus dicere, Pater. Audemus enim hoc, quia ipse uoluit ut auderemus: si tamen sic uiuamus, ut non nobis dicat, Si Pater sum, ubi est honor meus? si Dominus sum, ubi est timor meus ? Dicamus ergo illi, Pater noster. Cui dicimus, Pater noster? Patri Christi. Qui ergo Patri Christi dicit, Pater noster, quid dicit Christo, nisi, Frater noster? Non tamen sicut Christi Pater, ita et noster Pater: nunquam enim Christus ita nos coniunxit, ut nullam distinctionem faceret inter nos et se. Ille enim Filius equalis Patri, ille eternus cum Patre, Patrique ceternus: nos autem facti per Filium, adoptati per Unicum. Proinde nunquam auditum est de ore Domini nostri Iesu Christi, cum ad discipulos loqueretur, dixisse illum de Deo  summo Patre suo, Pater noster: sed aut, Pater meus, dixit; aut, Pater uester. Pater noster non dixit, usque adeo ut quodam loco poneret hec duo: uado ad Deum meum, inquit, et Deum uestrum. Quare non dixit, Deum nostrum? Et Patrem meum dixit, et Patrem uestrum ; non dixit, Patrem nostrum. Sic iungit ut distinguat, sic distinguit ut non seiungat. Unum nos uult esse in se, unum autem Patrem et se.

4. Quantumcumque ergo intelligamus et quantumcumque uideamus, etiam cum Angelis equati fuerimus, non uidebimus sicut uidet Filius. Nos enim et quando non uidemus, sumus aliquid. Et quid aliud sumus quando non uidemus, nisi non uidentes? Sumus tamen uel non uidentes; et ut uideamus, conuertimus nos ad eum quem uideamus; et fit in nobis uisio que non erat, quando nos tamen eramus. Est enim homo non uidens, et idem ipse cum uiderit, dicitur homo uidens. Non ergo hoc est illi uidere, quod esse hominem: nam si hoc illi esset uidere quod esse hominem, nunquam esset homo nisi uidens. Cum uero est homo non uidens, et querit uidere quod non uidet; est qui querat, et est qui se conuertat ut uideat: et cum se bene conuerterit et uiderit, fit homo uidens, qui prius erat homo non uidens. uidere ergo accedit illi, et recedit ab illo: accedit illi cum se conuerterit, recedit ab illo cum se auerterit. Numquid ita Filius? Absit. Nunquam fuit Filius non uidens, et postea factus est uidens: sed uidere Patrem, hoc illi est esse Filium. Nos enim auertendo ad peccatum, amittimus illuminationem; et conuertendo nos ad Deum, percipimus illuminationem. Aliud est enim lumen quo illuminamur, aliud nos qui illuminamur. Lumen autem ipsum quo illuminamur, nec auertitur a se, nec perdit lucem [1 1Kb] , quia lux est. Sic ergo demonstrat Pater rem quam facit Filio, ut in Patre uideat omnia Filius, et in Patre sit omnia Filius. uidendo enim natus est, et nascendo uidet. Sed non aliquando non erat natus, et postea natus est; sicut non aliquando non uidit, et postea uidit: sed in eo quod est illi uidere, in eo est illi esse, in eo est illi natum esse, in eo est illi permanere, in eo est illi non mutari, in eo est illi sine initio et sine fine persistere. Non ergo carnaliter accipiamus quia sedet Pater, et facit opus, et demonstrat Filio; et uidet Filius opus quod Pater facit, et facit illud in alio loco, aut ex alia materia. Omnia enim per ipsum facta sunt, et sine ipso factum est nichil. uerbum Patris est Filius, nichil dixit Deus quod non dixit in Filio. Dicendo enim in Filio quod facturus erat per Filium, ipsum Filium genuit per quem faceret omnia.

5. Et maiora his demonstrabit ei opera, ut uos miremini. Rursus hic turbat. Et quis est qui digne perscrutetur hoc tantum secretum? Sed iam quoniam nobis loqui dignatus est, ipse aperit. Neque enim uellet dicere quod nollet intelligi: quia dicere dignatus est, sine dubio excitauit audientiam; numquid quem excitauit ut audiret, excitatum deserit? Diximus, ut potuimus, non temporaliter scire Filium, nec aliud esse  Filii scientiam, aliud ipsum Filium; et aliud esse Filii uisionem, et aliud ipsum Filium: sed ipsam uisionem esse Filium, et ipsam scientiam uel sapientiam Patris esse Filium, eamque sapientiam et eam uisionem eternam esse ab eterno, et ei a quo est ceternam [1 1Kb] ; nec ibi per tempus aliquid uariari; nec aliquid nasci quod non erat; nec aliquid perire quod erat. Diximus, ut potuimus. Quid ergo hic modo facit tempus, ut diceret, maiora his demonstrabit ei opera? id est demonstraturus est, hoc est demonstrabit. Aliud est demonstrauit, aliud est demonstrabit: demonstrauit, de preterito dicimus; demonstrabit, de futuro dicimus. Quid ergo hic agimus, fratres? Ecce quem dixeramus Patri ceternum, nichil in illo uariari per tempus, nichil moueri per spatia uel momentorum uel locorum, manere semper cum Patre uidentem, uidentem Patrem et uidendo existentem, rursus nobis tempora nominans, demonstrabit ei, inquit, his maiora. Ergo demonstraturus est adhuc aliquid Filio, quod non nouit Filius? Quid ergo facimus? quomodo hoc intelligimus? Ecce Dominus noster iehsu Christus sursum erat, deorsum est. Quando sursum erat? Quando dixit, Quecumque facit Pater, hec eadem et Filius facit similiter. Unde modo deorsum? Maiora his demonstrabit ei opera. O Domine Iesu Christe, saluator noster, uerbum Dei per quod facta sunt omnia, quid tibi Pater demonstraturus est quod adhuc nescis? quid te latet Patris? quid te latet in Patre, quem non latet Pater? que opera tibi maiora demonstraturus est? aut quibus operibus maiora sunt que demonstraturus est? Cum enim dixit, maiora his, debemus prius intelligere quibus maiora.

6. Recordemur unde sermo iste processit. Quando curatus est ille qui triginta et octo annos habebat in infirmitate, et iussit eum saluum tollere grabatum suum, et ire in domum suam. Hinc enim Iudei commoti, cum quibus loquebatur: loquebatur uerbis, et tacebat intellectu; quodammodo iunuebat intelligentibus, celabat irascentibus: hinc ergo cum essent commoti Iudei, quia hoc sabbato Dominus faceret, dederunt occasionem sermoni huic. Non ergo sic audiamus hec tanquam obliti que supra dicta sunt, sed respiciamus illum languidum triginta et octo annorum subito factum sanum, admirantibus Iudeis et irascentibus. Querebant tenebras magis de sabbato, quam lumen de miraculo. His ergo indignantibus loquens, ait hoc, Maiora his demonstrabit ei opera. His maiora: quibus? Quod uidistis hominem factum sanum, cuius languor durauerat usque ad triginta et octo annos, his maiora Pater demonstraturus est Filio. Que sunt maiora? Sequitur, et dicit: Sicut enim Pater suscitat mortuos et uiuificat, sic et Filius quos uult uiuificat. Plane maiora sunt ista. ualde enim plus est ut resurgat mortuus, quam ut conualescat egrotus: maiora sunt ista. Sed quando ea Pater demonstraturus est Filio? Nescit enim ea Filius? et ille qui loquebatur, non nouerat mortuos suscitare? adhuc habebat discere resuscitare mortuos, per quem facta sunt omnia? qui fecit ut uiueremus, qui non eramus, adhuc  habebat discere ut resuscitaremur? Quid est ergo quod uult dicere?

7. Descendit enim ad nos, et qui paulo ante loquebatur ut Deus, cepit loqui ut homo. Ipse est tamen homo qui Deus, quia Deus factus est homo: sed factus quod non erat, non amittens quod erat. Ergo accessit homo Deo, ut esset homo qui erat Deus; non ut iam homo esset, et non esset Deus. Audiamus ergo eum et fratrem, qui [1 1Kb] audiebamus conditorem: conditorem, quia uerbum in principio; fratrem, quia natum ex uirgine Maria: conditorem ante Abraham, ante Adam, ante terram, ante celum, ante omnia corporalia et spiritualia; fratrem autem ex semine Abrahe, ex tribu Iuda, ex uirgine Isrelitica. Si ergo nouimus hunc, qui nobis loquitur, et Deum et hominem, intelligamus uerba Dei et hominis: aliquando enim talia nobis dicit que pertineant ad maiestatem, aliquando que pertineant ad humilitatem. Ipse enim excelsus, qui humilis ut nos humiles faciat excelsos [2 1Kb] . Quid ergo ait? Demonstrabit mihi Pater his maiora, ut uos miremini. Ergo nobis est demonstraturus, non illi. Cum ergo nobis sit demonstraturus Pater; propterea dixit, ut uos miremini. Exposuit enim quod uoluit dicere, Demonstrabit mihi Pater. Quare non dixit, Demonstrabit uobis Pater; sed, demonstrabit Filio? Quia et nos membra sumus Filii; et nos membra tanquam quod discimus, ipse discit quodammodo in membris suis. Quomodo discit in nobis? Quomodo patitur in nobis. Unde probamus quia patitur in nobis? Ex illa uoce de celo: Saule, Saule, quid me persequeris ? Nonne ipse est qui iudex in fine seculi residebit, et iustos ad dexteram ponens, iniquos autem ad sinistram, dicturus est, uenite, benedicti Patris mei, percipite regnum: esuriui enim, et dedistis mihi manducare? cumque illi responderint, Domine, quando te uidimus esurientem? dicturus est eis, Cum uni ex minimis meis dedistis, mihi dedistis . Qui ergo dixit, Cum uni ex minimis meis dedistis, mihi dedistis; et nunc interrogetur a nobis, et dicamus illi, Domine, quando eris [3 1Kb] discens, cum tu doceas omnia? Statim enim nobis in fide nostra respondet, Cum unus ex minimis meis discit, ego disco.

8. Ergo gratulemur et agamus gratias, non solum nos christianos factos esse, sed Christum. Intelligitis, fratres, gratiam Dei super nos capitis? Admiramini, gaudete, Christus facti sumus. Si enim caput ille, nos membra; totus homo, ille et nos. Hoc est quod apostolus dicit Paulus: Ut ultra iam non simus paruuli, iactati et circumdati omni uento doctrine. Superius autem dixerat: Donec occurramus omnes in unitatem fidei, et in agnitionem Filii Dei, in uirum perfectum in mensuram etatis plenitudinis Christi . Plenitudo ergo Christi, caput et membra. Quid est, caput et membra? Christus et Ecclesia. Arrogaremus  enim nobis hoc superbe, nisi ipse dignaretur hoc promittere, qui per apostolum eumdem dicit: uos autem estis corpus Christi et membra .

9. Cum ergo ostendit Pater membris Christi, Christo ostendit. Fit quoddam miraculum magnum, sed tamen uerum: ostenditur Christo quod nouerat Christus, et ostenditur Christo per Christum. Res mira est et magna, sed Scriptura sic loquitur. Contradicturi sumus diuinis eloquiis, et non potius intellecturi, et ex ipsius dono ei qui donauit gratias acturi? Quid est quod dixi, demonstratur Christo per Christum? Demonstratur membris per caput. Ecce uide illud in te: pone te clausis oculis uelle aliquid tollere; nescit manus quo eat, et utique manus tua membrum tuum est, non enim a corpore tuo separata est; aperi oculos, uidet iam manus quo eat, demonstrante capite membrum secutum est. Si ergo in te potuit inueniri tale aliquid, ut corpus tuum ostenderet corpori tuo, et per corpus tuum demonstraretur aliquid corpori tuo; noli mirari quia dictum est, demonstratur Christo per Christum. Demonstrat enim caput ut membra uideant, et docet caput ut membra discant: unus tamen homo caput et membra. Noluit se separare, sed dignatus est agglutinari. Longe a nobis erat, et multum longe: quid tam longe, quam conditum et conditor? quid tam longe, quam Deus et homo? quid tam longe, quam iustitia et iniquitas? quid tam longe, quam eternitas et mortalitas? Ecce quam longe erat uerbum in principio Deus apud Deum, per quem facta sunt omnia. Quomodo ergo factus est prope, ut esset quod nos, et nos in illo? uerbum caro factum est, et habitauit in nobis .

10. Hoc ergo est nobis demonstraturus: hoc demonstrauit discipulis suis, qui eum in carne uiderunt. Quid est hoc? Sicut Pater suscitat mortuos et uiuificat; sic et Filius quos uult uiuificat. Aliosne Pater, aliosne Filius? Certe omnia per ipsum facta sunt. Quid dicimus, fratres mei? Lazarum suscitauit Christus: quem mortuum suscitauit Pater, ut uideret Christus quemadmodum Lazarum suscitaret? An quando resuscitauit Lazarum Christus, non eum resuscitauit Pater, et sine Patre fecit Filius solus? Legite ipsam lectionem, et uidete quia Patrem ibi inuocat ut resurgat Lazarus . Sicut homo, inuocat Patrem: sicut Deus, facit cum Patre. Ergo et Lazarus qui resurrexit, et a Patre et a Filio suscitatus est in dono et gratia Spiritus sancti; et illud mirabile opus Trinitas fecit. Non ergo sic intelligamus, Sicut Pater suscitat mortuos et uiuificat, sic et Filius quos uult uiuificat, ut alios a Patre resuscitari et uiuificari, alios a Filio existimemus: sed eosdem quos Pater suscitat et uiuificat, ipsos et Filius suscitat et uiuificat; quia omnia per ipsum facta sunt, et sine ipso factum est nichil. Et ut ostenderet habere se quamuis a Patre datam [1 1Kb] , tamen parem potestatem, ideo ait, Sic et Filius  quos uult uiuificat, ut ostenderet ibi uoluntatem suam: et ne quis diceret, Suscitat Pater mortuos per Filium, sed ille tanquam potens, tanquam potestatem habens, iste tanquam ex aliena potestate, tanquam minister facit aliquid, sicut angelus; potestatem significauit ubi ait, Sic et Filius quos uult uiuificat Non enim uult Pater aliud quam Filius; sed sicut illis una substantia, sic et una uoluntas est.

11. Et qui sunt isti mortui quos uiuificat Pater et Filius? An ipsi sunt de quibus diximus, Lazarus, uel filius illius uidue , uel filia archisynagogi ? nouimus enim istos a Christo Domino suscitatos. Aliud aliquid nobis uult insinuare, resurrectionem scilicet mortuorum, quam omnes exspectamus; non illam quam quidam habuerunt, ut crederent ceteri. Resurrexit enim Lazarus moriturus, resurgemus nos semper uicturi. Talem resurrectionem Pater facit, an Filius? Imo uero Pater in Filio. Ergo Filius, et Pater in Filio. Unde probamus quia de ista dicit resurrectione? Cum dixisset, Sicut enim Pater suscitat mortuos et uiuificat, sic et Filius quos uult uiuificat; ne intelligeremus illam mortuorum resurrectionem quam facit ad miraculum, non ad uitam eternam, secutus ait, Neque enim Pater iudicat quemquam, sed omne iudicium dedit Filio. Quid hoc est? De mortuorum resurrectione dicebat, quia sicut Pater suscitat mortuos et uiuificat, sic et Filius quos uult uiuificat: unde continuo tanquam rationem subiecit de iudicio, dicens, Neque enim Pater iudicat quemquam, sed omne iudicium dedit Filio, nisi quia de illa resurrectione mortuorum dixerat, que futura est in iudicio?

12. Neque enim, ait, Pater iudicat quemquam, sed omne iudicium dedit Filio. Paulo ante putabamus aliquid facere Patrem, quod non facit Filius; quando dicebat, Pater enim diligit Filium, et omnia demonstrat ei que ipse facit: tanquam Pater faciebat, et Filius uidebat. Sic erat subrepens menti nostre intellectus carnalis, quasi Pater faceret quod Filius non faceret; Filius autem uideret Patrem demonstrantem quod fieret a Patre. Ergo uelut Pater faciebat quod Filius non faciebat; modo iam uidemus aliquid facere Filium, quod non facit Pater. Quomodo nos uersat, et mentem nostram pertractat; huc atque illuc ducit, uno carnis loco remanere non sinit, ut uersando exerceat, exercendo mundet, mundando capaces reddat, capaces factos impleat! Quid de nobis faciunt uerba hec? quid loquebatur? quid loquitur? Paulo ante dicebat quia demonstrat Filio Pater quidquid facit; uidebam quasi Patrem facientem, Filium exspectantem: modo rursus uideo Filium facientem, Patrem uacantem; Non enim Pater iudicat quemquam, sed omne iudicium dedit Filio. Quando ergo Filius iudicaturus est, Pater uacabit et non iudicabit? Quid est hoc? quid intelligam? Domine, quid dicis? uerbum Deus es, homo sum. Dicis quia Pater non iudicat quemquam, sed omne iudicium dedit Filio? Lego alio loco te dicentem, Ego non iudico quemquam; est qui querat et iudicet : de quo dicis, Est qui querat et iudicet,  nisi de Patre? Ille querit iniurias tuas, ille iudicat de iniuriis tuis. Quomodo hic Pater non iudicat quemquam, sed omne iudicium dedit Filio? Interrogemus et Petrum, audiamus eum loquentem in Epistola sua: Christus pro nobis passus est, inquit, relinquens nobis exemplum, ut sequamur uestigia eius: qui peccatum non fecit, nec dolus inuentus est in ore eius; qui cum malediceretur, non remaledicebat, cum iniuriam acciperet, non minabatur, sed commendabat illi qui iuste iudicat . Quomodo uerum est quia Pater non iudicat quemquam, sed omne iudicium dedit Filio? Turbamur hic, turbati desudemus, desudantes purgemur. Conemur utcumque, donante ipso, penetrare alta secreta uerborum istorum. Temere fortasse facimus, quia discutere et scrutari uolumus uerba Dei. Et quare dicta sunt, nisi ut sciantur? quare sonuerunt, nisi ut audiantur? quare audita sunt, nisi ut intelligantur? Confortet ergo nos, et donet nobis aliquid quantum ipse dignatur; et si nondum penetramus ad fontem, de riuulo bihamus. Ecce ipse Ioannes nobis tanquam riuulus emanauit, perduxit ad nos de alto uerbum, humiliauit, et quodammodo strauit, ut non horreamus altum, sed accedamus ad humilem.

13. Omnino est quidam intellectus uerus, fortis, si quo modo eum tenere possumus, quia Pater non iudicat quemquam, sed omne iudicium dedit Filio. Hoc enim dictum est, quia hominibus in iudicio non apparebit nisi Filius. Pater occultus erit, Filius manifestus. In quo erit Filius manifestus? In forma qua ascendit. Nam in forma Dei cum Patre occultus est, in forma serui hominibus manifestus. Non ergo Pater iudicat quemquam, sed omne iudicium dedit Filio, sed manifestum: in quo manifesto iudicio Filius iudicabit, quia ipse iudicandis apparebit. Euidentius nobis ostendit Scriptura quia ipse apparebit. Quadragesimo die post resurrectionem suam ascendit in celum, uidentibus discipulis suis: et uox illis angelica, uiri, inquit, Galilei, quid statis aspicientes in celum? Iste qui assumptus est a uobis in celum, sic ueniet quemadmodum uidistis eum euntem in celum . Quomodo eum uidebant ire? In carne, quam tetigerunt, quam palpauerunt, cuius etiam cicatrices tangendo probauerunt, in illo corpore in quo cum eis intrauit et exiuit per quadraginta dies, manifestans se eis in ueritate; non in aliqua falsitate: non phantasma, non umbra, non spiritus; sed quemadmodum ipse dixit non fallens, Palpate, et uidete, quia spiritus carnem et ossa non habet, sicut me uidetis habere . Est quidem illud iam corpus dignum celesti habitatione, non subiacens morti, non mutabile per etates. Non enim sicut ad illam etatem ab infantia creuerat, sic ab etate que iuuentus erat, uergit in senectutem: manet sicut ascendit, uenturus ad eos quibus antequam ueniat, uerbum suum uoluit predicari. Sic ergo ueniet in forma humana: hanc uidebunt et impii, uidebunt et ad dexteram positi, uidebunt et ad sinistram separati; sicut scriptum est, uidebunt in quem pupugerunt . Si uidebunt in quem pupugerunt, corpus ipsum uidebunt, quod lancea percusserunt:  lancea non percutitur uerbum: hoc ergo impii uidere poterunt, quod et uulnerare potuerunt. Latentem Deum in corpore non uidebunt: post iudicium uidebitur ab his qui ad dexteram erunt. Hoc est ergo quod ait, Pater non iudicat quemquam, sed omne iudicium dedit Filio: quia manifestus ad iudicium ueniet Filius, in humano corpore apparens hominibus, dicens dextris, uenite, benedicti Patris mei, percipite regnum; dicens sinistris, Ite in ignem eternum, qui paratus est diabolo et angelis eius .

14. Ecce uidebitur forma hominis a piis et impiis, a iustis et ab iniustis, a fidelibus et ab infidelibus, a gaudentibus et a plangentibus, a confisis et a confusis: ecce uidebitur. Cum uisa fuerit illa forma in iudicio, et fuerit peractum iudicium, ubi dictum est Patrem non iudicare quemquam, sed omne iudicium dedisse Filio, ob hoc, quia Filius apparebit in iudicio in forma quam ex nobis accepit, quid postea futurum est? Quando uidebitur forma Dei, quam sitiunt omnes fideles? quando uidebitur illud quod erat in principio uerbum, Deus apud Deum, per quod facta sunt omnia? quando uidebitur illa forma Dei, de qua dicit Apostolus, Cum in forma Dei esset, non rapinam arbitratus est esse equalis Deo ? Magna enim illa forma ubi adhuc equalitas Patris et Filii cognoscitur: ineffabilis, incomprehensibilis, maxime paruulis. Quando uidebitur? Ecce ad dexteram sunt iusti, ad sinistram sunt iniusti; omnes pariter hominem uident, Filium hominis uident, qui punctus est uident, qui crucifixus est uident, humiliatum uident, natum ex uirgine uident, Agnum de tribu Iuda uident: uerbum Deum apud Deum quando uidebunt? Ipse erit et tunc, sed forma serui apparebit. Forma serui seruis demonstrabitur: forma Dei filiis seruabitur. Fiant ergo serui filii; qui sunt ad dexteram, eant in eternam hereditatem olim promissam, quam non uidentes martyres crediderunt, pro cuius promissione sanguinem suum sine dubitatione fuderunt: eant illuc et uideant ibi. Quando illuc ibunt? Dicat ipse Dominus: Sic ibunt illi in ambustionem eternam, iusti autem in uitam eternam .

15. Ecce uitam eternam nominauit. Numquid hoc nobis dixit, quia ibi uidebimus et cognoscemus Patrem et Filium? Quid, si uiuemus in eternum, sed illum Patrem et Filium non uidebimus? Audi alio loco ubi uitam eternam nominauit, et expressit quid sit uita eterna. Noli timere, non te fallo: non sine causa promisi dilectoribus meis dicens, Qui habet mandata mea et seruat ea, ille est qui diligit me: et qui me diligit, diligetur a Patre meo, et ego diligam eum, et ostendam meipsum illi . Respondeamus Domino, et dicamus: Quid, Domine Deus noster, magnum? quid magnum? Nobis demonstraturus es teipsum? Quid enim, et Iudeis te non demonstrasti? non te uiderunt et qui crucifixerunt? Sed demonstrabis te in iudicio, cum stabimus ad dexteram tuam: numquid et illi qui ad sinistram stabunt non te uidebunt? Quid est quod demonstrabis nobis teipsum? Nunc enim non te uidemus cum loqueris? Respondet,  Demonstrabo meipsum in forma Dei, uidetis modo formam serui. Non te fraudabo, o homo fidelis; crede quia uidebis. Amas, et non uides: amor ipse non te perducet ut uideas? Ama, perseuera in amando: non fraudabo, inquit, amorem tuum, qui mundaui cor tuum. Utquid enim mundaui cor tuum, nisi ut Deus a te possit uideri? Beati enim mundo corde, quia ipsi Deum uidebunt . Sed hoc, inquit seruus tanquam cum Domino disputans, non expressisti cum dixisti, Ibunt iusti in uitam eternam: non dixisti, Ibunt ut uideant me in forma Dei, uideant Patrem cui equalis sum. Alibi attende quid dixit: Hec est autem uita eterna, ut cognoscant te unum uerum Deum, et quem misisti Iesum Christum .

16. Et modo ergo [1 1Kb] post commemoratum iudicium, quod omne dedit Filio Pater non iudicans quemquam, quid futurum est? Quid sequitur? Ut omnes honorificent Filium, sicut honorificant Patrem. Iudeis honorificatur Pater [2 1Kb] , contemnitur Filius. Filius enim uidebatur ut seruus, Pater honorificabatur ut Deus. Apparebit et Filius equalis Patri, ut omnes honorificent Filium, sicut honorificant Patrem. Modo ergo hoc habemus in fide. Nec dicat Iudeus: Patrem honorifico; quid mihi est cum Filio? Respondeat illi, Qui non honorificat Filium, non honorificat Patrem. Mentiris omnino, Filium blasphemas, et Patri facis iniuriam. Pater enim Filium misit, tu contemnis quem misit: quomodo honorificas mittentem, qui blasphemas missum?

17. Ecce, inquit aliquis, missus est Filius; et maior est Pater, quia misit. Recede a carne. uetus homo suggerit uetustatem [3 1Kb] , tu in nouo agnosce nouitatem. Nouus tibi a seculo antiquus, perpetuus, eternus, reuocet ad hoc intellectum. Minor est Filius, quia missus dictus est Filius? Missionem audio, non separationem. Sed hoc, inquit, uidemus in rebus humanis, quia maior est qui mittit, quam ille qui mittitur. Sed res humane fallunt hominem, res diuine purgant. Noli attendere ad res humanas, ubi maior uidetur qui mittit, et minor qui mittitur: quanquam et ipse res humane dicunt contra te testimonium. uelut, uerbi gratia, si quis uxorem uelit petere, et per se non possit, amicum maiorem mittit qui ei petat. Et sunt multa in quibus ipse maior eligitur, qui mittatur a minore. Quid ergo iam calumniam uis facere, quia ille misit, ille missus est? Sol radium mittit, et non separat; luna splendorem mittit, et non separat; lucerna lumen fundit, et non separat: uideo ibi missionem [4 1Kb] , et nullam uideo separationem. Nam si de rebus humanis queris exempla, o heretica uanitas, quanquam, sicut paulo ante dixi, et ipse res humane in quibusdam exemplis coarguunt et conuincunt te; tamen attende quam sit aliud in rebus humanis, unde  uis ducere exempla ad res diuinas. Homo qui mittit, manet ipse, et pergit ille qui mittitur: numquid pergit homo cum eo quem mittit? Pater autem qui misit Filium, non recessit a Filio. Ipsum Dominum audi dicentem, Ecce ueniet hora, ut unusquisque discedat ad sua, et me solum relinquatis: sed non solus sum, quia Pater mecum est . Quomodo eum misit cum quo uenit? quomodo eum misit a quo non recessit? Alio loco dixit, Pater autem in me manens facit opera sua. . Ecce in illo est, ecce operatur. Non recessit a misso mittens, quia missus et mittens unum sunt.



TRACTATUS XXII. Ab eo quod scriptum est, Amen, amen dico uobis quia qui uerbum meum audit, et credit ei qui misit me, habet uitam eternam; usque ad id, Quod non quero uoluntatem meam, sed uoluntatem eius qui me misit. Cap. u, u\. 24-30.

1. Nudiustertiani et hesterni diei sermones redditos uobis sequitur hodierna euangelica lectio, quam ex ordine pertractemus, non pro eius dignitate, sed pro uiribus nostris: quia et uos non pro inundantis fontis largitate, sed pro uestro modulo capitis. Et nos non tantum dicimus in aures uestras, quantum ipse fons manat; sed quantum capere possumus, quod in uestros sensus traiiciamus, abundantius operante ipso in cordibus uestris, quam nobis in auribus uestris. Res enim magna tractatur, et non a magnis, imo multum paruis: spem tamen et fiduciam dat nobis, qui magnus propter nos factus est paruus. Si enim ab illo non exhortaremur, nec inuitaremur ad eum intelligendum, sed desereret nos tanquam contemptibiles; quia capere non possumus diuinitatem ipsius, si non caperet ipse mortalitatem nostram, et perueniret ad nos ut loqueretur nobis Euangelium; si quod in nobis abiectum et minimum est, noluisset communicare nobiscum; putaremus eum noluisse nobis dare magnum suum, qui suscepit paruum nostrum. Hec dixi, ne quis uel nos reprehendat ista tractantes, quasi multum audaces; uel de se desperet quod possit capere dono Dei, quod illi dignatus est loqui Filius Dei. Ergo quod loqui nobis dignatus est, debemus credere, quia uoluit ut intelligamus. Sed si non possumus, prestat intellectum rogatus, qui uerbum prestitit non rogatus.

2. Ecce que uerborum ista secreta sint, attendite. Amen, amen dico uobis, quia qui uerbum meum audit, et credit ei qui misit me, habet uitam eternam. Ad uitam certe eternam omnes tendimus; et ait, Qui uerbum meum audit, et credit ei qui misit me, habet uitam eternam. Numquid ergo audire nos uoluit uerbum suum, et intelligere noluit? Quandoquidem si in audiendo et credendo uita eterna est, multo magis in intelligendo. Sed gradus pietatis est fides, fidei fructus intellectus, ut perueniamus ad uitam eternam, ubi non nobis legatur Euangelium; sed ille qui nobis modo Euangelium dispensauit, remotis omnibus lectionis paginis, et uoce lectoris et tractatoris, appareat  omnibus suis purgato corde assistentibus, et in corpore immortali iam nunquam morituris, mundans eos, et illuminans uiuentes, et uidentes quod in principio erat uerbum, et uerbum erat apud Deum . Nunc ergo qui sumus attendamus, et quem audiamus cogitemus. Deus est Christus, et cum hominibus loquitur: capi se uult, faciat capaces; uideri se uult, aperiat oculos. Non tamen sine causa loquitur nobis, nisi quia uerum est quod promittit nobis.

3. uerba mea, inquit, qui audit, et credit ei qui me misit, habet uitam eternam, et in iudicium non ueniet, sed transiit a morte ad uitam. Ubi, quando uenimus de morte ad uitam, ut non in iudicium ueniamus? In hac uita transitur a morte ad uitam; in hac uita que nondum est uita, hinc transitur a morte ad uitam. Quis est ille transitus? Qui audit uerba mea, dixit, et credit ei qui misit me. Seruans ista credis, et transis. Et est qui stando transit? Plane est: stat enim corpore, transit mente. Ubi erat, unde transiret, et quo transit? Transit a morte ad uitam. uide unum hominem stantem, in quo agatur totum hoc quod dicitur. Stat, audit; forte non credebat, audiendo credit: paulo ante non credebat, modo credit; quasi de regione infidelitatis ad regionem fidei transitum fecit, moto corde, non moto corpore, moto in melius [1 1Kb] : quia iterum qui deserunt fidem, mouentur in deterius. Ecce in hac uita, que, sicut dixi, nondum est uita, transitur a morte ad uitam, ut in iudicium non ueniatur. Quare autem dixi quia nondum est uita? Si uita esset ista, non diceret Dominus cuidam, Si uis uenire ad uitam, serua mandata . Non enim ait illi, Si uis uenire ad uitam eternam; non addidit eternam, sed tantum dixit, uitam. Ergo ista nec uita nominanda est, quia non est uera uita. Que est uera uita, nisi que est eterna uita? Audi Apostolum dicentem ad Timotheum: Precipe diuitibus huius seculi, non superbe sapere, neque sperare in incerto diuitiarum; sed in Deo uiuo, qui prestat nobis omnia abundanter ad fruendum: bene faciant, diuites sint in operibus bonis, facile tribuant, communicent. Utquid hoc? Audi quod sequitur: Thesaurizent sibi fundamentum bonum in futurum, ut apprehendant ueram uitam . Si debent sibi thesaurizare fundamentum bonum in futurum, ut apprehendant ueram uitam; profecto ista in qua erant, falsa uita est. Nam utquid uelis apprehendere ueram, si iam tenes ueram? Apprehendenda est uera? migrandum est a falsa. Et qua migrandum? quo? Audi, crede; et transitum facis a morte ad uitam, et in iudicium non uenis.

4. Quid est hoc, Et in iudicium non uenis? Et quis melior erit Paulo apostolo, qui ait: Oportet nos exhiberi omnes ante tribunal Christi, ut illic recipiat unusquisque que per corpus gessit, siue bonum siue malum ? Paulus dicit, Oportet nos exhiberi omnes ante tribunal Christi; et tu tibi audes promittere  quia in iudicium non uenies, Absit, inquis, ut ego mihi hoc promittere audeam: sed credo promittenti. Saluator loquitur, ueritas pollicetur, ipse dixit mihi, Qui audit uerba mea, et credit ei qui me misit, habet uitam eternam, et transitum facit de morte in uitam, et in iudicium non ueniet. Ego ergo audiui uerba Domini mei, credidi; iam infidelis cum essem, factus sum fidelis: sicut me monuit, transii a morte ad uitam, ad iudicium non uenio; non presumptione mea, sed ipsius promissione. Paulus autem contra Christum loquitur, seruus contra Dominum, discipulus contra magistrum, homo contra Deum, ut cum Dominus dicat quia qui audit et credit, transit a morte ad uitam, et in iudicium non ueniet, dicat Apostolus, Oportet nos omnes exhiberi ante tribunal Christi? Aut si ad iudicium non uenit qui ad tribunal exhibetur, nescio quomodo intelligam.

5. Reuelat ergo Dominus Deus noster, et per Scripturas suas admonet nos quomodo intelligatur, quando dicitur iudicium. Hortor ergo ut attendatis. Aliquando iudicium pena dicitur: aliquando iudicium discriminatio dicitur. Secundum illum modum quo dicitur iudicium discriminatio, oportet nos omnes exhiberi ante tribunal Christi, ut illic recipiat homo que per corpus gessit, siue bonum siue malum: ipsa est enim discriminatio, ut bonis bona, malis mala distribuantur. Nam si iudicium semper in malo acciperetur, non diceret Psalmus, Iudica me, Deus. Audit forte aliquis dicentem, Iudica me, Deus, et miratur. Solet enim homo dicere, Ignoscat mihi Deus; Parce mihi, Deus: quis est qui dicat, Iudica me, Deus? Et aliquando in Psalmo uersus ipse in diapsalmate ponitur, qui prebeatur a lectore, et respondeatur a populo. Non forte alicui cor percutitur, et timet cantare Deo et dicere, Iudica me, Deus? Et tamen cantat populus credens, nec putat se male optare quod didicit a diuina lectione: et si parum intelligit, credit aliquid boni esse quod cantat. Et tamen et ipse Psalmus non dimisit hominem sine intellectu. Secutus enim, uerbis posterioribus ostendit quale iudicium diceret; quia non est damnationis, sed discretionis. Ait enim, Iudica me, Deus. Quid est, Iudica me, Deus? Et discerne causam meam a gente non sancta. Ergo secundum hoc iudicium discretionis, oportet nos omnes exhiberi ante tribunal Christi. Secundum iudicium autem damnationis, Qui audit uerba mea, inquit, et credit ei qui misit me, habet uitam eternam, et in iudicium non ueniet, sed transitum facit a morte ad uitam. Quid est, in iudicium non ueniet? In damnationem non ueniet. Probemus de Scripturis quia dictum est iudicium ubi pena intelligitur: quanquam et in hac ipsa lectione paulo post audietis ipsum uerbum iudicii non positum nisi pro damnatione et pena . Tamen Apostolus dicit quodam loco, scribens ad eos qui Corpus quod fideles nostis, male tractabant; et propter quod male tractabant, corripiebantur flagello Domini: ait enim illis, Propterea multi in uobis infirmi et egroti dormiunt sufficienter [1 1Kb] .  Multi enim propterea etiam moriebantur. Et secutus est, Si enim nos ipsos iudicaremus, a Domino non iudicaremur: hoc est, si nos ipsos corriperemus, a Domino non corriperemur. Cum iudicamur autem, a Domino corripimur, ne cum hoc mundo damnemur . Sunt ergo secundum penam qui iudicantur hic, ut parcatur illis ibi; sunt quibus parcitur hic, ut abundantius torqueantur ibi: sunt autem quibus distribuuntur ipse pene sine flagello pene, si flagello Dei correcti non fuerint; ut cum hic contempserint patrem uerberantem, ibi sentiant iudicem punientem. Ergo est iudicium quo missurus est Deus, id est Filius Dei, in fine diabolum et angelos eius, et omnes infideles et impios cum eo: ad hoc iudicium non ueniet, qui modo credens transitum facit a morte ad uitam.

6. Etenim ne putares credendo te non moriturum secundum carnem, et accipiendo carnaliter diceres tibi, Dominus meus mihi dixit, Qui audit uerba mea, et credit ei qui misit me, transiit a morte ad uitam; ergo ego credidi, non sum moriturus: scias te mortem quam debes supplicio Adam, persoluturum: accepit enim ille, in quo tunc omnes fuimus, Morte morieris ; nec potest euacuari diuina sententia. Sed cum persolueris mortem ueteris hominis, suscipieris in uitam eternam noui hominis, et transitum facies a morte ad uitam. Modo interim fac transitum uite. Que est uita tua? Fides: Iustus ex fide uiuit . Infideles quid? Mortui sunt. Inter tales mortuos erat ille corpore, de quo dicit Dominus: Dimitte mortuos, sepeliant mortuos suos . Ergo et in hac uita sunt mortui, sunt uiui, et quasi omnes uiuunt. Qui sunt mortui? Qui non crediderunt. Qui sunt uiui? Qui crediderunt. Quid dicitur mortuis ab Apostolo? Surge, qui dormis. Sed somnum, inquit, dixit, non mortem. Audi sequentia: Surge, qui dormis, et exsurge a mortuis. Et quasi diceret, Quo ibo? Et illuminabit te Christus . Iam cum te credentem illuminauerit Christus, transitum facis a morte ad uitam: mane in eo quo transisti, et non uenies ad iudicium.

7. Exponit illud iam ipse, et sequitur: Amen, amen dico uobis. Ne forte quia dixit, transiit a morte ad uitam, intelligamus hoc in futura resurrectione, ostendere uolens quomodo transit qui credit; et hoc esse transire de morte ad uitam, transire ab infidelitate ad fidem, ab iniustitia ad iustitiam, a superbia ad humilitatem, ab odio ad caritatem: nunc ait, Amen, amen dico uobis, quia uenit [1 1Kb] hora, et nunc est. Quid euidentius? Iam certe aperuit quod dicebat, quia modo fit quo nos Christus hortatur. uenit hora. Que hora? Et nunc est, quando mortui audient uocem Filii Dei, et qui audierint uiuent. Iam de his mortuis locuti sumus. Quid putamus, fratres mei? in ista turba que me audit, nulline sunt mortui? Qui enim credunt et  secundum ueram fidem agunt, uiuunt et mortui non sunt: qui autem uel non credunt, uel sicut demones credunt, trementes  et male uiuentes, Filium Dei confitentes et caritatem non habentes, mortui potius deputandi sunt. Et tamen agitur adhuc hora ista. Non enim hora de qua locutus est Dominus, una erit hora de duodecim horis unius diei. Ex quo locutus est usque ad hoc tempus, et usque ad finem seculi, ipsa una hora agitur, de qua dicit in Epistola sua Ioannes, Filioli, nouissima hora est . Ergo nunc est. Qui uiuit, uiuat: qui mortuus erat, uiuat; audiat uocem Filii Dei qui mortuus iacebat, surgat, et uiuat. Clamauit Dominus ad sepulcrum Lazari, et quatriduanus mortuus resurrexit. Qui putebat, in auras processit; sepultus erat, lapis superpositus erat, uox Saluatoris irrupit duritiam lapidis: et cor tuum ita durum est, ut nondum illa uox diuina te rumpat! Surge in corde tuo, procede de sepulcro tuo. Etenim mortuus in corde tuo tanquam in sepulcro iacebas, et tanquam saxo male consuetudinis grauabaris. Surge, et procede. Quid est, Surge, et procede? Crede, et confitere. Qui enim credidit, surrexit; qui confitetur, processit. Quare processisse diximus confitentem? Quia antequam confiteretur, occultus erat; cum autem confitetur, procedit de tenebris ad lucem. Et cum confessus fuerit, quid dicitur ministris? Quod dictum est ad funus Lazari, Soluite illum, et sinite abire . Quomodo? Dictum est ministris Apostolis, que solueritis in terra, soluta erunt et in celo .

8. uenit hora, et nunc est, quando mortui audient uocem Filii Dei, et qui audierint uiuent. Unde uiuent? De uita. De qua uita? De Christo. Unde probamus quia de uita Christo? Ego sum, inquit, uia, ueritas et uita . Ambulare uis? ego sum uia. Falli non uis? ego sum ueritas. Mori non uis? ego sum uita. Hoc dicit tibi Saluator tuus: Non est quo eas, nisi ad me; non est qua eas, nisi per me. Nunc ergo ista hora agitur, hoc et agitur plane, et omnino non cessatur. Surgunt homines qui mortui erant, transeunt ad uitam, ad uocem Filii Dei uiuunt, de illo, perseuerantes in fide ipsius. Habet enim Filius uitam, unde uiuant credentes habet.

9. Et quomodo habet? Sicut habet Pater. Audi ipsum dicentem, Sicut enim Pater habet uitam in semetipso, sic dedit et Filio uitam habere in semetipso. Fratres, ut potero dicam. Hec sunt enim illa uerba que paruum intellectum perturbant. Quare addidit, in semetipso? Sufficeret ut diceret, Sicut enim Pater habet uitam, sic dedit et Filio habere uitam. Addidit, in semetipso: habet enim in semetipso Pater uitam, habet et Filius in semetipso. Aliquid intelligere nos uoluit, in eo quod ait, in semetipso. Et hic secretum in uerbo hoc clausum est: pulsetur, ut aperiatur. O Domine, quid est quod dixisti? In semetipso, quare addidisti? Etenim Paulus apostolus quem uiuere fecisti, non habebat uitam? Habebat, inquit. Quantum homines mortui ut reuiuiscant, et ad uerbum tuum credendo transeant: cum transierint, non in te habebunt uitam?  Habebunt; nam et ego paulo ante dixi, Qui audit uerba mea, et credit ei qui me misit, habet uitam eternam. Ergo illi qui in te credunt, habent uitam: et non dixisti, in semetipsis. Cum autem de Patre loquereris, Sicut Pater habet uitam in semetipso: rursus, cum de te loquereris, dixisti, sic et Filio dedit habere uitam in semetipso. Sicut habet, sic dedit habere. Ubi habet? In semetipso. Ubi dedit habere? In semetipso. Paulus ubi habet? Non in semetipso, sed in Christo. Tu fidelis ubi habes? Non in temetipso, sed in Christo. uideamus si hoc dicit Apostolus: uiuo autem iam non ego, uiuit uero in me Christus . uita nostra tanquam nostra, id est, de uoluntate propria nostra, non erit nisi mala, peccatrix, iniqua: uita uero bona de Deo in nobis est, non a nobis; a Deo nobis datur, non a nobis. Christus autem in semetipso habet uitam sicut Pater, quia uerbum Dei. Non modo male uiuit, et modo bene uiuit: homo autem, modo male, modo bene. Qui male uiuebat, in uita sua erat: qui bene uiuit, ad uitam Christi transiit. Particeps factus uite, non eras quod accepisti, et eras qui acciperes: Filius autem Dei non quasi primo fuit sine uita, et accepit uitam. Si enim sic illam acciperet, non eam haberet in semetipso. Quid est enim, in semetipso? Ut ipsa uita ipse esset.

10. Adhuc aliud planius fortasse dicam. Lucernam quisque accendit: exempli gratia, lucerna  illa quantum pertinet ad flammulam que ibi lucet, ignis ille habet lucem in semetipso; oculi autem tui qui lucerna absente iacebant et nichil uidebant, iam et ipsi habent lucem, sed non in semetipsis. Proinde si se a lucerna auerterint, tenebrantur; si se conuerterint, illuminantur. At uero ille ignis quamdiu est, lucet: si uolueris illi lucem tollere, simul et ipsum exstinguis; nam sine luce non potest remanere. Sed lux Christus inexstinguibilis et ceternus Patri, semper candens, semper lucens, semper feruens: nam si non ferueret, numquid diceretur in Psalmo, Nec est qui se abscondat a calore eius ? Tu autem in peccato tuo frigidus eras, conuerteris ut feruescas: si recesseris, frigescis. In peccato tuo tenebrosus eras, conuerteris ut illumineris: si auerteris te, obscuraberis. Proinde quia in te tenebre eras, cum illuminaberis, non eris lumen, quamuis sis in lumine. Ait enim Apostolus: Fuistis aliquando tenebre; nunc autem lux in Domino . Cum dixisset, nunc autem lux: addidit, in Domino. In te ergo tenebre, lux in Domino. Lux quare? Quia participatione lucis illius lux es. Si autem a luce qua illuminaris recesseris, ad tenebras tuas redis. Non sic Christus, non sic uerbum Dei. Sed quomodo? Sicut habet Pater uitam in semetipso, sic dedit et Filio habere uitam in semetipso: ut non participatione uiuat, sed incommutabiliter uiuat; et omnino ipse uita sit. Sic dedit et Filio habere uitam. Sicut habet, sic dedit. Quid interest? Quia ille dedit, iste accepit. Numquid iam erat quando accepit? Numquid intelligimus Christum aliquando fuisse  sine luce, cum ipse sit Sapientia Patris, de qua dictum est, Candor est lucis eterne ? Ergo quod dicitur, dedit Filio, tale est ac si diceretur, genuit filium: generando enim dedit. Quomodo dedit ut esset, sic dedit ut uita esset, et sic dedit ut in semetipso uita esset. Quid est, in semetipso uita esset? Non aliunde uita indigeret, sed ipse esset plenitudo uite, unde credentes alii uiuerent dum uiuerent. Dedit ergo illi habere uitam in semetipso: dedit tanquam cui? Tanquam uerbo suo, tanquam ei qui in principio erat uerbum, et uerbum erat apud Deum.

11. Deinde quia homo factus, quid illi dedit? Et potestatem dedit ei iudicium facere, quoniam filius hominis est. Secundum quod Filius Dei est, sicut habet Pater uitam in semetipso, sic et dedit Filio uitam habere in semetipso: secundum autem quod filius hominis est, potestatem dedit ei iudicium faciendi. Hoc est quod hesterno die exposui Charitati uestre, quia in iudicio homo uidebitur, Deus autem non uidebitur: sed post iudicium uidebitur Deus ab his qui uicerint in iudicio; ab impiis autem non uidebitur Deus . Quia ergo homo uidebitur in iudicio forma illa, qua sic ueniet sicut ascendit, ideo supra dixerat: Pater non iudicat quemquam, sed omne iudicium dedit Filio  Hoc etiam in isto loco repetit, cum dicit, Et potestatem dedit ei iudicium faciendi, quoniam filius hominis est. Tanquam diceres tu, Potestatem dedit ei iudicium faciendi, quare? Quando non habuit istam potestatem iudicium faciendi? Quando in principio erat uerbum, et uerbum erat apud Deum, et Deus erat uerbum, quando omnia per ipsum facta sunt  numquid non habebat potestatem iudicium faciendi? Sed secundum hoc dico, Potestatem dedit ei iudicium faciendi, quia filius hominis est: secundum hoc accepit potestatem iudicandi, quia filius hominis est. Nam secundum quod Dei Filius est, semper habuit hanc potestatem. Accepit qui crucifixus est. Qui fuit in morte, est in uita: uerbum Dei nunquam in morte, semper in uita.

12. Iam ergo de resurrectione forte aliquis nostrum dicebat: Ecce resurreximus; qui audit Christum, qui credit, et transit de morte ad uitam et in iudicium non ueniet; uenit hora, et nunc est, ut qui audit uocem Filii Dei, uiuat; mortuus erat, audiuit, ecce resurgit: quid est quod dicitur postea resurrectio futura? Parce tibi, noli precipitare sententiam, ne pergas post illam. Est quidem ista resurrectio que fit nunc: mortui erant infideles, mortui erant iniqui; uiuunt iusti, transeunt a morte infidelitatis ad uitam fidei: sed noli inde credere nullam futuram postea resurrectionem corporis, crede futuram et resurrectionem corporis. Audi enim quid sequatur post commendatam resurrectionem istam que fit per fidem, ne quis putaret istam solam esse, et incideret in illam desperationem et errorem hominum, qui peruertebant aliorum sensus, dicentes resurrectionem iam factam esse, de quibus dicit Apostolus, Et fidem quorumdam peruertunt . Credo enim quia talia uerba illis dicebant: Ecce Dominus  ubi ait, Et qui credit in me, transiit a morte ad uitam; iam facta est resurrectio in hominibus fidelibus qui fuerant infideles: quomodo altera dicitur resurrectio? Gratias Domino Deo nostro; fulcit nutantes, dirigit hesitantes, confirmat dubitantes. Audi quid sequitur, quia non habes unde tibi facias caliginem mortis. Si credidisti, totum crede. Quid totum, inquis, credo? Audi quid dicit: Nolite mirari hoc, quia dedit potestatem Filio faciendi iudicii. In fine dico, ait. Quomodo in fine? Nolite mirari hoc; quia uenit hora. Hic non dixit, et nunc est. In illa resurrectione fidei quid dixit? uenit hora, et nunc est. In ista resurrectione quam commendat futuram corporum mortuorum, uenit hora, dixit; non dixit, nunc est; quia in fine seculi uentura est.

13. Et unde, inquis, mihi probas quia de ipsa resurrectione dixit? Si patienter audias, tu ipse tibi modo probabis. Sequamur ergo: Nolite mirari hoc; quia uenit hora, in qua omnes qui in monumentis sunt. Quid euidentius ista resurrectione? Iam dudum non dixerat, qui in monumentis sunt; sed, mortui audient uocem Filii Dei; et qui audierint, uiuent. Non dixit, alii uiuent, alii damnabuntur; quia omnes qui credunt uiuent. De monumentis autem quid dicit? Omnes qui sunt in monumentis, audient uocem eius, et procedent. Non dixit, audient et uiuent. Si enim male uixerunt et iacebant in monumentis, ad mortem surgent, non ad uitam. Ergo uideamus qui procedent. Licet paulo ante mortui audiendo et credendo uiuebant, non ibi facta est discretio; non dictum est, Audient mortui uocem Filii Dei, et cum audierint, alii uiuent, alii damnabuntur; sed, Omnes qui audierint, uiuent: quia qui credunt uiuent, qui habent caritatem uiuent, et nemo morietur. De monumentis autem, audient uocem, et procedent qui bene fecerunt, ad resurrectionem uite; qui male fecerunt, ad resurrectionem iudicii. Hoc est iudicium, pena illa de qua paulo ante dixerat, Qui credit in me, transiit a morte ad uitam, et in iudicium non ueniet.

14. Non possum ego a meipso facere quidquam: sicut audio iudico, et iudicium meum iustum est. Si sicut audis iudicas, a quo audis? Si a Patre, certe Pater non iudicat quemquam, sed omne iudicium dedit Filio. Quando tu quodammodo preco Patris, quod audis, hoc dicis [1 1Kb] ? Quod audio hoc dico, quia quod est Pater, hoc sum: dicere enim meum esse est; quia uerbum Patris sum. Hoc enim tibi dicit Christus. Inde de tuo. Quid est, Sicut audio, ita iudico, nisi, Sicut sum? Quomodo enim audit Christus? Fratres, queramus, rogouos. Audit Christus a Patre? Quomodo illi dicit Pater? Utique si dicit illi, uerba ad illum facit: omnis enim qui aliquid alicui dicit, uerbo dicit. Quomodo Pater Filio dicit, quando Filius uerbum Patris est? Quidquid nobis Pater dicit, uerbo suo dicit: uerbum Patris Filius est, ipsi uerbo quo alio uerbo dicit? Unus est Deus, unum uerbum habet, in uno uerbo omnia continet. Quid est ergo, Sicut audio, ita iudico? Sicut de Patre sum, ita iudico. Ergo  iudicium meum iustum est. Nam si nichil facis ex te, o Domine Iesu, quomodo sentiunt carnales; si nichil facis ex te, quomodo paulo ante dixisti, Sic et Filius quos uult uiuificat? Modo dicis, Ex me facio nichil. Sed quid commendat Filius, nisi quia de Patre est? Qui est de Patre, non est de se. Si de se Filius esset, non esset Filius: de Patre est. Pater ut sit non est de Filio, Filius ut sit de Patre est. Aequalis Patri; sed tamen iste de illo, non ille de isto.

15. Quia non quero uoluntatem meam, sed uoluntatem eius qui misit me. Filius unicus dicit, Non quero uoluntatem meam; et homines uolunt facere uoluntatem suam! Ille tantum se humiliat qui equalis est Patri; et tantum se extollit qui in imo iacet, et nisi ei manus porrigatur, non surgit! Faciamus ergo uoluntatem Patris, uoluntatem Filii [1 1Kb] , uoluntatem Spiritus sancti; quia Trinitatis huius una uoluntas, una potestas, una maiestas est. Ideo tamen dicit Filius, Non ueni facere uoluntatem meam, sed uoluntatem eius qui misit me; quia Christus non est de se, sed de Patre suo est. Quod autem habuit ut homo appareret, de creatura assumpsit quam ipse formauit.



TRACTATUS XXIII. In illam lectionem Euangelii, Si ego testimonium perhibeo de me, etc., usque ad id, Et non uultis uenire ad me, ut uitam habeatis. Tum etiam repetuntur superiores lectiones iam ante tractate, scilicet ab his uerbis, Amen, amen dico uobis, non potest Filius a se facere quidquam, etc. Cap. u, u\. 19-40.

1. Quodam loco in Euangelio Dominus ait, prudentem auditorem uerbi sui similem esse debere homini qui uolens edificare, fodit altius, donec perueniat ad fundamentum stabilitatis petre, et ibi securus constituat quod fabricat aduersus impetum fluminis: ut cum uenerit, repercutiatur potius firmitate edificii, quam impulsu suo ruinam faciat illi domui . Putemus Scripturam Dei tanquam agrum esse, ubi uolumus aliquid edificare. Non simus pigri, nec superficie contenti; fodiamus altius, donec perueniamus ad petram: Petra autem erat Christus .

2. Hodierna lectio de testimonio Domini nobis locuta est, quia non habeat necessarium ab hominibus testimonium, sed habeat maius quam sunt homines; atque id testimonium dixit quid sit: Opera, inquit, que ego facio, testimonium perhibent de me. Deinde adiunxit: Et testimonium perhibet de me, qui misit me Pater. Ipsa quoque opera que facit, a Patre se accepisse dicit. Testimonium ergo perhibent opera, testimonium perhibet Pater. Nullumne testimonium perhibuit Ioannes? Perhibuit plane, sed tanquam lucerna, non ad satiandos amicos, sed ad confundendos inimices [2 1Kb] : iam enim antea predictum erat a persona Patris, Paraui lucernam Christo meo; inimicos eius induam confusione; super ipsum autem efflorebit sanctificatio mea . Esto tanquam in nocte  positus, attendisti in lucernam, et miratus es lucernam, et exsultasti ad lumen lucerne: sed illa lucerna dicit esse solem, in quo exsultare debeas; et quamuis ardeat in nocte, diem te iubet exspectare. Non ergo quia illius hominis testimonio non erat opus. Nam utquid mitteretur, si non erat opus? Sed ne in lucerna remaneat homo, et lumen lucerne sufficere sibi arbitretur; ideo Dominus nec lucernam illam superfluam dicit fuisse, nec tamen te dicit in lucerna debere remanere. Dicit aliud testimonium Scriptura Dei: ibi utique Deus perhibuit testimonium Filio suo, et in illa Scriptura Iudei spem posuerant, in Lege scilicet Dei, ministrata sibi per Moysen famulum Dei. Scrutamini, inquit, Scripturam, in qua uos putatis uitam eternam habere; ipsa testimonium perhibet de me: et non uultis uenire ad me, ut uitam habeatis. Quid uos putatis habere in Scriptura uitam eternam? Ipsam interrogate, cui perhibet testimonium; et intelligite que sit uita eterna. Et quia propter Moysen uolebant repudiare Christum, tanquam aduersarium institutis preceptisque Moysi; rursus eosdem ipse conuincit tanquam de alia lucerna.

3. Omnes enim homines lucerne, quia et accendi possunt et exstingui. Et lucerne quidem cum sapiunt, lucent, et spiritu feruent: nam et si ardebant et exstincte sunt, etiam putent. Permanserunt enim serui Dei lucerne bone ex oleo misericordie illius, non ex uiribus suis. Gratia quippe Dei gratuita, illa oleum lucernarum est. Plus enim illis omnibus laboraui, ait quedam lucerna; et ne uiribus suis ardere uideretur, adiunxit, Non ego autem, sed gratia Dei mecum . Omnis ergo prophetia ante Domini aduentum, lucerna est: de qua dicit Petrus apostolus, Habemus certiorem propheticum sermonem, cui bene facitis intendentes, quemadmodum lucerne lucenti in obscuro loco, donec dies lucescat, et lucifer oriatur in cordibus uestris . Lucerne itaque Prophete, et omnis prophetia una magna lucerna. Quid Apostoli? non lucerne etiam ipsi? Plane lucerne. Solus enim ille non lucerna. Non enim accenditur et exstinguitur: quia sicut Pater habet uitam in semetipso, sic dedit Filio habere uitam in semetipso. Lucerne ergo et Apostoli; et gratias agunt, quia et accensi sunt lumine ueritatis, et feruent Spiritu caritatis, et suppetit illis oleum gratie Dei. Si non essent lucerne, non diceret illis Dominus, uos estis lumen mundi. Nam posteaquam dixit, uos estis lumen mundi, ostendit ne tale lumen se putarent, quale dictum est, Erat lumen uerum, quod illuminat omnem hominem uenientem in hunc mundum. Tunc autem hoc de Domino dictum est, cum a Ioanne distingueretur. De Ioanne quippe Baptista dictum erat, Non erat ille lumen, sed ut testimonium perhiberet de lumine . Et ne diceres, Quomodo lumen non erat, de quo Christus dicit, quia lucerna erat? In comparatione alterius luminis non erat lumen. Erat enim uerum lumen, quod illuminat omnem hominem uenientem in hunc mundum. Ergo cum et discipulis diceret, uos estis lumen mundi, ne sibi aliquid tributum putarent, quod de solo Christo intelligendum esset, et ita lucerne uento superbie  exstinguerentur; cum dixisset, uos estis lumen mundi, continuo subiunxit, Non potest ciuitas abscondi supra montem constituta, neque accendunt lucernam et ponunt eam sub modio, sed super candelabrum, ut luceat omnibus qui in domo sunt. Sed quid, si Apostolos non dixit lucernam, sed accensores lucerne quam ponerent super candelabrum? Audi quia ipsos dixit lucernam. Sic luceat, inquit, lumen uestrum coram hominibus, ut uidentes bona opera uestra glorificent, non uos, sed Patrem uestrum qui in celis est .

4. Ergo et Moyses perhibuit testimonium Christo, et Ioannes perhibuit testimonium Christo, et ceteri Prophete et Apostoli perhibuerunt testimonium Christo. His omnibus testimoniis preponit testimonium operum suorum. Quia et per illos nonnisi Deus perhibuit testimonium Filio suo. Sed perhibet alio modo Deus testimonium Filio suo: per ipsum Filium suum indicat Deus Filium, indicat se per Filium. Ad hunc si potuerit homo peruenire, nec lucernis indigebit, et uere fodiendo altius, edificium perducet ad petram.

5. Facilis est ergo, fratres, hodierna lectio: sed propter hesternum debitum , recordamini quid reposcere debeatis, si forte aliquo modo seruata pietate et salubri humilitate, extendamus nos non aduersus Deum, sed ad Deum; et leuemus ad eum animam nostram, effundentes eam super nos, sicut ille in Psalmo, cui dicebatur, Ubi est Deus tuus? Hec, inquit, meditatus sum, et effudi super me animam meam . Leuemus ergo animam ad Deum, non contra Deum; quia et hoc dictum est, Ad te, Domine, leuaui animam meam . Et leuemus adiuuante ipso; nam grauis est. Unde autem grauis est? Quia corpus quod corrumpitur, aggrauat animam, et deprimit terrena inhabitatio sensum multa cogitantem . Ne forte ergo possimus sensum nostrum a multis colligere ad unum, et euulsum a multis releuare ad unum , et contingamus ex aliqua parte, quomodo uerbum Dei unicus Patri, ceternus et equalis Patri, non faciat nisi quod uiderit Patrem facientem, cum tamen Pater ipse non faciat aliquid nisi per Filium uidentem. uidetur mihi quoniam Dominus iehsu in hoc loco magnum quiddam insinuare uolens intentis, et infundere capacibus, incapaces autem excitare ad studium, ut nondum intelligentes bene uiuendo capaces fiant, insinuauit nobis animam humanam et mentem rationalem, que inest homini, non inest pecori, non uegetari, non beatificari, non illuminari, nisi ab ipsa substantia Dei: eamque animam facere aliquid per corpus et de corpore, atque habere subiectum corpus, et per corporalia mulceri posse sensus corporis uel offendi, et propter hoc, id est propter consortium quoddam anime et corporis in hac uita atque complexu, delectari animam lenitis, uel contristari offensis corporis sensibus; beatitudinem tamen eius qua fit beata ipsa anima, non fieri nisi participatione illius  uite semper uiue, incommutabilis, eterneque substantie, que Deus est: ut quomodo anima que inferior Deo est, id quod ipsa inferius est, hoc est corpus, facit uiuere; sic eamdem animam non faciat beate uiuere, nisi quod ipsa anima est superius. Superior enim anima quam corpus, et superior quam anima Deus. Prestat aliquid inferiori, prestatur illi a superiore. Seruiat Domino suo, ne conculcetur a seruo suo. Hec est, fratres mei, religio christiana, que predicatur per totum mundum, horrentibus inimicis; et ubi uincuntur, murmurantibus; ubi preualent, seuientibus. Hec est religio christiana, ut colatur unus Deus, non multi dii; quia non facit animam beatam nisi unus Deus. Participatione Dei fit beata. Non participatione sancte anime fit beata infirma anima, nec participatione angeli fit beata sancta anima: sed si querit beata esse infirma anima, querat unde beata sit sancta anima. Non enim beatus efficeris ex angelo tu; sed unde angelus, inde et tu.

6. His premissis atque firmissime constitutis, animam rationalem non beatificari nisi a Deo, corpus non uegetari nisi per animam, atque esse quamdam medietatem inter Deum et corpus, animam; intendite et recolite mecum, non hodiernam, de qua sufficienter locuti sumus, sed hesternam lectionem, quam ecce iam triduo uersamus atque tractamus, et pro uiribus fodimus, donec ad petram perueniamus. uerbum Christus, uerbum Dei Christus apud Deum, uerbum Christus et Deus uerbum, Christus et Deus et uerbum unus Deus. Illuc perge, anima, contemptis ceteris, uel etiam transcensis; illuc perge. Nihil potentius ista creatura, que mens dicitur rationalis, nichil hac creatura sublimius: quidquid supra istam est, iam Creator est. Dicebam autem quia uerbum Christus, et uerbum Dei Christus, et Deus uerbum Christus; sed non tantum uerbum Christus, quia uerbum caro factum est, et habitauit in nobis : ergo et uerbum et caro Christus. Cum enim in forma Dei esset, non rapinam arbitratus est esse equalis Deo. Et quid nos in imo, qui non poteramus infirmi et humi repentes attingere Deum, numquid relinquendi eramus? Absit. Semetipsum exinaniuit formam serui accipiens . Non ergo formam Dei amittens. Factus est ergo homo qui erat Deus, accipiendo quod non erat, non amittendo quod erat: ita factus est homo Deus. Ibi habes aliquid propter infirmitatem tuam, ibi habes aliud propter perfectionem tuam. Erigat te Christus per id quod homo est, ducat te per id quod Deus homo est, perducat te ad id quod Deus est. Et tota predicatio dispensatioque per Christum hec est, fratres, et alia non est, ut resurgant anime, resurgant et corpora. Utrumque quippe mortuum erat; corpus ex infirmitate, anima ex iniquitate. Quia utrumque mortuum erat, resurgat utrumque. Quid utrumque? Anima et corpus. Per quid ergo anima, nisi per Deum Christum? Per quid corpus, nisi per hominem Christum? Erat enim et in Christo anima humana, tota anima: non irrationale tantum anime, sed etiam rationale quod mens dicitur. Fuerunt enim quidam heretici, et  pulsi sunt ab Ecclesia, qui putarent non habere mentem rationalem corpus Christi, sed quasi animam belluinam  : excepta quippe rationali mente, uita belluina est. Sed quia expulsi sunt, et ueritate expulsi sunt; accipe totum Christum, uerbum, mentem rationalem, et carnem. Hoc totum Christus est. Resurgat anima tua ab iniquitate per id quod Deus est, resurgat corpus tuum a corruptione per id quod homo est. Proinde, karissimi, audite magnam lectionis huius, quantum mihi uidetur, profunditatem; et uidete quemadmodum loquatur hic Christus, nichil aliud quam quare uenerit Christus, ut resurgant anime ab iniquitate, resurgant corpora a corruptione. Iam dixi anime per quid resurgant, per ipsam substantiam Dei; corpora per quid resurgant, per dispensationem humanam Domini nostri Iesu Christi.

7. Amen, amen dico uobis, non potest a se Filius facere quidquam, nisi quod uiderit Patrem facientem: quecumque enim ille fecerit, hec et Filius similiter facit. Celum, terram, mare, que in celo, que in terra, que in mari, uisibilia, inuisibilia, animalia in terris, fruteta in agris, natantia in aquis, in ere uolantia, in celo lucentia; preter hec omnia, Angelos, uirtutes, Sedes, Dominationes, Principatus, Potestates: omnia per ipsum facta sunt . Numquid Deus omnia hec fecit, et demonstrauit ea facta Filio, ut et ipse faceret alterum mundum his omnibus plenum? Non utique. Sed quid? Quecumque enim ille fecerit, hec, non alia, sed hec et Filius, nec dissimiliter, sed similiter facit. Pater enim diligit Filium, et omnia demonstrat ei que ipse facit. Demonstrat Pater Filio ut anime suscitentur, quia per Patrem et Filium anime suscitantur: nec possunt uiuere anime, nisi earum uita sit Deus. Si ergo non possunt uiuere anime, nisi earum uita sit Deus, sicut ipse sunt uita corporum; quod demonstrat Pater Filio, id est quod facit, per Filium facit. Non enim faciendo demonstrat Filio, sed demonstrando facit per Filium. uidet enim Filius Patrem demonstrantem antequam aliquid fiat, et ex demonstratione Patris et uisione Filii fit quod fit a Patre per Filium. Sic anime suscitantur, si potuerint uidere istam unitatis coniunctionem, Patrem demonstrantem, Filium uidentem, et per Patris demonstrationem et Filii uisionem fieri creaturam: atque id fieri per Patris demonstrationem et Filii uisionem, quod nec Pater sit nec Filius, sed infra Patrem et Filium, quidquid fit a Patre per Filium. Quis hoc uidet?

8. Ecce iterum ad carnales sensus, ecce rursus humiliamus nos, et descendimus ad uos, si tamen aliquid aliquando ascenderamus a uobis. uis demonstrare aliquid filio tuo, ut faciat quod facis: facturus es tu, et sic demonstraturus. Quod igitur facturus es ut demonstres filio, non utique facis per filium: sed tu solus facis quod ipse factum uideat, et aliud tale similiter faciat. Non est hoc ibi: quid pergis ad similitudinem tuam, et deles in te similitudinem Dei? Ibi omnino non est hoc. Inueni aliquid, quomodo demonstres filio tuo quod facis, antequam facis; ut cum demonstraueris,  per filium facias hoc quod facis. Iam forte quasi occurrit tibi: Ecce, inquis, cogito facere domum, et uolo ut per filium meum fabricetur: antequam eam ipse fabricem, ostendo filio meo quod facere uolo; et facit ipse, atque ego per ipsum, cui ostendi uoluntatem meam. Recessisti quidem a pristina similitudine, sed adhuc iaces in magna dissimilitudine. Ecce enim antequam facias domum, indicas filio tuo, et demonstras quid facere uelis; ut te demonstrante antequam facias, faciat ipse quod demonstraueris, et tu per ipsum: sed uerba dicturus es filio tuo, inter te et ipsum uerba cursura sunt; et inter demonstrantem et uidentem, uel loquentem et audientem sonus articulatus uolat, qui non est quod tu, non est quod ipse. Sonus quippe ille qui exit de ore tuo, et uerberato ere tangit aurem filii tui, et impleto sensu audiendi perducit ad cor cogitationem tuam; sonus ergo ille, non est ipse tu, non est ipse filius tuus. Signum datum est ab animo tuo animo filii tui, quod signum non sit nec animus tuus, nec animus filii tui, sed aliud aliquid. Itane putamus Patrem locutum esse cum Filio? Fuerunt uerba inter Deum et uerbum? quomodo istud est? An quidquid uellet Pater dicere Filio, si uerbo uellet dicere, ipse Filius est uerbum Patris [1 1Kb] , numquid per uerbum loqueretur ad uerbum? An quia Filius magnum uerbum, minora uerba cursura erant inter Patrem et Filium? Sonus aliquis et quasi creatura quedam temporalis atque uolatica, exitura erat ex ore Patris, et percussura aurem Filii? Numquid habet Deus corpus, ut quasi ex eius labiis hoc procedat; et habet aures corporis uerbum, in quas sonus ueniat? Remoue omnia corporalia, simplicitatem uide, si simplex es. Quomodo autem eris simplex? Si te non mundo implicaueris, sed ex mundo explicaueris: explicando enim te simplex eris. Et uide si potes quod dico, aut si non potes, crede quod non uides. Dicis filio tuo, uerbo dicis; uerbum quod sonat, nec tu es, nec filius tuus.

9. Habeo, inquis, aliud quo ostendam: ita enim est eruditus filius meus, ut nec loquente me audiat, sed nutu ostendo ei quod faciat. Ecce nutu ostende quod uis, certe animus tuus uult ostendere quod in se habet. Unde facis nutum? De corpore, scilicet, labiis, uultu, superciliis, oculis, manibus. Hec omnia non sunt quod animus tuus; etiam ista media sunt: intellectum est aliquid per hec signa, que non sunt quod animus tuus, nec quod animus filii tui: sed hoc totum quod corpore agis, infra animum tuum est, et infra animum filii tui; nec potest cognoscere animum tuum filius tuus, nisi dederis ei signa de corpore. Quid igitur facio? Non est hoc ibi, simplicitas ibi est. Pater ostendit Filio quod facit, et ostendendo Filium gignit. uideo quid dixerim: sed quia uideo et quibus dixerim, fiat in uobis intellectus iste  quandoque. Nuncsi non potestis comprehendere quid sit Deus, uel hoc comprehendite quid non sit Deus: multum profeceritis, si non aliud quam est, de Deo senseritis. Nondum potes peruenire ad quid sit, perueni ad quid non sit. Non est Deus corpus, non terra, non celum, non luna, non sol, non stelle, non corporalia ista. Si enim non celestia, quanto minus terrena? Tolle omne corpus. Adhuc audi aliud: non est Deus mutabilis spiritus. Nam fateor, et fatendum est, quia Euangelium loquitur, Deus spiritus est. Sed transi omnem mutabilem spiritum, transi spiritum qui modo scit, modo nescit, modo meminit, et obliuiscitur; uult quod nolebat, non uult quod uolebat; siue patiatur iam istas mutabilitates, siue pati possit: transi hec omnia. Non inuenis in Deo aliquid mutabilitatis, non aliquid quod aliter nunc sit, aliter paulo ante fuerit. Nam ubi inuenis aliter et aliter, facta est ibi quedam mors: mors enim est, non esse quod fuit. Immortalis dicitur anima: est quidem, quia uiuit semper anima, et est in illa quedam uita permanens, sed mutabilis uita. Secundum mutabilitatem uite huius et mortalis dici potest: quia si uiuebat sapienter, et desipit, mortua est in deterius; si uiuebat insipienter, et sapit, mortua est in melius. Nam esse mortem in deterius, esse mortem in melius Scriptura nos docet. Utique in deterius mortui erant, de quibus dicitur, Sine mortuos, sepeliant mortuos suos ; et, Surge, qui dormis, et exsurge a mortuis, et illuminabit te Christus ; et de hac lectione, Quando mortui audient, et qui audierint uiuent. In deterius mortui erant, ideo reuiuiscunt. Reuiuiscendo moriuntur in melius, quia et reuiuiscendo non erunt quod erant: non esse autem quod erat, mors est. Sed forte, si in melius est, non appellatur mors? Appellauit illam mortem Apostolus: Si autem mortui estis cum Christo ab elementis huius mundi, quid adhuc uelut uiuentes de hoc mundo decernitis ? et iterum, Mortui enim estis, et uita uestra abscondita est cum Christo in Deo . Mori nos uult ut uiuamus, quia uiximus ut moreremur. Quidquid ergo et a meliore in deterius, et a deteriore in melius moritur, non est hoc Deus: quia neque in melius ire potest summa bonitas, neque in deterius uera eternitas. uera enim eternitas est, ubi temporis nichil est. Erat autem modo hoc, et modo illud? iam tempus admissum est, eternum non est. Nam ut noueritis quia non sic Deus quomodo anima: certe immortalis est anima; quid ergo est quod ait Apostolus de Deo, Qui solus habet immortalitatem ; nisi quia hoc aperte dixit, Solus habet incommutabilitatem, quia solus habet ueram eternitatem? Ergo ibi nulla mutabilitas.

10. Agnosce in te aliquid, quod uolo dicere, intus, intus in te; non in te quasi in corpore tuo, nam et ibi potest dici in te. In te est enim sanitas, in te quelibet etas, sed secundum corpus; in te est manus, pes tuus: sed aliud est in te intus, aliud in te tanquam in ueste tua. Sed relinque foris et uestem tuam et carnem tuam, descende in te, adi secretarium tuum,  mentem tuam, et ibi uide quod uolo dicere, si potueris. Si enim tu ipse a te longe es, Deo propinquare unde potes? Dicebam de Deo; et intellecturum te arbitrabaris: de anima dico, de te dico; intellige, ibi te probabo. Non enim ualde longe pergo in exempla, quando de mente tua uolo aliquam similitudinem dare ad Deum tuum; quia utique non in corpore, sed in ipsa mente factus est homo ad imaginem Dei. In similitudine sua Deum queramus, in imagine sua Creatorem agnoscamus. Ibi intus, si potuerimus, inueniamus hoc quod dicimus; quomodo demonstret Pater Filio, et Filius uideat quod demonstrat Pater, antequam fiat aliquid a Patre per Filium. Sed cum dixero et intellexeris, nec sic putes iam illud aliquid tale esse, ut serues ibi pietatem, quam uolo a te seruari, et precipue moneo: id est, ut si non uales comprehendere Deus quid sit, parum non tibi putes esse scire quid non sit.

11. Ecce in mente tua uideo aliqua duo, memoriam tuam et cogitationem tuam, id est, quasi aciem quamdam et obtutum anime tue. uides aliquid, et per oculos percipis, et commendas memorie: ibi est intus quod memorie commendasti, in abdito reconditum quasi in horreo, quasi in thesauro, quasi in secretario quodam et penetrali interiore. Cogitas aliunde, intentio tua alibi est; illud quod uidisti in memoria tua est, et non uidetur a te, quia cogitatio tua in aliud intenditur. Modo probo, scientibus loquor: Carthaginem nomino, omnes modo intus quicumque eam nostis, uidistis Carthaginem. Numquid tot sunt Carthagines quot anime uestre? Omnes uidistis per nomen hoc: per quatuor has syllabas notas uobis, erumpentes ex ore meo, tacte sunt aures uestre, tactus est sensus anime per corpus, et ab alia intentione reflexus est animus ad id quod ibi erat, et uidit Carthaginem. Numquid tunc est ibi Carthago facta? Iam ibi erat, sed latebat. Quare ibi latebat? Quia animus tuus in aliud attendebat: cum uero reflexa est cogitatio tua ad id quod erat in memoria, inde formata est, et uisio quedam animi facta est. Antea non erat uisio, sed erat memoria: reflexa cogitatione ad memoriam, facta est uisio. Demonstrauit ergo memoria tua cogitationi tue Carthaginem, et quod in illa erat antequam intenderes, conuerse ad se intentioni cogitationis ostendit. Ecce facta est a memoria demonstratio, facta est in cogitatione uisio; et nulla uerba in medio cucurrerunt, nullum ex corpore signum datum est; nec innuisti, nec scripsisti, nec sonuisti; et tamen cogitatio uidit quod memoria demonstrauit. Eiusdem autem substantie est, et que demonstrauit, et cui demonstrauit. Sed Carthaginem ut haberet memoria tua, per oculos hausta est imago hec: uidisti enim quod in memoria reconderes. Sic arborem quam meministi uidisti, sic montem, sic fluuium, sic amici faciem, sic inimici, sic patris, matris, fratris, sororis, filii, uicini; sic litterarum in codice conscriptarum, sic ipsius codicis, sic huius basilice: omnia ista uidisti, et uisa quia iam erant, memorie commendasti; et tanquam posuisti illic que  uideres cogitando cum uelles, etiam cum ab istis corporis oculis abfuissent. uidisti enim Carthaginem cum esses Carthagini, accepit speciem per oculos anima tua; hec species recondita est in memoria tua, et seruasti aliquid intus homo apud Carthaginem constitutus, quod posses apud te uidere etiam cum ibi non esses. Hec omnia forinsecus accepisti. Pater que demonstrat Filio, non accipit extrinsecus: intus totum agitur; quia nichil creaturarum esset extrinsecus, nisi hoc Pater fecisset per Filium. Creatura omnis a Deo facta est; antequam fieret non erat. Non ergo facta uisa est et retenta memoriter, ut eam Pater Filio tanquam memoria cogitationi monstraret: sed faciendam Pater monstrauit, faciendam Filius uidit, et eam Pater demonstrando fecit, quia per Filium uidentem fecit. Et ideo mouere non debet, quia dictum est, nisi quod uiderit Patrem facientem: non dictum est, demonstrantem. Per hoc enim significatum est, id esse Patri facere, quod est demonstrare; ut ex hoc intelligatur per Filium uidentem omnia facere. Nec illa demonstratio, nec illa uisio temporalis est. Quia enim per Filium fiunt omnia tempora, non utique aliquo tempore possent ei demonstrari facienda. Sic autem demonstratio Patris Filii uisionem gignit, quemadmodum Pater Filium gignit. Demonstratio quippe generat uisionem, non uisio demonstrationem. Quod si purius et perfectius intueri ualeremus, fortasse inueniremus nec aliud esse Patrem, aliud eius demonstrationem; nec aliud Filium, aliud eius uisionem. Sed si uix hoc cepimus, uix explicare potuimus, quomodo memoria quod cepit extrinsecus, ostendat cogitationi; quanto minus capere aut explicare poterimus, quomodo Pater Deus demonstrat Filio quod non habet aliunde, uel quod non est aliud quam ipse? Paruuli sumus; loquor uobis quid non sit Deus, non ostendo quid sit: ergo ut capiamus quid sit, quid faciemus? Numquid a me, numquid per me poteritis? Dicam hoc paruulis, et uobis et mihi: est per quem possimus; modo cantauimus, modo audiuimus, Iacta in Dominum curam tuam, et ipse te enutriet . Ideo enim non potes, o homo, quia paruulus es: si paruulus es, nutriendus es: nutritus, grandis eris; et quod paruulus non poteras, grandis uidebis: sed ut nutriaris, Iacta in Dominum curam tuam, et ipse te enutriet

12. Modo ergo percurramus breuiter que restant, et uidete hic que commendaui, quomodo Dominus insinuet. Pater diligit Filium, et omnia demonstrat ei que ipse facit. Ipse suscitat animas, sed per Filium, ut fruantur anime suscitate substantia Dei, hoc est Patris et Filii. Et maiora his demonstrabit ei opera. Quibus maiora? Sanitatibus corporum. Iam et antea tractauimus , nec immorari debemus. Maior est enim resurrectio corporis in eternum, quam hec que ad tempus facta est in illo languido sanitas corporis. Et maiora his demonstrabit ei opera, ut uos miremini. Demonstrabit, quasi temporaliter: ergo quasi homini facto in tempore, quia uerbum Deus non est factus,  per quem omnia facta sunt tempora: sed homo factus Christus in tempore. Apparet quo Consule, quo die conceptum de Spiritu sancto uirgo Maria peperit Christum: ergo homo factus est in tempore, per quem Deum facta sunt tempora. Ideo tanquam in tempore demonstrabit ei opera maiora, id est, resurrectionem corporum, ut uos miremini factam per Filium resurrectionem corporum.

13. Deinde redit ad illam resurrectionem animarum: Sicut enim Pater suscitat mortuos et uiuificat, sic et Filius quos uult uiuificat, sed secundum spiritum. uiuificat Pater, uiuificat Filius; quos uult Pater, quos uult Filius: sed ipsos Pater quos Filius; quia omnia per ipsum facta sunt. Sicut enim Pater suscitat mortuos et uiuificat, sic et Filius quos uult uiuificat. De resurrectione animarum dictum est hoc: quid de resurrectione corporum? Redit, et dicit, Neque enim Pater iudicat quemquam, sed omne iudicium dedit Filio. Resurrectio animarum fit per substantiam Patris et Filii eternam et incommutabilem: resurrectio uero corporum fit per dispensationem humanitatis Filii temporalem, non Patri ceternam. Ideo cum commemoraret iudicium, ubi fieret resurrectio corporum, Non enim Pater, inquit, iudicat quemquam, sed omne iudicium dedit Filio: de resurrectione autem animarum, Sicut Pater suscitat mortuos et uiuificat, sic et Filius quos uult uiuificat. Illud ergo simul Pater et Filius: hoc autem de resurrectione corporum, Non iudicat Pater quemquam, sed omne iudicium dedit Filio. Ut omnes honorificent Filium, sicut honorificant Patrem. Hoc redditum est resurrectioni animarum. Ut omnes honorificent Filium. Quomodo? Sicut honorificant Patrem. Animarum enim resurrectionem sic operatur Filius, quomodo Pater: sic uiuificat Filius, quomodo Pater. Ergo in animarum resurrectione omnes honorificent Filium, sicut honorificant Patrem. Quid de honorificatione propter resurrectionem corporis? Qui non honorificat Filium, non honorificat Patrem qui misit illum. Non dixit, sicut; sed, honorificat, et honorificat. Honoratur enim homo Christus, sed non sicut Pater Deus. Quare? Quia secundum hoc dixit, Pater maior me est . Quando autem honorificatur Filius, sicut honorificatur Pater? Cum in principio erat uerbum, et uerbum erat apud Deum, et omnia per ipsum facta sunt . Et ideo in hac honorificatione secunda quid ait? Qui non honorificat Filium, nec honorificat Patrem qui misit illum. Non est missus Filius, nisi quia factus est homo.

14. Amen, amen dico uobis. Iterum redit ad resurrectionem animarum, ut assidue dicentem capiamus: quia uelut uolantem sermonem sequi non poteramus; ecce immoratur nobiscum sermo Dei, ecce quasi habitat cum infirmitatibus nostris: redit rursum ad commendationem resurrectionis animarum. Amen, amen dico uobis, quia qui uerbum meum audit, et credit ei qui me misit, habet uitam eternam: sed tanquam ex Patre. Quia qui uerbum meum audit, et credit ei qui misit me, ex Patre habet uitam eternam, credendo in eum  qui misit illum. Et in iudicium non ueniet, sed transiit a morte ad uitam: sed ex Patre uiuificatur, cui credit. Quid, tu non uiuificas? uide quia et Filius quos uult uiuificat. Amen, amen dico uobis, quia uenit hora, quando mortui audient uocem Filii Dei, et qui audierint uiuent. Hic non dixit, Credent ei qui misit me, et ideo uiuent; sed audiendo uocem Filii Dei, qui audierint, hoc est obaudierint Filio Dei, uiuent. Ergo et ex Patre uiuent, cum credent Patri; et ex Filio uiuent, cum audient uocem Filii Dei. Quare et ex Patre uiuent et ex Filio uiuent? Sicut enim habet Pater uitam in semetipso, sic dedit Filio habere uitam in semetipso.

15. Impleuit de resurrectione animarum; restat euidentius dicere de resurrectione corporum. Et potestatem dedit ei et iudicium facere: non solum animas per fidem et sapientiam suscitare, sed et iudicium facere. Quare autem hec? Quia filius hominis est. Facit ergo aliquid Pater per Filium hominis, quod non facit ex substantia sua cui equalis est Filius; sicut ipsum nasci, sicut ipsum crucifigi, sicut ipsum mori, sicut ipsum resurgere: non enim aliquid horum Patri contigit. Sic et resuscitationem corporum. Nam resuscitationem animarum ex substantia sua Pater facit per substantiam Filii [1 1Kb] , qua illi equalis est; anime quippe fiunt participes illius incommutabilis lucis, non corpora: resuscitationem autem corporum Pater facit per filium hominis. Et potestatem enim dedit ei et iudicium facere, quia filius hominis est: secundum illud quod supra dixit, Neque enim Pater iudicat quemquam. Et ut ostendat quia de resurrectione corporum hoc dixit: Nolite mirari hoc, quia uenit hora. Non nunc est, sed uenit hora, in qua omnes qui in monumentis sunt , audient uocem eius et procedent. Et ubi? In iudicium: Qui bene fecerunt, in resurrectionem uite; qui male egerunt, in resurrectionem iudicii. Et tu hoc facis solus, quia omne iudicium Filio Pater dedit, et non iudicat quemquam? Ego, inquit, facio. Sed quomodo facis? Non possum a me facere quidquam: sicut audio iudico, et iudicium meum iustum est. Cum ageretur de resurrectione animarum, non dicebat, Audio; sed, uideo. Audio enim, tanquam precipientis Patris imperium. Iam ergo sicut homo, sicut quo maior est Pater; iam ex forma serui, non ex forma Dei, sicut audio, iudico; et iudicium meum iustum est. Unde est iudicium iustum hominis? Fratres mei, attendite: Quia non quero uoluntatem meam, sed uoluntatem eius qui misit me.



TRACTATUS XXIu. Ab eo quod scriptum est, Post hec abiit iehsu trans mare Galilee, quod est Tiberiadis; usque ad id, Hic est uere propheta qui uenit in mundum. Cap. uI, u\. 1-14.

1. Miracula que fecit Dominus noster iehsu Christus, sunt quidem diuina opera, et ad intelligendum  Deum de uisibilibus admonent humanam mentem. Quia enim ille non est talis substantia que uideri oculis possit, et miracula eius quibus totum mundum regit uniuersamque creaturam administrat, assiduitate uiluerunt, ita ut pene nemo dignetur attendere opera Dei mira et stupenda in quolibet seminis grano; secundum ipsam suam misericordiam seruauit sibi quedam, que faceret opportuno tempore preter usitatum cursum ordinemque nature, ut non maiora, sed insolita uidendo stuperent, quibus quotidiana uiluerant. Maius enim miraculum est gubernatio totius mundi, quam saturatio quinque millium hominum de quinque panibus: et tamen hec nemo miratur: illud mirantur homines non quia maius est, sed quia rarum est. Quis enim et nunc pascit uniuersum mundum, nisi ille qui de paucis granis segetes creat? Fecit ergo quomodo Deus. Unde enim multiplicat de paucis granis segetes, inde in manibus suis multiplicauit quinque panes. Potestas enim erat in manibus Christi: panes autem illi quinque, quasi semina erant, non quidem terre mandata, sed ab eo qui terram fecit multiplicata. Hoc ergo admotum est sensibus, quo erigeretur mens, et exhibitum oculis ubi exerceretur intellectus, ut inuisibilem Deum per uisibilia opera miraremur, et erecti ad fidem et purgati per fidem, etiam ipsum inuisibiliter uidere cuperemus, quem de rebus uisibilibus inuisibilem nosceremus.

2. Nec tamen sufficit hec intueri in miraculis Christi. Interrogemus ipsa miracula, quid nobis loquantur de Christo: habent enim si intelligantur, linguam suam. Nam quia ipse Christus uerbum Dei est, etiam factum uerbi, uerbum nobis est. Hoc ergo miraculum, sicut audiuimus quam magnum sit, queramus etiam quam profundum sit: non tantum eius superficie delectemur, sed etiam altitudinem perscrutemur. Habet enim aliquid intus, hoc quod miramur foris. uidimus, spectauimus magnum quiddam, preclarum quiddam, et omnino diuinum, quod fieri nisi a Deo non possit: laudauimus de facto factorem. Sed quemadmodum si litteras pulchras alicubi inspiceremus, non nobis sufficeret laudare scriptoris articulum, quoniam eas pariles, equales decorasque fecit, nisi etiam legeremus quid nobis per illas indicauerit: ita factum hoc qui tantum inspicit, defectatur pulchritudine facti ut admiretur artificem; qui autem intelligit, quasi legit. Aliter enim uidetur pictura, aliter uidentur littere. Picturam cum uideris, hoc est totum uidisse, laudasse: litteras cum uideris, non hoc est totum; quoniam commoneris et legere. Etenim dicis, cum uideris litteras, si forte non eas nosti legere, Quid putamus esse quod hic scriptum est? Interrogas quid sit, cum iam uideas aliquid. Aliud tibi demonstraturus est, a quo queris agnoscere quod uidisti. Alios ille oculos habet, alios tu. Nonne similiter apices uidetis? Sed non similiter signa cognoscitis. Tu ergo uides et laudas: ille uidet, laudat, legit et intelligit. Quia ergo uidimus, quia laudauimus, legamus et intelligamus.

3. Dominus in monte: multo magis intelligamus  quia Dominus in monte uerbum est in alto. Proinde non quasi humiliter iacet quod in monte factum est; nec transeunter pretereundum est, sed suspiciendum. Turbas uidit, esurientes agnouit, misericorditer pauit: non solum pro bonitate, uerum etiam pro potestate. Quid enim sola prodesset bonitas, ubi non erat panis, unde turba esuriens pasceretur? Nisi bonitati adesset potestas, ieiuna illa turba et esuriens remaneret. Denique et discipuli qui erant cum Domino in fame, et ipsi turbas uolebant pascere, ut non remanerent inanes, sed unde pascerent non habebant. Interrogauit Dominus unde emerentur panes ad turbas pascendas. Et ait Scriptura, Hoc autem dicebat tentans eum: discipulum scilicet Philippum, quem interrogauerat. Ipse enim sciebat quid esset facturus. Cui ergo bono tentabat, nisi quia ignorantiam discipuli demonstrabat? Et forte in demonstratione ignorantie discipuli aliquid significauit. Apparebit ergo, cum ipsum sacramentum de quinque panibus ceperit nobis loqui, et quid significet indicare: ibi enim uidebimus quare Dominus in hoc facto ignorantiam discipuli uoluit interrogando quod sciebat, ostendere. Nam interrogamus aliquando quod nescimus, audire uolentes ut discamus; aliquando interrogamus quod scimus, scire uolentes utrum et ille sciat quem interrogamus: utrumque hoc nouerat Dominus; et quod interrogabat sciebat, quid enim esset facturus ipse nouerat; et hoc nescire Philippum sciebat similiter. Quare itaque interrogabat, nisi quia illius ignorantiam demonstrabat? Et hoc quare fecerit, ut dixi, postea intelligemus.

4. Andreas ait: Est hic puer quidam qui habet quinque panes, et duos pisces; sed hec quid sunt ad tantos? Cum dixisset Philippus interrogatus, ducentorum denariorum panes non sufficere, quibus tanta illa turba reficeretur, erat ibi quidam puer portans quinque panes hordeaceos et duos pisces. Et ait iehsu: Facite homines discumbere. Erat autem ibi fenum multum, et discubuerunt ferme quinque millia hominum. Accepit autem Dominus iehsu panes, gratias egit, iussit, fracti sunt panes, positi ante discumbentes. Non iam quinque panes, sed quod adiecerat, qui creauerat quod auctum erat. Et de piscibus quantum sufficiebat. Parum est turbam illam fuisse satiatam, etiam fragmenta resederunt: et ipsa colligi iussa sunt, ne perirent; et impleuerunt duodecim cophinos fragmentorum.

5. Breuiter ut curramus, quinque panes intelliguntur quinque libri Moysi: merito non triticei, sed hordeacei; quia ad uetus Testamentum pertinent. Nostis autem hordeum ita creatum, ut ad medullam eius uix perueniatur: uestitur enim eadem medulla tegmine palee, et ipsa palea tenax et inherens, ut cum labore exuatur. Talis est littera ueteris Testamenti, uestita tegminibus carnalium sacramentorum: sed si ad eius medullam perueniatur, pascit et satiat. Ferebat ergo puer quidam quinque panes et duos pisces. Si queramus quis fuerit puer iste, forte populus Isrel erat: sensu puerili portabat, nec manducabat.  Illa enim que portabat, clausa onerabant, aperta pascebant. Duo autem pisces, uidentur nobis significare duas illas in ueteri Testamento sublimes personas, que ungebantur ad populum sanctificandum et regendum, sacerdotis et regis. Et ipse in mysterio uenit aliquando, qui per illas significabatur: uenit aliquando qui per medullam hordei ostendebatur, per paleam uero hordei occultabatur. uenit ipse unus utramque personam in se portans, sacerdotis et regis: sacerdotis per uictimam, quam seipsum obtulit pro nobis Deo; regis, quia regimur ab eo: et aperiuntur que clausa portabantur. Gratias illi; impleuit per se quod per uetus Testamentum promittebatur. Et frangi iussit panes: frangendo multiplicati sunt. Nihil uerius. Quinque enim illi libri Moysi, quam multos libros, cum exponuntur, tanquam frangendo, id est disserendo, fecerunt? Sed quia in illo hordeo ignorantia primi populi tegebatur, de quo primo populo dictum est, Quamdiu legitur Moyses, uelamen supra corda eorum positum est : nondum enim ablatum erat uelamen, quia nondum uenerat Christus; nondum uelum templi fuerat illo in cruce pendente conscissum: quia ergo ignorantia populi erat in Lege, propterea illa Domini tentatio ignorantiam discipuli demonstrabat.

6. Nihil igitur uacat, omnia innuunt, sed intellectorem requirunt: nam et iste numerus pasti populi, populum significabat sub Lege constitutum. Cur enim quinque millia erant, nisi quia sub Lege erant, que Lex quinque libris Moysi explicatur? Unde et quinque illis porticibus languidi prodebantur, non sanabantur. Ille autem ibi curauit languidum , qui et hic turbas de quinque panibus pauit. Nam et super fenum discumbebant: carnaliter ergo sapiebant, et in carnalibus quiescebant. Omnis enim caro fenum . Que sunt autem illa fragmenta, nisi que populus non potuit manducare? Intelliguntur ergo quedam secretiora intelligentie, que multitudo non potest capere. Quid ergo restat, nisi ut secretiora intelligentie, que non potest capere multitudo, illis credantur qui idonei sunt et alios docere, sicut erant Apostoli? Unde duodecim cophini impleti sunt. Factum est hoc et mirabiliter, quia magnum factum est; et utiliter, quia spirituale factum est. Qui tunc uiderunt, admirati sunt: nos autem non miramur cum audimus. Factum est enim ut illi uiderent, scriptum est autem ut nos audiremus. Quod in illis oculi ualuerunt, hoc in nobis fides. Cernimus quippe animo, quod oculis non potuimus: et prelati sumus illis, quoniam de nobis dictum est, Beati qui non uident, et credunt . Addo autem quia forte et intelleximus quod illa turba non intellexit. Et uere nos pasti sumus, qui ad medullam hordei peruenire potuimus.

7. Denique homines illi qui uiderunt hoc, quid putauerunt? Illi, inquit, homines cum uidissent quod fecerat signum, dicebant, Quia hic est uere propheta. Forte adhuc ideo Christum prophetam putabant, quia super fenum discubuerant. Erat autem ille Dominus  Prophetarum, impletor Prophetarum, sanctificator Prophetarum, sed et propheta: nam et Moysi dictum est, Suscitabo eis prophetam similem tui. Similem secundum carnem, non secundum maiestatem. Et de ipso Christo illam Domini promissionem habere intellectum, aperte in Actibus Apostolorum exponitur et legitur . Et ipse Dominus de se ait, Non est propheta sine honore, nisi in patria sua . Propheta Dominus, et uerbum Dei Dominus, et nullus propheta sine uerbo Dei prophetat: cum Prophetis uerbum Dei, et propheta uerbum Dei. Meruerunt priora tempora Prophetas afflatos, et impletos uerbo Dei: meruimus nos prophetam ipsum uerbum Dei. Sic autem propheta Christus, Dominus Prophetarum; sicut angelus Christus, Dominus Angelorum. Nam et ipse dictus est magni consilii Angelus . uerumtamen alibi quid dicit propheta? Quia non legatus neque angelus, sed ipse ueniens saluos faciet eos : id est, ad saluos eos faciendos non mittet legatum, non mittet angelum, sed ueniet ipse. Quis ueniet? Ipse angelus. Certe non per angelum, nisi quia iste sic angelus, ut etiam Dominus Angelorum. Etenim Angeli latine nuntii sunt. Si Christus nichil annuntiaret, angelus non diceretur: si Christus nichil prophetaret, propheta non diceretur. Exhortatus est nos ad fidem, et ad capessendam uitam eternam: aliquid presens annuntiauit, aliquid futurum predixit: ex eo quod presens annuntiauit, angelus erat; ex eo quod futurum predixit, propheta erat: ex eo quod uerbum Dei caro factum est, et Angelorum et Prophetarum Dominus erat.



TRACTATUS XXu. Ab eo quod scriptum est, iehsu ergo cum cognouisset quod uenissent ut raperent eum; usque ad id, Et ego resuscitabo eum in nouissimo die. Cap. uI, u\. 15-44.

1. Hesternam ex Euangelio lectionem, ista est hodierna que sequitur, unde hodiernus sermo debetur. Facto illo miraculo, ubi quinque millia hominum de quinque panibus pauit iehsu, cum admirate essent turbe, et eum magnum Prophetam dicerent qui uenit in mundum, sequitur hoc: iehsu ergo cum cognouisset quia uenerant ut raperent eum, et facerent eum regem, fugit iterum in montem ipse solus. Datur ergo intelligi quod Dominus cum sederet in monte cum discipulis suis, et uideret turbas ad se uenientes, descenderat de monte, et circa inferiora loca turbas pauerat. Nam quomodo fieri potest ut rursus illuc fugeret, nisi ante de monte descenderet? Significat ergo aliquid, quod Dominus de alto descendit ad pascendas turbas. Pauit, et ascendit.

2. Quare autem ascendit, cum cognouisset quod eum uellent rapere et regem facere? Quid enim? non erat rex, qui timebat fieri rex? Erat omnino: nec talis rex qui ab hominibus fieret, sed talis qui hominibus regnum daret. Numquid forte et hic aliquid significat nobis iehsu, cuius facta uerba sunt? Ergo in hoc quod uoluerunt eum rapere et regem facere,  et propter hoc fugit in montem ipse solus, hoc in illo factum tacet, nichil loquitur, nichil significat? An forte hoc erat rapere eum, preuenire uelle tempus regni eius? Etenim uenerat modo, non iam regnare, quomodo regnaturus est in eo quod dicimus, Adueniat regnum tuum . Semper quidem ille cum Patre regnat secundum quod est Filius Dei, uerbum Dei, uerbum per quod facta sunt omnia. Predixerunt autem Prophete regnum eius, etiam secundum id quod homo factus est Christus, et fecit fideles suos Christianos. Erit ergo regnum Christianorum quod modo colligitur, quod modo comparatur, quod modo emitur sanguine Christi: erit aliquando manifestum regnum eius, quando aperta erit claritas sanctorum eius post iudicium ab eo factum; quod iudicium supra ipse dixit quod filius hominis facturus sit . De quo regno etiam Apostolus dixit: Cum tradiderit regnum Deo et Patri . Unde etiam ipse ait: uenite, benedicti Patris mei, percipite regnum quod uobis paratum est ab initio mundi . Discipuli autem et turbe credentes in eum, putauerunt illum sic uenisse ut iam regnaret: hoc est uelle rapere et regem facere, preuenire uelle tempus eius, quod ipse apud se occultabat, ut opportune proderet, et opportune in fine seculi declararet.

3. Nam ut noueritis quia regem cum uolebant facere, id est, anteuenire, et iam habere manifestum Christi regnum, quem primo oportebat iudicari, et deinde iudicare: ubi crucifixus est, et illi qui in eum sperabant, spem resurrectionis eius perdiderant, resurgens a mortuis inuenit inde duos cum desperatione sibi sermocinantes, et cum gemitu que gesta fuerant colloquentes; et apparens eis uelut incognitus, cum oculi eorum tenerentur ne ab eis agnosceretur, sermonem tractantibus miscuit: at illi narrantes ei unde sermocinarentur, dixerunt quia ille magnus propheta in factis et dictis occisus esset a principibus sacerdotum; Et nos, inquiunt, sperabamus quia ipse esset redempturus Isrel . Recte sperabatis, uerum sperabatis: in illo est redemptio Isrel. Sed quid festinatis? Rapere uultis. Illud etiam indicat nobis hunc sensum, quia cum ab eo quererent discipuli de fine, dixerunt ei: Si hoc in tempore presentaberis [1 1Kb] , et quando regnum Isrel? Iam enim esse cupiebant, iam uolebant; hoc est rapere uelle, et regem facere. Sed ait discipulis, quia adhuc solus ascensurus erat: Non, inquit, est uestrum scire tempora uel momenta [2 1Kb] , que Pater posuit in sua potestate: sed accipietis uirtutem ex alto, Spiritum sanctum superuenientem [3 1Kb] in uos, et eritis mihi testes in Ierusalem, et in omni Iudea et Samaria, et usque in fines  terre . uultis ut iam exhibeam regnum; prius colligam quod exhibeam: altitudinem amatis, et altitudinem adipiscemini; sed per humilitatem me sequimini. Sic de illo etiam predictum est, Et congregatio populorum circumdabit te, et propter hanc in altum regredere ; id est, ut circumdet te congregatio populorum, ut multos colligas, regredere in altum. Sic fecit; pauit, et ascendit.

4. Quare autem dictum est, fugit? Neque enim uere si nollet teneretur, si nollet raperetur, qui si nollet nec agnosceretur. Nam ut noueritis hoc mystice factum, non ex necessitate, sed ex significante dispositione, modo in consequenti uidebitis; quia eisdem turbis que eum querebant apparuit, et cum eis loquens multa eis dixit, multa de pane celesti disputauit: nonne cum ipsis de pane disputans erat, a quibus ne teneretur aufugerat? Non ergo et tunc poterat agere ut non ab eis comprehenderetur, quemadmodum postea quando cum eis loquebatur? Aliquid ergo significauit fugiendo. Quid est, fugit? Non potuit intelligi altitudo eius. Quidquid enim non intellexeris, Fugit me, dicis. Ergo fugit iterum in montem ipse solus. Primogenitus a mortuis  ascendens super omnes celos, et interpellans pro nobis .

5. Interea illo sursum posito solo sacerdote magno, : illo ergo sursum posito, discipuli in nauicula quid patiebantur? Nam illo in altis constituto, nauicula illa Ecclesiam presignabat. Si non hoc primo in Ecclesia intelligimus, quod illa nauicula patiebatur; non erant illa significantia, sed simpliciter transeuntia: si autem uidemus exprimi in Ecclesia ueritatem illarum significationum; manifestum est quia facta Christi genera sunt locutionum. Ut autem sero factum est, inquit, descenderunt discipuli eius ad mare: et cum ascendissent nauiculam, uenerunt trans mare in Capharnaum. Cito dixit finitum quod postea factum est. uenerunt trans mare in Capharnaum. Et redit, ut exponat quomodo uenerunt, quia per stagnum nauigantes transierunt. Et dum nauigarent ad eum locum quo eos uenisse iam dixit, recapitulando exponit quid acciderit: Tenebre iam facte erant, et non uenerat ad eos iehsu. Merito tenebre, quia lux non uenerat: Tenebre iam facte erant, et non uenerat ad eos iehsu. Quantum accedit finis mundi, crescunt errores, crebrescunt terrores, crescit iniquitas, crescit infidelitas: lux denique que caritas apud Ioannem ipsum euangelistam satis aperteque demonstratur, ita ut diceret, Qui odit fratrem suum, in tenebris est , creberrime exstinguitur: crescunt iste tenebre odiorum fraternorum, quotidie crescunt; et nondum uenit iehsu. Unde apparet quia crescunt? Quoniam abundabit iniquitas, refrigescet caritas multorum. Crescunt tenebre, et nondum uenit iehsu. Crescentibus tenebris, refrigescente caritate, abundante iniquitate, ipsi sunt fluctus nauem turbantes: tempestates et uenti, clamores  sunt maledicorum. Inde caritas refrigescit, inde fluctus augentur, et turbatur nauis.

6. uento magno flante mare exsurgebat. Tenebre crescebant, intelligentia minuebatur, iniquitas augebatur. Cum remigassent ergo quasi stadia uiginti quinque aut triginta. Interea ambulabant, promouebant, nec uenti illi et tempestates et fluctus et tenebre id agebant, ut uel nauis non promoueretur, uel soluta mergeretur: sed inter illa omnia mala ibat. Etenim quia abundauit iniquitas, et refrigescit caritas multorum, crescunt fluctus, augentur tenebre, seuit uentus: sed tamen nauis ambulat. Qui enim perseuerauerit usque in finem, hic saluus erit . Nec ipse stadiorum numerus contemnendus est. Neque enim uere posset nichil significare quod dictum est, Cum remigassent stadia uiginti quinque aut triginta, tunc ad eos uenit iehsu. Sufficeret uiginti quinque, sufficeret triginta, maxime quia estimantis erat, non affirmantis. Numquid periclitaretur ueritas in estimante, si diceret stadia ferme triginta, aut stadia ferme uiginti quinque? Sed ex uiginti quinque fecit triginta. Queramus numerum uigesimum quintum. Unde constat, unde fit? De quinario. Quinarius ille numerus ad Legem pertinet. Ipsi sunt quinque libri Moysi, ipse sunt quinque porticus ille languidos continentes, ipsi quinque panes quinque millia hominum pascentes. Ergo Legem significat numerus uigesimus quintus: quoniam quinque per quinque, id est, quinquies quini, faciunt uiginti quinque, quadratum quinarium. Sed huic Legi antequam Euangelium ueniret, deerat perfectio. Perfectio autem in senario numero comprehenditur. Propterea sex diebus Deus mundum perfecit , et quinque ipsa per sex multiplicantur, ut Lex per Euangelium adimpleatur, ut fiant sexies quini triginta. Ad eos ergo qui implent Legem, uenit iehsu. Et uenit, quomodo? Calcans fluctus; omnes tumores mundi sub pedibus habens, omnes celsitudines seculi premens. Hoc agitur quantum additur tempori, et quantum accedit etas seculi. Augentur in isto mundo tribulationes, augentur mala, augentur contritiones, exaggerantur hec omnia: iehsu transit, calcans fluctus.

7. Et tamen tante sunt tribulationes, ut etiam ipsi qui crediderunt in Iesum, et qui conantur perseuerare usque in finem, expauescant ne deficiant: Christo fluctus calcante, seculi ambitiones et altitudines deprimente, expauescit christianus. Nonne hec illi predicta sunt? Merito et Iesu in fluctibus ambulante, timuerunt: quomodo Christiani quamuis habentes spem in futuro seculo, quando uiderint deprimi altitudinem seculi huius, plerumque conturbantur de contritione rerum humanarum. Aperiunt Euangelium, aperiunt Scripturas; et inueniunt ibi ista omnia predicta; quia hoc Dominus facit. Deprimit celsitudines seculi, ut ab humilibus glorificetur. De quorum altitudine predictum est, Ciuitates firmissimas destrues; et, Inimici defecerunt framee in finem, et ciuitates destruxisti . Quid ergo timetis, Christiani? Christus loquitur: Ego sum, nolite timere. Quid hec  expauescitis? Quid timetis? Ego ista predixi, ego facio, necesse est ut fiant. Ego sum, nolite timere. uoluerunt ergo eum accipere in nauim, agnoscentes ac gaudentes, securi facti. Et statim fuit nauis ad terram in quam ibant. Factus est finis ad terram: de humido ad solidum, de turbato ad firmum, de itinere ad finem.

8. Altera die turba que stabat trans mare, unde illi uenerant, uidit quia nauicula non erat ibi nisi una, et quia non introisset cum discipulis suis in nauem, sed soli discipuli eius abiissent: alie uero superuenerunt naues a Tiberiade, iuxta locum ubi manducauerunt panem, gratias agentes Domino. Cum ergo uidissent turbe quia iehsu non esset ibi, neque discipuli eius, ascenderunt in nauiculas, et uenerunt Capharnaum querentes Iesum. Insinuatum tamen est illis tam magnum miraculum. uiderunt enim quod discipuli soli ascendissent in nauem, et quia alia nauis non ibi erat. uenerunt autem inde et naues iuxta locum illum ubi manducauerunt panem, in quibus eum turbe secute sunt. Cum discipulis ergo non ascenderat, alia nauis illic non erat: unde subito trans mare factus est iehsu, nisi quia super mare ambulauit, ut miraculum monstraret?

9. Et cum inuenissent eum turbe. Ecce presentat [1 1Kb] se turbis, a quibus se rapi timuerat, et in montem fugerat. Omnino confirmat et insinuat nobis in mysterio dicta esse illa omnia; et facta in magno sacramento, ut aliquid significarent. Ecce est ille qui in montem fugerat turbas: nonne cum ipsis turbis loquitur? Modo teneant, modo regem faciant. Et cum inuenissent eum trans mare, dixerunt ei: Rabbi, quando huc uenisti?

10. Ille post miraculi sacramentum, et sermonem infert, ut si fieri potest, qui pasti sunt, pascantur, et quorum satiauit panibus uentres, satiet et sermonibus mentes; sed si capiunt. Et si non capiunt, sumatur quod non capiunt [2 1Kb] , ne fragmenta pereant. Loquatur ergo, et audiamus. Respondit iehsu, et dixit: Amen, amen dico uobis, queritis me, non quia uidistis signa, sed quia manducastis ex panibus meis. Propter carnem me queritis, non propter spiritum. Quam multi non querunt Iesum, nisi ut illis faciat bene secundum tempus! Alius negotium habet, querit intercessionem clericorum; alius premitur a potentiore, fugit ad ecclesiam; alius pro se uult interueniri apud eum apud quem parum ualet: ille sic, ille sic; impletur quotidie talibus ecclesia. uix queritur iehsu propter Iesum. Queritis me, non quia uidistis signa, sed quia manducastis ex panibus meis. Operamini non cibum qui perit, sed qui permanet in uitam eternam. Queritis me propter aliud, querite me propter me. Seipsum enim insinuat istum cibum, quod in consequentibus illucescit. Quem Filius hominis dabit uobis. Exspectabas, credo, iterum panes manducare, iterum discumbere,  iterum saginari. Sed dixerat cibum non qui perit, sed qui permanet in uitam eternam: quomodo dictum fuerat mulieri illi Samaritane, Si scires qui petit a te bibere, tu forsitan postulasses ab eo, et daret tibi aquam uiuam: cum illa diceret, Unde tibi, quandoquidem non habes hauritorium, et puteus altus est? Samaritane respondit: Si scires qui a te petit bibere, tu petisses ab eo, et daret tibi aquam, unde qui biberit, amplius non sitiet: nam de hac aqua qui biberit, sitiet iterum. Et gauisa est illa, et uoluit accipere, quasi non passura sitim corporis, que labore hauriendi fatigabatur; et sic inter huiusmodi sermocinationes peruenit ad potum spiritualem : omnino isto modo et hic.

11. Hunc ergo cibum, non qui perit, sed qui permanet in uitam eternam, quem Filius hominis dabit uobis: hunc enim Pater signauit Deus. Istum filium hominis nolite sic accipere, quasi alios filios hominum, de quibus dictum est, Filii autem hominum in protectione alarum tuarum sperabunt . Iste filius hominis sequestratus quadam gratia Spiritus, et secundum carnem filius hominis, exceptus a numero hominum; filius hominis est. Iste filius hominis et Filius Dei est, iste homo etiam Deus est. Alio loco interrogans discipulos ait: Quem me dicunt esse homines Filium hominis? Et illi: Alii Ioannem, alii Eliam, alii Ieremiam, aut unum ex Prophetis. Et ille: uos uero quem me dicitis esse? Respondit Petrus: Tu es Christus Filius Dei uiui . Ille dixit se Filium hominis, et Petrus eum dixit Filium Dei uiui. Optime ille commemorabat quod misericorditer exhibuerat: ille commemorabat quod in claritate permanebat. uerbum Dei commendat humilitatem suam, homo agnoscit claritatem Domini sui. Et reuera, fratres, puto quia iustum est; humiliauit se propter nos, glorificemus illum nos: non enim filius hominis propter se est, sed propter nos. Ergo erat filius hominis illo modo, cum uerbum caro factum est, et habitauit in nobis . Ideo enim hunc Deus Pater signauit. Signare quid est, nisi proprium aliquid ponere? Hoc est enim signare, imponere aliquid quod non confundatur cum ceteris. Signare, est signum rei ponere. Cuicumque rei ponis signum, ideo ponis signum, ne confusa cum aliis, a te non possit agnosci. Pater ergo eum signauit. Quid est, signauit? Proprium quiddam illi dedit, ne ceteris comparetur hominibus. Ideo de illo dictum est, Unxit te, Deus, Deus tuus oleo exsultationis, pre participibus tuis . Ergo signare quid est? Exceptum habere: hoc est, pre participibus tuis. Itaque nolite, inquit, me contemnere, quia filius sum hominis; et querite a me cibum non qui perit, sed qui permanet in uitam eternam. Sic enim filius hominis sum, ut non sim unus ex uobis: sic sum filius hominis, ut Pater Deus me signaret. Quid est, signaret? Proprium aliquid mihi daret, quo non confunderer cum genere humano, sed per me liberaretur genus humanum.

12. Dixerunt ergo ad eum: Quid faciemus ut operemur opera Dei? Dixerat enim illis, Operamini escam,  non que perit, sed que permanet in uitam eternam. Quid faciemus, inquiunt? quid obseruando, hoc preceptum implere poterimus? Respondit iehsu, et dixit eis: Hoc est opus Dei, ut credatis in eum quem misit ille. Hoc est ergo manducare cibum non qui perit, sed qui permanet in uitam eternam. Utquid paras dentes et uentrem? crede, et manducasti. Discernitur quidem ab operibus fides, sicut Apostolus dicit, iustificari hominem per fidem sine operibus Legis : et sunt opera que uidentur bona, sine fide Christi; et non sunt bona, quia non referuntur ad eum finem ex quo sunt bona: Finis enim Legis Christus, ad iustitiam omni credenti . Ideo noluit discernere ab opere fidem, sed ipsam fidem dixit esse opus. Ipsa est enim fides que per dilectionem operatur . Nec dixit, Hoc est opus uestrum; sed, Hoc est opus Dei, ut credatis in eum quem misit ille: ut qui gloriatur, in Domino glorietur . Quia ergo inuitabat eos ad fidem, illi adhuc querebant signa quibus crederent. uide si non Iudei signa petunt. Dixerunt ergo ei, Quod ergo tu facis signum, ut uideamus et credamus tibi? quid operaris? Parumne erat quod de quinque panibus pasti sunt? Sciebant hoc quidem, sed huic cibo manna de celo preferebant. Dominus autem iehsu talem se dicebat, ut Moysi preponeret. Non enim ausus est Moyses de se dicere quod daret cibum non qui perit, sed qui permanet in uitam eternam. Aliquid plus iste promittebat quam Moyses. Per Moysen quippe promittebatur regnum, et terra fluens lac et mel, temporalis pax, abundantia filiorum, salus corporis, et cetera omnia, temporalia quidem, in figura tamen spiritualia: quia ueteri homini in uetere Testamento promittebantur. Attendebant ergo promissa per Moysen, et attendebant promissa per Christum. Ille plenum uentrem promittebat in terra, sed cibo qui perit: iste promittebat cibum non qui perit, sed qui permanet in eternum. Attendebant eum plus promittentem, et quasi nondum uidebant maiora facientem. Attendebant itaque qualia fecisset Moyses, et adhuc aliqua maiora uolebant fieri ab eo qui tam magna pollicebatur. Quid, inquiunt, facis, ut credamus tibi? Et ut noueris quia miracula illa huic miraculo comparabant, et ideo quasi minora ista iudicabant que faciebat iehsu: Patres, inquiunt, nostri manna manducauerunt in deserto. Sed quid est manna? Forte contemnitis. Sicut scriptum est, Dedit illis manna manducare. Per Moysen patres nostri panem de celo acceperunt, et non eis dictum est a Moyse, Operamini cibum non qui perit. Tu promittis cibum non qui perit, sed qui permanet in uitam eternam, et non talia opera operaris qualia Moyses. Panes hordeaceos ille non dedit, sed dedit manna de celo.

13. Dixit ergo eis iehsu: Amen, amen dico uobis, non Moyses dedit uobis panem de celo, sed Pater meus dedit uobis panem de celo, sed Pater meus dedit uobis panem de celo. uerus enim panis est qui de celo descendit, et dat uitam mundo. uerus ergo ille panis est qui dat uitam mundo; et ipse cibus est de quo paulo ante locutus sum, Operamini cibum non qui  perit, sed qui permanet in uitam eternam. Ergo et illud manna hoc significabat, et illa omnia signa mea erant. Signa mea dilexistis; qui significabatur, contemnitis? Non ergo Moyses dedit panem de celo: Deus dat panem. Sed quem panem? forte manna? Non, sed panem quem significauit manna, ipsum scilicet Dominum Iesum. Pater meus dat uobis panem uerum. Panis enim Dei est qui descendit de celo, et dat uitam mundo. Dixerunt ergo ad eum: Domine; da nobis semper panem hunc. Quomodo mulier illa Samaritana, cui dictum est, Qui biberit de hac aqua, non sitiet unquam; continuo illa secundum corpus accipiens, sed tamen carere indigentia uolens, Da mihi, inquit, Domine, de hac aqua: sic et isti, Domine, da nobis panem hunc, qui nos reficiat, nec deficiat.

14. Dixit autem eis iehsu: Ego sum panis uite: qui uenit ad me, non esuriet; et qui credit in me, non sitiet unquam. Qui uenit ad me, hoc est quod ait, et qui credit in me; et quod dixit, non esuriet, hoc intelligendum est, non sitiet unquam. Utroque enim illa significatur eterna satietas, ubi nulla est egestas. Panem de celo desideratis; ante uos habetis, et non manducatis. Sed dixi uobis, quia et uidistis me, et non credidistis. Sed non ideo ego populum perdidi. Numquid enim infidelitas uestra fidem Dei euacuauit ? uide enim quod sequitur: Omne quod dat mihi Pater, ad me ueniet; et eum qui uenerit ad me, non eiiciam foras. Quale est intus illud, unde non exitur foras? Magnum penetrale, et dulce secretum. O secretum sine tedio, sine amaritudine malarum cogitationum, sine interpellatione tentationum et dolorum! Nonne illud secretum est quo intrabit ille, cui dicturus est Dominus seruo bene merito, Intra in gaudium Domini tui ?

15. Et eum qui ueniet ad me, non eiiciam foras. Quia descendi de celo, non ut faciam uoluntatem meam, sed uoluntatem eius qui misit me. Ideo ergo eum qui ueniet ad te, non eiicies foras, quia descendisti de celo, non facere uoluntatem tuam, sed uoluntatem eius qui te misit? Magnum sacramentum! Obsecro uos, simul pulsemus; exeat ad nos aliquid quod nos pascat, secundum quod nos delectauit. Magnum illud et dulce secretum: Qui ueniet ad me. Attende, attende, et appende: Qui ueniet ad me, non eiiciam foras. Ergo, qui ueniet, inquit, non eiiciam foras. Quare? Quia descendi de celo, non ut faciam uoluntatem meam, sed uoluntatem eius qui misit me. Ipsa est ergo causa quare non eiicias eum foras qui uenit ad te, quia non uoluntatem tuam facere descendisti de celo, sed uoluntatem eius qui te misit? Ipsa. Quid querimus utrum ipsa sit? Ipsa est, ipse loquitur. Non enim nobis fas est aliud suspicari quam loquitur: Qui uenerit ad me, non eiiciam foras. Et quasi quereres, Quare? Quia non ueni facere uoluntatem meam, sed uoluntatem eius qui misit me. Timeo ne foras propterea exierit anima a Deo, quia superba erat; imo non dubito. Scriptum est enim, Initium omnis peccati superbia; et, Initium superbie hominis apostatare a Deo. Scriptum est, firmum est, uerum est. Deinde quid de superbo  dicitur mortali, accincto pannis carnis, pregrauato pondere corporis corruptibilis, et tamen extollenti se, et obliuiscenti qua pelle uestitus sit, quid ei dicit Scriptura? Quid superbit terra et cinis? Quid superbit? Dicat quid superbit. Quoniam in uita sua proiecit intima sua . Quid est, proiecit, nisi porro iecit? Hoc est exire foras. Etenim intrare intro, appetere intima; proiicere intima, foras exire est. Intima proiicit superbus, intima appetit humilis. Si superbia eiicimur, humilitate regredimur.

16. Caput omnium morborum superbia est, quia caput omnium peccatorum superbia. Medicus quando egritudinem discutit, si curet quod per aliquam causam factum est, et ipsam causam qua factum est non curet, ad tempus uidetur mederi, causa manente morbus repetitur. uerbi gratia, expressius hoc dicam: humor in corpore scabiem uel ulcera gignit; in corpore fit magna febris, et non paruus dolor: exhibentur quedam medicamenta que scabiem compescant et feruorem illum ulceris sedent; et adhibentur et proficiunt: uides hominem qui fuit ulcerosus et scabiosus, sanatum; sed quia humor ille non eiectus est, rursus ad ulcus reditur. Cognoscens hoc medicus, purgat humorem, detrahit causam, et nulla erunt ulcera. Unde abundat iniquitas? Per superbiam. Cura superbiam, et nulla erit iniquitas. Ut ergo causa omnium morborum curaretur, id est superbia, descendit et humilis factus est Filius Dei. Quid superbis, homo? Deus propter te humilis factus est. Puderet te fortasse imitari humilem hominem, saltem imitare humilem Deum. uenit Filius Dei in homine, et humilis factus est: precipitur tibi ut sis humilis, non tibi precipitur ut ex homine fias pecus: ille Deus factus est homo; tu, homo, cognosce quia es homo: tota humilitas tua, ut cognoscas te. Ergo quia humilitatem docet Deus, dixit, Non ueni facere uoluntatem meam, sed eius uoluntatem qui misit me. Hec enim commendatio humilitatis est. Superbia quippe facit uoluntatem suam; humilitas facit uoluntatem Dei. Ideo qui ad me uenerit, non eiiciam foras. Quare? Quia non ueni facere uoluntatem meam, sed uoluntatem eius qui misit me. Humilis ueni, humilitatem docere ueni, magister humilitatis ueni: qui ad me uenit, incorporatur mihi; qui ad me uenit, humilis fit; qui mihi adheret, humilis erit; quia non facit uoluntatem suam, sed Dei; et ideo non eiicietur foras, quia cum superbus esset, proiectus est foras.

17. uide illa interiora commendari in Psalmo: Filii autem hominum in protectione alarum tuarum sperabunt. uide quid sit ire intro, uide quid sit ad illius protectionem confugere, uide quid sit etiam sub uerbera patris currere: flagellat enim omnem filium quem recipit. Filii autem hominum sub tegmine alarum tuarum sperabunt. Et quid est intus? Inebriabuntur ab ubertate domus tue. Cum miseris intro, intrantes in gaudium Domini sui; inebriabuntur ab ubertate domus tue, et torrente uoluptatis tue potabis eos. Quoniam apud te est fons uite. Non foris extra te, sed intus apud te, ibi est fons uite. Et in lumine tuo uidebimus  lumen. Pretende misericordiam tuam scientibus te, et iustitiam tuam his qui recto sunt corde. Qui sequuntur uoluntatem Domini sui, non querentes sua, sed que Domini Iesu Christi, ipsi sunt recti corde, ipsis non commouentur pedes. Bonus enim Deus Isrel rectis corde. Mei autem, inquit ille, pene commoti sunt pedes. Quare? Quia zelaui in peccatoribus, pacem peccatorum intuens . Ergo quibus bonus est Deus, nisi rectis corde? Nam mihi torto corde displicuit Deus. Quare displicuit? Quia dedit felicitatem malis: et ideo nutauerunt mihi pedes, quasi sine causa seruissem Deo. Ideo ergo mei pene commoti sunt pedes, quia non fui rectus corde. Quid est ergo rectus corde? Sequens uoluntatem Dei. Felix est ille, laborat ille: ille male uiuit et felix est, ille iuste uiuit et laborat. Non indignetur iuste uiuens et laborans; intus habet quod felix ille non habet: non ergo tristetur, non maceretur, non deficiat. Felix ille habet ipse aurum in arca, iste Deum in conscientia. Compara nunc aurum et Deum, arcam et conscientiam. Ille illud habet quod perit, et ibi habet unde perit; iste Deum habet, qui perire non potest, et ibi habet unde auferri non potest: sed si sit rectus corde; tunc enim intrat, et non exit. Ideo ille quid dicebat? Quoniam apud te est fons uite: non apud nos. Ideo intrare debemus ut uiuamus, non quasi nobis sufficere ut pereamus, non quasi de nostro uelle satiari ut arescamus: sed os ad ipsum fontem ponere, ubi aqua non deficit. Quia uoluit suo consilio uiuere Adam, et lapsus est per eum qui ante ceciderat per superbiam, qui ei calicem ipsius superbie propinauit. Quia ergo apud te est fons uite, et in lumine tuo uidebimus lumen; intus bibamus, intus uideamus. Quare enim inde exitum est? Audi quare: Non ueniat mihi pes superbie. Ergo ille exiit, cui uenit pes superbie. Ostende quia ideo exiit. Et manus peccatorum non moueant me: propter pedem superbie. Quare hoc dicis? Ibi ceciderunt omnes qui operantur iniquitatem. Ubi ceciderunt? In ipsa superbia. Expulsi sunt, nec potuerunt stare . Si ergo superbia expulit eos qui non potuerunt stare; humilitas intromittit, qui possint in perpetuum stare. Ideo etenim ille qui dixit, Exsultabunt ossa humiliata; predixit, Auditui meo dabis exsultationem et letitiam . Quid est, auditui meo? Audiendo te felix sum, de uoce tua felix sum; intus bibendo felix sum. Ideo non cado, ideo exsultabunt ossa humiliata: ideo amicus sponsi stat, et audit eum ; ideo stat, quia audit. De interiore fonte bibit, ideo stat. Illi qui noluerunt de interiore bibere, ibi ceciderunt; expulsi sunt, nec potuerunt stare.

18. Doctor itaque humilitatis uenit non facere uoluntatem suam, sed uoluntatem eius qui misit illum. ueniamus ad eum, intremus ad eum, incorporemur ei, ut nec nos faciamus uoluntatem nostram, sed uoluntatem Dei: et non nos eiiciet foras, quia membra eius sumus, quia caput nostrum esse uoluit docendo humilitatem. Ad extremum, ipsum audite concionantem: uenite ad me, qui laboratis et onerati estis: tollite  iugum meum super uos, et discite a me quia mitis sum et humilis corde; et cum hoc didiceritis, inuenietis requiem animabus uestris , unde non eiiciamini foras: quia descendi de celo, non ut faciam uoluntatem meam, sed uoluntatem eius qui misit me; humilitatem doceo, ad me uenire non potest nisi humilis. Non mittit foras nisi superbia: quomodo exit foras qui seruat humilitatem, et non labitur a ueritate? Dicta sunt quanta dici potuerunt de abscondito sensu, fratres: satis enim hic latet sensus, et nescio utrum congruis uerbis a me sit depromptus et exsculptus, quare ideo non eiiciat foras qui uenit ad illum, quia non uenit facere uoluntatem suam, sed uoluntatem eius qui misit eum.

19. Hec est autem, inquit, uoluntas eius qui misit me Patris, ut omne quod dedit mihi, non perdam ex eo. Ipse illi datus est, qui seruat humilitatem; hunc accipit: qui non seruat humilitatem, longe est a magistro humilitatis. Ut omne quod dedit mihi, non perdam ex eo. Sic non est uoluntas in conspectu Patris uestri, ut pereat unus de pusillis istis. De tumentibus potest perire, de pusillis nichil perit: quia nisi fueritis sicut pusillus iste, non intrabitis in regnum celorum . Omne quod dedit mihi Pater, non perdam ex eo; sed resuscitabo illud in nouissimo die. uidete quemadmodum et hic geminam illam resurrectionem delineet. Qui uenit ad me, modo resurgit humilis factus in membris meis: sed et resuscitabo eum in nouissimo die, secundum carnem. Hec est enim uoluntas Patris mei qui misit me, ut omnis qui uidet Filium, et credit in eum, habeat uitam eternam; et ego resuscitabo eum in nouissimo die. Superius dixit, Qui audit uerbum meum, et credit ei qui misit me: modo autem, Qui uidet Filium, et credit in eum. Non dixit, uidet Filium, et credit in Patrem: hoc est enim credere in Filium, quod et in Patrem. Quia sicut habet Pater uitam in semetipso, sic dedit et Filio uitam habere in semetipso . Ut omnis qui uidet Filium, et credit in eum, habeat uitam eternam: credendo et transeundo ad uitam, tanquam prima illa resurrectione. Et quia non est sola, et resuscitabo ego eum, inquit, in nouissimo die.



TRACTATUS XXuI. Ab eo quod scriptum est, Murmurabant ergo Iudei de illo, quia dixisset, Ego sum panis qui de celo descendi; usque ad id, Qui manducat hunc panem, uiuet in eternum. Cap. uI, u\. 41-59.

1. Cum Dominus noster iehsu Christus, sicut in Euangelio cum legeretur, audiuimus, panem se esse dixisset, qui de celo descendit, murmurauerunt Iudei, et dixerunt, Nonne hic est iehsu filius Ioseph, cuius nos nouimus patrem et matrem? Quomodo ergo hic dicit, Quia descendi de celo? Isti a pane de celo longe erant, nec eum esurire nouerant. Fauces cordis languidas habebant, auribus apertis surdi erant, uidebant et ceci stabant. Panis quippe iste interioris hominis querit esuriem: unde alio loco dicit, Beati qui esuriunt et sitiunt iustitiam, quoniam ipsi saturabuntur  . Iustitiam uero nobis esse Christum Paulus apostolus dicit . Ac per hoc qui esurit hunc panem, esuriat iustitiam; sed iustitiam que de celo descendit, iustitiam quam dat Deus, non quam sibi facit homo. Si enim nullam sibi homo faceret iustitiam, non diceret idem apostolus de Iudeis, Ignorantes enim Dei iustitiam, et suam uolentes constituere, iustitie Dei non sunt subiecti . Inde erant isti qui panem de celo descendentem non intelligebant, quia sua iustitia saturati, iustitiam Dei non esuriebant. Quid est hoc, iustitia Dei et iustitia hominis? Iustitia Dei hic dicitur, non qua iustus est Deus, sed quam dat homini Deus, ut iustus sit homo per Deum. Que autem erat illorum iustitia? Qua de suis uiribus presumebant, et quasi impletores Legis seipsos ex sua uirtute dicebant. Nemo autem implet Legem, nisi quem adiuuerit gratia, id est panis qui de celo descendit. Legis enim plenitudo, compendio ut ait Apostolus, caritas est : caritas non nummi, sed Dei; caritas non terre, non celi, sed eius qui fecit celum et terram. Unde ista caritas homini? Ipsum audiamus: Charitas, inquit, Dei diffusa est in cordibus nostris per Spiritum sanctum qui datus est nobis . Daturus ergo Dominus Spiritum sanctum, dixit se panem qui de celo descendit, hortans ut credamus in eum. Credere enim in eum, hoc est manducare panem uiuum. Qui credit, manducat; inuisibiliter saginatur, quia inuisibiliter renascitur. Infans intus est, nouus intus est: ubi nouellatur, ibi satiatur.

2. Quid ergo talibus murmurantibus respondit iehsu? Nolite murmurare ad inuicem. Tanquam dicens, Scio quare non esuriatis, et istum panem non intelligatis neque queratis. Nolite murmurare ad inuicem: nemo potest uenire ad me, nisi Pater qui misit me, traxerit eum. Magna gratie commendatio! Nemo uenit nisi tractus. Quem trahat et quem non trahat, quare illum trahat et illum non trahat, noli uelle iudicare, si non uis errare. Semel accipe, et intellige: nondum traheris [1 1Kb] ? ora ut traharis. Quid hic dicimus, fratres? Si trahimur ad Christum, ergo inuiti credimus; ergo uiolentia adhibetur, non uoluntas excitatur. Intrare quisquam ecclesiam potest nolens, accedere ad altare potest nolens, accipere Sacramentum potest nolens: credere non potest nisi uolens. Si corpore crederetur, fieret in nolentibus: sed non corpore creditur. Apostolum audi: Corde creditur ad iustitiam. Et quid sequitur? Ore autem confessio fit ad salutem . De radice cordis surgit ista confessio. Aliquando audis confitentem, et nescis credentem [2 1Kb] . Sed nec debes uocare confitentem, quem iudicas non credentem. Hoc est enim confiteri, dicere quod habes in corde: si autem aliud in corde habes, aliud dicis; loqueris, non confiteris. Cum ergo in Christum corde credatur, quod nemo utique facit inuitus, qui autem trahitur, tanquam inuitus cogi uidetur; quomodo istam soluimus  questionem, Nemo uenit ad me nisi Pater qui misit me, traxerit eum?

3. Si trahitur, ait aliquis, inuitus uenit. Si inuitus uenit, nec credit; si non credit, nec uenit. Non enim ad Christum ambulando currimus, sed credendo: nec motu corporis, sed uoluntate cordis accedimus. Ideo illa mulier que fimbriam tetigit, magis tetigit quam turba que pressit. Ideo Dominus dixit, Quis me tetigit? . Et mirantes discipuli, dixerunt: Turbe te comprimunt, et dicis, Quis me tetigit? Et ille repetiuit: Tetigit me aliquis. Illa tangit, turba premit. Quid est tetigit, nisi credidit? Unde et mulieri illi post resurrectionem dixit uolenti se mittere ad pedes eius: Noli me tangere; nondum enim ascendi ad Patrem . Quod uides, hoc solum me esse putas; noli me tangere. Quid est? Hoc solum me esse putas quod tibi appareo, noli sic credere: hoc est, Noli me tangere; nondum enim ascendi ad Patrem; tibi non ascendi, nam inde nunquam recessi. In terra non tangebat stantem, quomodo tangeret ad Patrem ascendentem? Sic tamen, sic se tangi uoluit: sic tangitur ab eis a quibus bene tangitur, ascendens ad Patrem, manens cum Patre, equalis Patri.

4. Inde et hic si aduertis, Nemo uenit ad me, nisi quem Pater attraxerit. Noli te cogitare inuitum trahi [1 1Kb] : trahitur animus et amore. Nec timere debemus ne ab hominibus qui uerba perpendunt, et a rebus maxime diuinis intelligendis longe remoti sunt, in hoc Scripturarum sanctarum euangelico uerbo forsitan reprehendamur, et dicatur nobis, Quomodo uoluntate credo, si trahor? Ego dico: parum est uoluntate, etiam uoluptate traheris. Quid est trahi uoluptate? Delectare in Domino, et dabit tibi petitiones cordis tui . Est quedam uoluptas cordis, cui panis dulcis est ille celestis. Porro si pete dicere licuit, »Trahit sua quemque uoluptas« ; non necessitas, sed uoluptas; non obligatio, sed delectatio: quanto fortius nos dicere debemus trahi hominem ad Christum, qui delectatur ueritate, delectatur beatitudine, delectatur iustitia, delectatur sempiterna uita, quod totum Christus est? An uero habent corporis sensus uoluptates suas, et animus deseritur a uoluptatibus suis? Si animus non habet uoluptates suas, unde dicitur, Filii autem hominum, sub tegmine alarum tuarum sperabunt: inebriabuntur ab ubertate domus tue, et torrente uoluptatis tue potabis eos; quoniam apud te est fons uite, et in lumine tuo uidebimus lumen ? Da amantem, et sentit quod dico. Da desiderantem, da esurientem [2 1Kb] , da in ista solitudine peregrinantem atque sitientem, et fontem eterne patrie suspirantem: da talem, et scit quid dicam. Si autem frigido loquor, nescit quid loquor. Tales erant isti qui inuicem murmurabant. Pater, inquit, quem traxerit, uenit ad me.

5. Quid est autem, Pater quem traxerit; cum ipse Christus trahat? Quare uoluit dicere, Pater quem traxerit?  Si trahendi sumus, ab illo trahamur cui dicit quedam que diligit, Post odorem unguentorum tuorum curremus . Sed quid intelligi uoluit, aduertamus, fratres, et quantum possumus capiamus. Trahit Pater ad Filium eos qui propterea credunt in Filium, quia eum cogitant Patrem habere Deum: Deus enim Pater equalem sibi genuit Filium: ut qui cogitat, atque in fide sua sentit et ruminat equalem esse Patri eum in quem credidit, ipsum trahit Pater ad Filium. Arius credidit creaturam, non eum traxit Pater; quia non considerat Patrem, qui Filium non credit equalem. Quid dicis, o Ari? quid, heretice, loqueris? quid est Christus? Non, inquit, Deus uerus; sed quem fecit Deus uerus. Non te traxit Pater: non enim intellexisti Patrem, cuius Filium negas: aliud cogitas, non est ipse Filius; nec a Patre traheris, nec ad Filium traheris: aliud est enim Filius, aliud quod tu dicis. Photinus dixit: Homo solum est Christus, non est et Deus. Qui sic credit, non Pater eum traxit. Quem Pater traxit, Tu es, inquit, Christus Filius Dei uiui. Non sicut propheta, non sicut Ioannes, non sicut aliquis magnus iustus; sed sicut unicus, sicut equalis, tu es Christus Filius Dei uiui. uide quia tractus est, et a Patre tractus est. Beatus es Simon Bar-Iona, quia non tibi reuelauit caro et sanguis, sed Pater meus qui in celis est . Ista reuelatio, ipsa est attractio. Ramum uiridem ostendis oui, et trahis illam. Nuces puero demonstrantur, et trahitur: et quo currit [1 1Kb] trahitur, amando trahitur, sine lesione corporis trahitur, cordis uinculo trahitur. Si ergo ista que inter delicias et uoluptates terrenas reuelantur amantibus, trahunt; quoniam uerum est, »Trahit sua quemque uoluptas;« non trahit reuelatus Christus a Patre? Quid enim fortius desiderat anima quam ueritatem? Quo auidas fauces habere debet, unde optare ut sanum sit intus palatum uera iudicandi, nisi ut manducet et bibat sapientiam, iustitiam, ueritatem, eternitatem?

6. Ubi autem hoc? Ibi melius, uerius ibi, plenius ibi. Nam hic facilius possumus esurire, et hoc si bonam spem habemus, quam satiari: Beati enim, inquit, qui esuriunt et sitiunt iustitiam, sed hic; quoniam saturabuntur , sed ibi. Ideo cum dixisset, Nemo uenit ad me, nisi Pater qui misit me, traxerit eum, quid subiecit? Et ego resuscitabo eum in nouissimo die. Reddo illi quod amat, reddo quod sperat: uidebit quod adhuc non uidendo credidit; manducabit quod esurit, saturabitur eo quod sitit. Ubi? In resurrectione mortuorum, quia ego resuscitabo eum in nouissimo die.

7. Scriptum est enim in Prophetis, Et erunt omnes docibiles Dei. Quare hoc dixi, o Iudei? Pater uos non docuit; quomodo potestis me agnoscere? Omnes regni illius homines docibiles Dei erunt, non ab hominibus audient. Et si ab hominibus audiunt, tamen quod intelligunt, intus datur, intus coruscat, intus reuelatur. Quid faciunt homines forinsecus annuntiantes? quid facio ego modo cum loquor? Strepitum uerborum ingero auribus uestris. Nisi ergo reuelet ille  qui intus est, quid dico, aut quid loquor? Exterior cultor arboris, interior est Creator. Qui plantat et qui rigat, extrinsecus operatur: hoc facimus nos. Sed neque qui plantat est aliquid, neque qui rigat; sed qui incrementum aat Deus : hoc est, Erunt omnes docibiles Dei. Qui, omnes? Omnis qui audiuit a Patre et didicit, uenit ad me. uidete quomodo trahit Pater: docendo delectat, non necessitatem imponendo. Ecce quomodo trahit. Erunt omnes docibiles Dei: trahere Dei est. Omnis qui audiuit a Patre et didicit, uenit ad me: trahere Dei est.

8. Quid igitur, fratres? Si omnis qui audiuit a Patre et didicit, ipse uenit ad Christum, Christus nichil hic docuit? Quid quod Patrem magistrum homines non uiderunt, Filium uiderunt? Filius dicebat, sed Pater docebat. Ego cum homo sim, quem doceo? quem, fratres, nisi eum, qui audiuit uerbum meum? Si ego cum homo sim, illum doceo qui audit uerbum meum; illum docet et Pater, qui audit uerbum eius: si illum docet Pater qui audit uerbum eius; quere quid sit Christus, et inuenies uerbum eius: In principio erat uerbum. Non, In principio fecit Deus uerbum; quomodo, In principio fecit Deus celum et terram : ecce quia non est creatura. Disce trahi ad Filium a Patre; doceat te Pater, audi uerbum eius. Quod uerbum eius, inquis, audio? In principio erat uerbum; non factum est, sed erat: Et uerbum erat apud Deum, et Deus erat uerbum. Quomodo homines in carne constituti audiant tale uerbum? Quia uerbum caro factum est, et habitauit in nobis .

9. Exponit hoc et ipse, et ostendit nobis quid dixerit, Qui audiuit a Patre et didicit, uenit ad me. Continuo subiecit quod cogitare possemus: Non quia Patrem uidit quisquam, nisi is qui est a Deo, hic uidit Patrem. Quid est quod ait? Ego uidi Patrem, uos non uidistis Patrem; et tamen non uenitis ad me, nisi trahamini a Patre. Quid est autem uos trahi a Patre, nisi discere a Patre? quid est discere a Patre, nisi audire a Patre? quid est audire a Patre, nisi audire uerbum Patris, id est me? Ne forte ergo cum dico uobis, Omnis qui audiuit a Patre et didicit, dicatis apud uos, Sed nunquam uidimus Patrem; quomodo discere potuimus a Patre? a meipso audite: Non quia Patrem uidit quisquam, sed qui est a Deo, hic uidit Patrem. Ego noui Patrem, ab illo sum: sed quomodo uerbum ab illo cuius est uerbum; non quod sonat et transit, sed quod manet cum dicente, et trahit audientem.

10. Admoneat quod sequitur: Amen, amen dico uobis, qui credit in me, habet uitam eternam. Reuelare se uoluit quid esset: nam compendio dicere potuit, Qui credit in me, habet me. Ipse enim Christus uerus Deus est et uita eterna. Qui ergo credit in me, inquit, it in me; et qui it in me, habet me [1 1Kb] . Quid est autem habere me? Habere uitam eternam. uita  eterna mortem assumpsit, uita eterna mori uoluit; sed de tuo, non de suo: accepit a te, ubi moreretur pro te. Ab hominibus enim carnem assumpsit, sed non more hominum. Nam Patrem habens in celo, matrem elegit in terra: et illic natus sine matre, et hic sine Patre. Assumpsit ergo uita mortem, ut uita occideret mortem. Nam qui in me credit, inquit, habet uitam eternam: non quod patet, sed quod latet. uita enim eterna uerbum: in principio erat apud Deum, et Deus erat uerbum et uita erat lux hominum . Ipse uita eterna, dedit et carni suscepte uitam eternam. Mori uenit, sed die tertio resurrexit. Inter uerbum suscipiens, et carnem resurgentem, mors media consumpta est.

11. Ego sum, inquit, panis uite. Et unde illi superbiebant? Patres uestri, inquit, manducauerunt in deserto manna, et mortui sunt. Quid est unde superbitis? Manducauerunt manna, et mortui sunt. Quare manducauerunt, et mortui sunt? Quia quod uidebant, credebant: quod non uidebant, non intelligebant. Ideo patres uestri, quia similes estis illorum [1 1Kb] . Nam quantum pertinet, fratres mei, ad mortem istam uisibilem et corporalem, numquid nos non morimur qui manducamus panem de celo descendentem? Sic sunt mortui et illi, quemadmodum nos sumus morituri; quantum attinet, ut dixi, ad mortem huius corporis uisibilem atque carnalem. Quantum autem pertinet ad illam mortem, de qua terret Dominus, qua mortui sunt patres istorum; manducauit manna et Moyses, manducauit manna et Aaron, manducauit manna et Phinees, manducauerunt ibi multi qui Domino placuerunt, et mortui non sunt. Quare? Quia uisibilem cibum spiritualiter intellexerunt, spiritualiter esurierunt, spiritualiter gustauerunt, ut spiritualiter satiarentur. Nam et nos hodie accipimus uisibilem cibum: sed aliud est Sacramentum, aliud uirtus Sacramenti. Quam multi de altari accipiunt et moriuntur, et accipiendo moriuntur? Unde dicit Apostolus, Iudicium sibi manducat et bibit . Non enim buccella Dominica uenenum fuit Iude [2 1Kb] . Et tamen accepit, et cum accepit, in eum inimicus intrauit: non quia malum accepit, sed quia bonum male malus accepit. uidete ergo, fratres, panem celestem spiritualiter manducate, innocentiam ad altare apportate. Peccata etsi sunt quotidiana, uel non sint mortifera. Antequam ad altare accedatis, attendite quid dicatis: Dimitte nobis debita nostra, sicut et nos dimittimus debitoribus nostris . Dimittis, dimittetur tibi: securus accede, panis est, non uenenum. Sed uide si dimittis: nam si non dimittis, mentiris, et ei mentiris, quem non fallis. Mentiri Deo potes, Deum fallere non potes. Nouit ille quid agat [3 1Kb] . Intus te uidet, intus te examinat, intus inspicit, intus iudicat, intus aut damnat, aut coronat. Patres autem istorum  [1 1Kb] , id est, mali patres malorum, infideles patres infidelium, murmuratores patres murmuratorum. Nam de nulla re magis Dominum offendisse ille populus dictus est, quam contra Deum murmurando. Ideo et Dominus eos uolens ostendere talium filios, hinc ad eos cepit: Quid murmuratis in inuicem, murmuratores, filii murmuratorum? Patres uestri manna manducauerunt, et mortui sunt: non quia malum erat manna, sed quia male manducauerunt.

12. Hic est panis qui de celo descendit. Hunc panem significauit manna, hunc panem significauit altare Dei [2 1Kb] . Sacramenta illa fuerunt: in signis diuersa sunt; in re que significatur paria sunt. Apostolum audi: Nolo enim uos, inquit, ignorare, fratres, quia patres nostri omnes sub nube fuerunt, et omnes mare transierunt, et omnes in Moysen [3 1Kb] baptizati sunt in nube et in mari, et omnes eamdem escam spiritualem manducauerunt. Spiritualem utique eamdem; nam corporalem alteram, quia illi manna, nos aliud: spiritualem uero, quam nos. Sed patres nostri, non patres illorum: quibus nos similes sumus, non quibus illi similes fuerunt. Et adiungit: Et omnes eumdem potum spiritualem biberunt. Aliud illi, aliud nos; sed specie uisibili, quod tamen hoc idem significaret uirtute spirituali [4 1Kb] . Quomodo enim eumdem potum? Bibebant, inquit, de spirituali sequente petra: petra autem erat Christus . Inde panis, inde potus. Petra Christus in signo, uerus Christus in uerbo et in carne. Et quomodo biberunt? Percussa est petra de uirga bis : gemina percussio, duo ligna crucis significat. Hic est ergo panis de celo descendens, ut si quis manducauerit ex ipso, non moriatur. Sed quod pertinet ad uirtutem Sacramenti, non quod pertinet ad uisibile Sacramentum: qui manducat intus, non foris; qui manducat in corde, non qui premit dente.

13. Ego sum panis uiuus, qui de celo descendi. Ideo uiuus, quia de celo descendi. De celo descendit et manna: sed manna umbra erat, iste ueritas est. Si quis manducauerit ex hoc pane, uiuet in eternum: et panis quem ego dabo, caro mea est pro mundi uita. Hoc quando caperet caro, quod dixit panem, carnem? uocatur caro, quod non capit caro: et ideo magis non capit caro, quia uocatur caro. Hoc enim exhorruerunt, hoc ad se multum esse dixerunt, hoc non posse fieri putauerunt. Caro mea est, inquit, pro mundi uita. Norunt fideles corpus Christi, si corpus Christi esse non negligant. Fiant corpus Christi, si uolunt uiuere de Spiritu Christi. De spiritu Christi non uiuit, nisi corpus Christi [5 1Kb] . Intelligite, fratres  mei, quid dixerim. Homo es, et spiritum habes, et corpus habes. Spiritum dico que anima uocatur, qua constat quod homo es: constas enim ex anima et corpore. Habes itaque spiritum inuisibilem, corpus uisibile. Dic mihi quid ex quo uiuat: spiritus tuus uiuit ex corpore tuo, an corpus tuum ex spiritu tuo? Respondet omnis qui uiuit: qui autem hoc non potest respondere, nescio si uiuit: quid respondet omnis qui uiuit? Corpus utique meum uiuit de spiritu meo. uis ergo et tu uiuere de Spiritu Christi? In corpore esto Christi. Numquid enim corpus meum uiuit de spiritu tuo? Meum uiuit de spiritu meo, et tuum de tuo. Non potest uiuere corpus Christi, nisi de Spiritu Christi. Inde est quod exponens nobis apostolus Paulus hunc panem, Unus panis, inquit, unum corpus multi sumus . O Sacramentum pietatis! o signum unitatis! o uinculum caritatis! Qui uult uiuere, habet ubi uiuat, habet unde uiuat. Accedat, credat, [1 1Kb] ; incorporetur, ut uiuificetur. Non abhoreat a compage membrorum, non sit putre membrum quod resecari mereatur, non sit distortum de quo erubescatur: sit pulchrum, sit aptum, sit sanum; hereat corpori, uiuat Deo de Deo: nunc laboret in terra, ut postea regnet in celo.

14. Litigabant ergo Iudei ad inuicem, dicentes: Quomodo potest hic carnem suam nobis dare ad manducandum? Litigabant utique ad inuicem, quoniam panem concordie non intelligebant, nec sumere uolebant: nam qui manducant talem panem, non litigant ad inuicem; quoniam unus panis, unum corpus multi sumus. Et per hunc facit Deus unius modi habitare in domo .

15. Quod autem ad inuicem litigantes querunt, quomodo possit Dominus carnem suam dare ad manducandum, non statim audiunt: sed adhuc eis dicitur, Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis. Quomodo quidem edatur, et quisnam modus sit manducandi istum panem, ignoratis; uerumtamen nisi manducaueritis carnem Filii hominis, et biberitis eius sanguinem, non habebitis uitam in uobis. Hec non utique cadaueribus, sed uiuentibus loquebatur. Unde, ne istam uitam intelligentes et de hac re litigarent, secutus adiunxit, Qui manducat meam carnem, et bibit meum sanguinem, habet uitam eternam. Hanc ergo non habet, qui istum panem non manducat, nec istum sanguinem bibit: nam temporalem uitam sine illo habere homines possunt, eternam uero omnino non possunt. Qui ergo non manducat eius carnem, nec bibit eius sanguinem, non habet in se uitam: et qui manducat eius carnem, et bibit eius sanguinem, habet uitam. Ad utrumque autem respondet quod dixit, eternam. Non ita est in hac esca, quam sustentande huius temporalis uite causa sumimus. Nam qui eam non sumpserit, non uiuet: nec tamen qui eam sumpserit, uiuet. Fieri enim potest ut senio, uel morbo, uel aliquo casu, plorimi et qui eam  sumpserint moriantur. In hoc uero cibo et potu, id est corpore et sanguine Domini, non ita est. Nam et qui eam non sumit, non habet uitam: et qui eam sumit, habet uitam, et hanc utique eternam. Hunc itaque cibum et potum societatem uult intelligi corporis et membrorum suorum, quod est sancta Ecclesia in predestinatis et uocatis, et iustificatis, et glorificatis sanctis, et fidelibus eius. Quorum primum iam factum est, id est, predestinatio: secundum et tertium factum est, et fit, et fiet, id est, uocatio et iustificatio: quartum uero nunc in spe est, in re autem futurum est, id est, glorificatio. Huius rei Sacramentum, id est, unitatis corporis et sanguinis Christi alicubi quotidie, alicubi certis interuallis dierum in dominica mensa preparatur, et de mensa dominica sumitur; quibusdam ad uitam, quibusdam ad exitium: res uero ipsa cuius sacramentum est, omni homini ad uitam, nulli ad exitium, quicumque eius particeps fuerit.

16. Ne autem putarent sic in isto cibo et potu promitti uitam eternam, ut qui eam sumerent, iam nec corpore morerentur; huic cogitationi dignatus est occurrere. Nam cum dixisset, Qui manducat meam carnem, et bibit meum sanguinem, habet uitam eternam; continuo subiecit, Et ego resuscitabo eum in nouissimo die. Ut habeat interim secundum spiritum uitam eternam in requie, que sanctorum spiritus suscipit: quod autem ad corpus attinet, nec eius uita eterna fraudetur, sed in resurrectione mortuorum nouissimo die.

17. Caro enim mea, inquit, uere est cibus, et sanguis meus uere est potus. Cum enim cibo et potu id appetant homines, ut non esuriant, neque sitiant; hoc ueraciter non prestat nisi iste cibus et potus, qui eos a quibus sumitur, immortales et incorruptibiles facit [1 1Kb] , id est societas ipsa sanctorum, ubi pax erit et unitas plena atque perfecta. Propterea quippe, sicut etiam ante nos hoc intellexerunt homines Dei, Dominus noster iehsu Christus corpus et sanguinem suum in eis rebus commendauit, que ad unum aliquid rediguntur ex multis. Namque aliud in unum ex multis granis confit: aliud in unum ex multis acinis confluit  .

18. Denique iam exponit quomodo id fiat quod loquitur, et quid sit manducare corpus eius, et sanguinem bibere. Qui manducat carnem meam, et bibit meum sanguinem, in me manet, et ego in illo. Hoc est ergo manducare illam escam, et illum bibere potum, in Christo manere, et illum manentem in se habere. Ac per hoc qui non manet in Christo, et in quo non manet Christus, procul dubio nec manducat [spiritualiter] carnem eius, nec bibit eius sanguinem, [licet carnaliter et uisibiliter premat dentibus Sacramentum corporis et sanguinis Christi:] sed magis tante rei Sacramentum ad iudicium sibi manducat et bibit, quia immundus presumpsit ad Christi accedere Sacramenta, que aliquis non digne sumit, nisi qui mundus est; de quibus dicitur, Beati mundo corde  quoniam ipsi Deum uidebunt [1 1Kb] .

19. Sicut, inquit, misit me uiuens Pater, et ego uiuo propter Patrem; et qui manducat me, et ipse uiuet propter me. Non ait: Sicut manduco Patrem, et ego uiuo propter Patrem; et qui manducat me, et ipse uiuet propter me. Non enim Filius participatione Patris fit melior, qui est natus equalis; sicut participatione Filii per unitatem corporis eius et sanguinis, quod illa manducatio potatioque significat, nos efficimur [2 1Kb] meliores. uiuimus ergo nos propter ipsum, manducantes eum; id est, ipsum accipientes eternam uitam, quam non habebamus ex nobis: uiuit autem ipse propter Patrem, missus ab eo; quia semetipsum exinaniuit, factus obediens usque ad mortem crucis . Si enim secundum id accipimus, uiuo propter Patrem, quod alibi ait, Pater maior me est ; sicut et nos uiuimus propter ipsum, qui maior est nobis: hoc ex eo quod missus est, factum est. Missio quippe eius exinanitio suimetipsius est, et forme seruilis acceptio: quod recte intelligitur, seruata etiam Filii cum Patre equalitate nature. Maior enim est Pater homine filio, sed equalem habet Deum Filium: cum idem ipse sit et Deus et homo, Dei Filius et hominis filius, unus Christus iehsu. In quam sententiam si recte accipiuntur hec uerba, ita dixit, Sicut me misit uiuens Pater, et ego uiuo propter Patrem; et qui manducat me, et ipse uiuet propter me: ac si diceret, Ut ego uiuam propter Patrem, id est, ad illum tanquam maiorem referam uitam meam, exinanitio mea fecit, in qua me misit; ut autem quisque uiuat propter me, participatio facit qua manducat me. Ego itaque humiliatus uiuo propter Patrem, ille erectus uiuit propter me. Si autem ita dictum est, uiuo propter Patrem, quia ipse de illo, non ille de ipso est; sine detrimento equalitatis dictum est. Nec tamen dicendo, et qui manducat me, et ipse uiuet propter me, eamdem suam et nostram equalitatem significauit; sed gratiam mediatoris ostendit.

20. Hic est panis qui de celo descendit: ut illum manducando uiuamus, quia eternam uitam ex nobis habere non possumus. Non sicut, inquit, manducauerunt patres uestri manna, et mortui sunt: qui manducat hunc panem, uiuet in eternum. Quod ergo illi mortui sunt, ita uult intelligi, ut non uiuant in eternum. Nam temporaliter et hi profecto morientur, qui Christum manducant: sed uiuunt in eternum, quia Christus est uita eterna.



TRACTATUS XXuII. Ab eo quod scriptum est, Hec dixit in synagoga docens sabbato in Capharnaum; usque ad id, Ille enim traditurus erat eum, cum esset unus ex duodecim. Cap. uI, u\. 60-72.

1. uerba Domini ex Euangelio, que sermonem  pristinum consequuntur, audiuimus. Hinc sermo debetur auribus et mentibus uestris, et hodierno diei non importunus est: est enim de corpore Domini, quod dicebat se dare ad manducandum propter eternam uitam. Exposuit autem modum attributionis huius et doni sui, quomodo daret carnem suam manducare, dicens, Qui manducat carnem meam, et bibit sanguinem meum, in me manet, et ego in illo . Signum quia manducauit et bibit hoc est, si manet et manetur, si habitat et inhabitatur, si heret ut non deseratur [1 1Kb] . Hoc ergo nos docuit et admonuit mysticis uerbis, ut simus in eius corpore sub ipso capite in membris eius, edentes carnem eius, non relinquentes unitatem eius. Sed qui aderant plures non intelligendo scandalizati sunt: non enim cogitabant hec audiendo, nisi carnem, quod ipsi erant. Apostolus autem dicit, et uerum dicit, Sapere secundum carnem, mors est . Carnem suam dat nobis Dominus manducare, et sapere secundum carnem mors est; cum de carne sua dicat, quia ibi est uita eterna. Ergo nec carnem debemus sapere secundum carnem, sicut in his uerbis:

2. Multi itaque audientes; non ex inimicis, sed ex dicipulis eius, dixerunt: Durus est hic sermo; quis potest eum audire? Si discipuli durum habuerunt istum sermonem, quid inimici? Et tamen sic oportebat ut diceretur, quod non ab omnibus intelligeretur. Secretum Dei intentos debet facere, non aduersos. Isti autem cito defecerunt, talia loquente Domino Iesu: non crediderunt aliquid magnum dicentem, et uerbis illis aliquam gratiam cooperientem; sed prout uoluerunt ita intellexerunt, et more hominum, quia poterat iehsu, aut hoc disponebat iehsu, carnem quia indutum erat uerbum, ueluti concisam distribuere credentibus in se. Durus est, inquiunt, hic sermo; quis potest eum audire?

3. Sciens autem iehsu apud semetipsum quia murmurarent de eo discipuli eius. Sic enim apud se ista dixerunt, ut ab illo non audirentur; sed ille qui eos nouerat in seipsis, audiens apud semetipsum, respondit, et ait, Hoc uos scandalizat: quia dixi, Carnem meam do uobis manducare, et sanguinem meum bibere, hoc uos nempe scandalizat. Si ergo uideritis Filium hominis ascendentem ubi erat prius? Quid est hoc? Hinc soluit quod illos mouerat? hinc aperuit unde fuerant scandalizati? Hinc plane, si intelligerent. Illi enim putabant eum erogaturum corpus suum; ille autem dixit se ascensurum in celum, utique integrum. Cum uideritis Filium hominis ascendentem ubi erat prius; certe uel tunc uidebitis quia non eo modo quo putatis, erogat corpus suum; certe uel tunc intelligetis quia gratia eius non consumitur morsibus.

4. Et ait: Spiritus est qui uiuificat, caro non prodest quidquam. Hoc antequam exponamus, ut Dominus donat, illud non negligenter pretereundum est, quod ait, Si ergo uideritis Filium hominis ascendentem ubi erat prius? Filius enim hominis Christus, ex uirgine Maria. Ergo filius hominis hic cepit esse in terra, ubi  carnem assumpsit ex terra. Unde prophetice dictum erat, ueritas de terra orta est . Quid sibi ergo uult quod ait, Cum uideritis Filium hominis ascendentem ubi erat prius? Nulla enim esset questio si ita dixisset, Si uideritis Filium Dei ascendentem ubi erat prius? cum uero Filium hominis dixit ascendentem ubi erat prius, numquid Filius hominis in celo erat prius, quando in terra esse cepit? Hic quidem dixit, ubi erat prius, quasi tunc non ibi esset quando hec loquebatur. Alio autem loco ait, Nemo ascendit in celum, nisi qui de celo descendit, Filius hominis, qui est in celo : non dixit, erat, sed, Filius, inquit, hominis qui est in celo. In terra loquebatur, et in celo se esse dicebat. Et non ita dixit: Nemo ascendit in celum, nisi qui de celo descendit, Filius Dei, qui est in celo. Quo pertinet, nisi ut intelligamus, quod etiam pristino sermone commendaui Charitati uestre, unam personam esse Christum Deum et hominem, non duas; ne fides nostra non sit Trinitas, sed quaternitas? Christus ergo unus est: uerbum, anima et caro unus Christus: Filius Dei et filius hominis unus Christus. Filius Dei semper, filius hominis ex tempore; tamen unus Christus secundum unitatem persone. In celo erat, quando in terra loquebatur. Sic erat filius hominis in celo, quomodo Filius Dei erat in terra; Filius Dei in terra in suscepta carne, filius hominis in celo in unitate persone.

5. Quid est ergo quod adiungit, Spiritus est qui uiuificat, caro non prodest quidquam? Dicamus ei : O Domine, magister bone, quomodo caro non prodest quidquam, cum tu dixeris, Nisi quis manducauerit carnem meam, et biberit sanguinem meum, non habebit in se uitam? An uita non prodest quidquam? et propter quid sumus quod sumus, nisi ut habeamus uitam eternam, quam tua carne promittis? quid est ergo, non prodest quidquam caro? Non prodest quidquam, sed quomodo illi intellexerunt: carnem quippe sic intellexerunt, quomodo in cadauere dilaniatur, aut in macello uenditur, non quomodo spiritu uegetatur. Proinde sic dictum est, Caro non prodest quidquam; quomodo dictum est, Scientia inflat. Iam ergo debemus odisse scientiam? Absit. Et quid est, Scientia inflat? Sola, sine caritate: ideo adiunxit, Charitas uero edificat . Adde ergo scientie caritatem, et utilis erit scientia; non per se, sed per caritatem. Sic etiam nunc, caro non prodest quidquam, sed sola caro: accedat spiritus ad carnem, quomodo accedit caritas ad scientiam, et prodest plurimum. Nam si caro nichil prodesset, uerbum caro non fieret, ut inhabitaret in nobis. Si per carnem nobis multum profuit Christus, quomodo caro nichil prodest? Sed per carnem Spiritus aliquid pro salute nostra egit. Caro uas fuit; quod habebat attende, non quod erat. Apostoli missi sunt; numquid caro ipsorum nichil nobis profuit? Si caro Apostolorum nobis profuit, caro Domini potuit nichil prodesse? Unde enim ad nos sonus uerbi, nisi per uocem carnis? unde stilus, unde conscriptio? Ista omnia opera carnis sunt, sed agitante spiritu tanquam organum  suum. Spiritus ergo est qui uiuificat, caro autem non prodest quidquam: sicut illi intellexerunt carnem, non sic ego do ad manducandum carnem meam.

6. Proinde, uerba, inquit, que ego locutus sum uobis, spiritus et uita est. Diximus enim, fratres, hoc Dominum commendasse in manducatione carnis sue et potatione sanguinis sui, ut in illo maneamus, et ipse in nobis. Manemus autem in illo, cum sumus membra eius: manet autem ipse in nobis, cum sumus templum eius. Ut autem simus membra eius, unitas nos compaginat. Ut compaginet unitas, que facit nisi caritas? Et caritas Dei unde? Apostolum interroga: Charitas, inquit, Dei diffusa est in cordibus nostris per Spiritum sanctum qui datus est nobis . Ergo Spiritus est qui uiuificat: spiritus enim facit uiua membra. Nec uiua membra spiritus facit, nisi que in corpore quod uegetat ipse spiritus, inuenerit. Nam spiritus qui est in te, o homo, quo constas ut homo sis, numquid uiuificat membrum quod separatum inuenerit a carne tua? Spiritum tuum dico animam tuam: anima tua non uiuificat nisi membra que sunt in carne tua; unum si tollas, iam non uiuificatur ex anima tua, quia unitati corporis tui non copulatur. Hec dicuntur ut amemus unitatem, et timeamus separationem. Nihil enim sic debet formidare christianus, quam separari a corpore Christi. Si enim separatur a corpore Christi, non est membrum eius; si non est membrum eius, non uegetatur Spiritu eius: Quisquis autem, inquit Apostolus, Spiritum Christi non habet, hic non est eius . Spiritus ergo est qui uiuificat, caro autem non prodest quidquam. uerba que ego locutus sum uobis, spiritus et uita sunt. Quid est, spiritus et uita sunt? Spiritualiter intelligenda sunt. Intellexisti spiritualiter? spiritus et uita sunt. Intellexisti carnaliter? etiam sic illa spiritus et uita sunt, sed tibi non sunt.

7. Sed sunt quidam, inquit, in uobis qui non credunt. Non dixit, Sunt quidam in uobis qui non intelligunt; sed causam dixit, quare non intelligant. Sunt enim quidam in uobis qui non credunt; et ideo non intelligunt, quia non credunt. Propheta enim dixit, Nisi credideritis, non intelligetis . Per fidem copulamur, per intellectum uiuificamur. Prius hereamus per fidem, ut sit quod uiuificetur per intellectum. Nam qui non heret, resistit; qui resistit, non credit. Nam qui resistit, quomodo uiuificatur? Aduersarius est radio lucis, quo penetrandus est: non auertit aciem, sed claudit mentem. Sunt ergo quidam qui non credunt. Credant et aperiant, aperiant et illuminabuntur. Sciebat enim ab initio iehsu qui essent credentes, et quis traditurus esset eum. Ibi enim erat et Iudas. Nam quidam scandalizati sunt: ille autem mansit ad insidiandum, non ad intelligendum. Et quia ideo manserat, non de illo tacuit Dominus. Non illum expressit, sed nec siluit; ut omnes timerent, quamuis unus periret. Sed posteaquam dixit et distinxit credentes a non credentibus, expressit causam quare non credant: Propterea dixi uobis, inquit, quia nemo potest uenire ad me, nisi fuerit ei datum a Patre meo. Ergo et credere datur nobis: non enim nichil est credere. Si autem magnum  aliquid est, gaude quia credidisti, sed noli extolli: quid enim habes quod non accepisti ?

8. Ex hoc multi discipulorum eius abierunt retro, et iam non cum illo ambulauerunt. Abierunt retro, sed post satanam, non post Christum. Nam aliquando Dominus Christus Petrum appellauit satanam, magis quia uolebat precedere Dominum suum, et consilium dare ne moreretur ille, qui uenerat ut moreretur, ne nos in eternum moreremur; et ait illi: Redi post me, satanas; non enim sapis que Dei sunt, sed que hominis sunt . Non illum repulit retro ire post satanam, et appellauit satanam; sed fecit post se ire, ut non esset satanas ambulando post Dominum. Isti autem sic redierunt retro, quomodo de quibusdam feminis dicit Apostolus: Quedam enim conuerse sunt retro post satanam . Ulterius cum illo non ambulauerunt. Ecce precisi a corpore uitam perdiderunt, quia forte in corpore nec fuerunt. Inter non credentes et ipsi deputandi sunt, quamuis discipuli dicerentur. Abierunt retro, non pauci, sed multi. Hoc forte factum est ad consolationem, quoniam aliquando contingit ut dicat homo uerum, et quod dicit, non capiatur, atque illi qui audiunt, scandalizentur et discedant. Penitet autem hominem dixisse quod uerum est: dicit enim apud se homo, Non debui sic dicere, non hoc dicere debui. Ecce Domino contigit; dixit, et perdidit multos, remansit ad paucos. Sed non turbabatur ipse, quia ab initio nouerat et qui credentes essent, et qui non credentes: nos si nobis contingat, perturbamur. Solatium in Domino inueniamus, et tamen caute uerba dicamus.

9. Atque ille ad paucos qui remanserant: Dixit ergo iehsu duodecim; id est illis duodecim qui remanserunt: Numquid et uos, inquit, uultis ire? Non discessit nec Iudas. Sed quare manebat, Domino iam apparebat; nobis postea manifestatus est. Respondit Petrus pro omnibus, unus pro multis, unitas pro uniuersis: Respondit ergo ei Simon Petrus: Domine, ad quem ibimus? Repellis nos a te, da nobis alterum te. Ad quem ibimus? Si a te recedimus, ad quem ibimus? uerba uite eterne habes. uidete quemadmodum Petrus, dante Deo, recreante Spiritu sancto, intellexit. Unde, nisi quia credidit? uerba uite eterne habes. uitam enim eternam habes in ministratione corporis et sanguinis tui. Et nos credidimus, et cognouimus. Non cognouimus, et credidimus, sed credidimus, et cognouimus. Credidimus enim ut cognosceremus: nam si prius cognoscere, et deinde credere uellemus, nec cognoscere nec credere ualeremus. Quid credidimus, et quid cognouimus? Quia tu es Christus Filius Dei; id est, quia ipsa uita eterna tu es, et non das in carne et sanguine tuo nisi quod es.

10. Ait ergo Dominus iehsu: Nonne ego uos duodecim elegi, et unus ex uobis diabolus est? Ergo, Undecim elegi diceret: an eligitur et diabolus, et in electis est diabolus? Electi in laude solent dici: an electus est et iste, de quo nolente et nesciente magnum aliquid boni fieret? Hoc est proprium Dei; contrarium iniquis. Sicut enim iniqui male utuntur bonis  operibus Dei; sic contra Deus bene utitur malis operibus hominum iniquorum. Quam bonum est membra corporis ita esse, quemadmodum disponi non possunt nisi ab artifice Deo! Petulantia tamen quam male utitur oculis? Fallacia quam male utitur lingua? Falsus testis nonne lingua sua et animam suam prius trucidat, et alterum ledere se perempto conatur? Male utitur lingua, nec ideo malum est lingua: opus Dei est lingua, sed bono opere Dei male utitur illa nequitia. Quomodo utuntur pedibus qui currunt ad scelera? quomodo utuntur manibus homicide? et illis adiacentibus forinsecus bonis creaturis Dei quam male utuntur mali? Auro iudicia corrumpunt, innocentes opprimunt. Luce ista mali male utuntur: male uiuendo enim etiam ipsam lucem qua uident, ad ministerium scelerum suorum usurpant. lens enim ut faciat aliquid mali malus, lucere sibi uult ne offendat, qui iam intus offendit et cecidit: quod timet in corpore, iam incurrit in corde. Omnibus ergo bonis Dei, ne per singula currere longum sit, male utitur malus: contra, malis hominum malorum bene utitur bonus. Et quid tam bonum quam unus Deus? Quandoquidem ipse Dominus dixit, Nemo bonus nisi unus Deus . Quanto ergo ille melior, tanto melius utitur et malis nostris. Quid Iuda peius? Inter omnes adherentes Magistro, inter duodecim, loculi illi commissi sunt, et dispensatio pauperum distributa: ingratus tanto beneficio, honori tanto, accepit pecuniam, perdidit iustitiam: tradidit uitam mortuus; quem ut discipulus secutus, ut inimicus persecutus est. Totum hoc malum Iude; sed malo eius bene usus est Dominus. Tradi se pertulit ut redimeret nos. Ecce malum Iude in bonum conuersum est. Satanas quantos martyres persecutus est? Si satanas persequendo cessaret, hodie tam gloriosam coronam sancti Laurentii non celebraremus. Si ergo ipsius diaboli malis operibus bene utitur Deus: quod facit malus, male utendo, sibi nocet; non bonitati Dei contradicit. Artifex illo utitur; et magnus artifex, si illo uti non nosset, nec eum esse permitteret. Ergo unus ex uobis diabolus est, ait, cum ego uos duodecim elegerim. Potest et sic intelligi quod ait, duodecim elegi, quia sacratus est numerus. Non enim quia periit inde unus, ideo illius numeri honor demptus est: nam in locum pereuntis, alius subrogatus est . Mansit numerus consecratus, numerus duodenarius; quia per uniuersum mundum, hoc est per quatuor cardines mundi, Trinitatem fuerant annuntiaturi. Ideo ter quaterni [1 1Kb] . Se ergo exterminauit Iudas, non duodenarium numerum uiolauit: ipse deseruit preceptorem, nam Deus illi apposuit successorem.

11. Hoc totum quod Dominus de carne et de sanguine suo locutus est, et quod in eius distributionis gratia uitam nobis promisit eternam, et quod hinc uoluit intelligi manducatores et potatores carnis et sanguinis sui, ut in illo maneant et ipse in illis, et  quod non intellexerunt qui non crediderunt, et quod spiritualia carnaliter sapiendo scandalizati sunt, et quod eis scandalizatis et pereuntibus, consolationi Dominus adfuit [1 1Kb] discipulis qui remanserant, ad quos probandos interrogauit, Numquid et uos uultis ire? ut responsio permansionis eorum innotesceret nobis; nam ille nouerat quia manebant: hoc ergo totum ad hoc nobis ualeat, dilectissimi, ut carnem Christi et sanguinem Christi non edamus tantum in Sacramento, quod et multi mali; sed usque ad spiritus participationem manducemus et bibamus, ut in Domini corpore tanquam membra maneamus, ut eius spiritu uegetemur, et non scandalizemur, etiam si multi modo nobiscum manducant et bibunt temporaliter Sacramenta, qui habebunt in fine eterna tormenta. Modo enim corpus Christi mixtum est tanquam in area: sed nouit Dominus qui sunt eius . Si tu nosti quid trituras, quia ibi est latens massa, nec consumit trituratio quod purgatura est uentilatio; certi sumus, fratres, quia omnes qui sumus in corpore Domini, et manemus in illo, ut et ipse maneat in nobis, in hoc seculo necesse habemus usque in finem inter malos uiuere. Non inter illos dico malos, qui blasphemant Christum: rari enim iam inueniuntur qui lingua blasphemant, sed multi qui uita. Necesse est ergo ut inter illos usque in finem uiuamus.

12. Sed quid est quod ait, Qui manet in me, et ego in illo ? Quid, nisi quod martyres audiebant, Qui perseuerauerit usque in finem, hic saluus erit ? Quomodo mansit in illo sanctus Laurentius, cuius hodie festa celebramus? Mansit usque ad tentationem, mansit usque ad tyrannicam interrogationem, mansit usque ad acerrimam comminationem, mansit usque ad peremptionem: parum est, usque ad immanem excruciationem mansit. Non enim occisus est cito, sed cruciatus est in igne: diu uiuere permissus est; imo non diu uiuere permissus est, sed tarde mori compulsus est. In illa ergo longa morte, in illis tormentis, quia bene manducauerat et bene biberat, tanquam illa esca saginatus et illo calice ebrius, tormenta non sensit. Ibi enim erat qui dixit, Spiritus est qui uiuificat. Caro enim ardebat, sed spiritus animam uegetabat. Non cessit, et in regnum successit. Dixerat autem illi Xystus martyr sanctus, cuius diem quinto ab hinc retro die celebrauimus: »Noli merere, fili.« Episcopus enim erat ille, iste diaconus. »Noli merere inquit; sequeris me post triduum.« Triduum autem dixit medium inter diem passionis sancti Xysti, et diem hodierne passionis sancti Laurentii. Triduum est medium. O consolatio! non ait, Noli merere, fili; desinet persecutio, et securus eris: sed, Noli merere; quo ego precedo, tu sequeris; nec consecutio tua differtur: triduum medium erit, et mecum eris. Accepit oraculum, uicit diabolum, peruenit ad triumphum.



TRACTATUS XXuIII. Ab eo loco Euangelii, Et post hec ambulabat iehsu in Galileam; usque ad id, Nemo tamen palam loquebatur de eo, propter metum Iudeorum. Cap. uII, u\. 1-13.


1. In isto Euangelii capitulo, fratres, Dominus noster iehsu Christus secundum hominem se plurimum commendauit fidei nostre. Etenim semper hoc agit dictis et factis suis, ut Deus credatur et homo: Deus qui nos fecit, homo qui nos quesiuit; Deus cum Patre semper, homo nobiscum ex tempore. Non enim quereret quem fecerat, nisi fieret ipse quod fecerat. uerum hoc mementote, et de cordibus uestris nolite dimittere, sic esse Christum hominem factum, ut non destiterit Deus esse. Manens Deus accepit hominem, qui fecit hominem. Quando ergo latuit ut homo, non potentiam perdidisse putandus est, sed exemplum infirmitati prebuisse. Ille enim quando uoluit detentus est, quando uoluit occisus est. Sed quoniam futura erant membra eius, id est fideles eius, qui non haberent illam potestatem quam habebat ipse Deus noster; quod latebat, quod se tanquam ne occideretur occultabat, hoc indicabat factura esse membra sua, in quibus utique membris suis ipse erat. Non enim Christus in capite et non in corpore, sed Christus totus in capite et in corpore. Quod ergo membra eius, ipse: quod autem ipse, non continuo membra eius. Nam si non ipse essent membra eius, non diceret: Saule, quid me persequeris ? Non enim Saulus ipsum, sed membra eius, id est fideles eius, in terra persequebatur. Noluit tamen dicere, sanctos meos, seruos meos; postremo honorabilius, fratres meos: sed, Me, hoc est membra mea, quibus ego sum caput.

2. His predictis, puto nos in hoc capitulo quod modo lectum est, non esse laboraturos: sepe enim significatum est in capite, quod futurum erat in corpore. Post hec, inquit, ambulabat iehsu in Galileam: non enim uolebat in Iudeam ambulare, quia querebant eum Iudei interficere. Hoc est quod dixi; infirmitati nostre prebebat exemplum. Non ipse perdiderat potestatem, sed nostram consolabatur fragilitatem. Futurum enim erat, ut dixi, ut aliquis fidelis eius absconderet se, ne a persecutoribus inueniretur; et ne illi pro crimine obiiceretur latibulum, precessit in capite quod in membro confirmaretur. Sic enim dictum est, Nolebat ambulare in Iudeam, quia querebant eum Iudei occidere: quasi non posset Christus et ambulare inter Iudeos, et non occidi a Iudeis. Hanc enim potentiam, quando uoluit, demonstrauit: nam cum eum iam passurum tenere uellent, ait illis, Quem queritis? Responderunt: Iesum. Et ille: Ego sum; non se occultans, sed manifestans. Ad eam tamen manifestationem illi non substiterunt, sed redeuntes retro ceciderunt . Et tamen quia pati uenerat, surrexerunt, tenuerunt, ad iudicem adduxerunt, et occiderunt. Sed quid fecerunt? Quod ait quedam Scriptura, Terra tradita est in manus impii  : caro data est in potestatem Iudeis. Et hoc propterea, ut quasi sacculus conscinderetur, unde nostrum pretium manaret.

3. Erat autem in proximo dies festus Iudeorum Scenopegia. Quid sit Scenopegia, Scripturas qui legerunt, nouerunt. Faciebant die festo tabernacula, ad similitudinem tabernaculorum in quibus habitauerant cum ex Aegypto educti peregrinarentur in eremo. Iste erat dies festus, magna solemnitas. Celebrabant hoc Iudei, uelut reminiscentes beneficia Domini, qui occisuri erant Dominum. Hoc ergo die festo  locuti sunt fratres eius ad Dominum Christum. Fratres eius sic accipite, sicut nostis: non enim nouum est quod auditis. Consanguinei uirginis Marie, fratres Domini dicebantur. Erat enim consuetudinis Scripturarum, appellare fratres quoslibet consanguineos et cognationis propinquos, et extra usum nostrum, non quo more nos loquimur. Nam quis dicat fratres auunculum et filium sororis? Scriptura tamen etiam huiusmodi cognationes fratres appellat. Nam Abraham et Lot fratres sunt dicti, cum esset Abraham patruus Lot : et Laban et Iacob fratres sunt dicti, cum esset Laban auunculus Iacob . Cum ergo auditis fratres Domini, Marie cogitate consanguinitatem, non iterum parientis ullam propaginem. Sicut enim in sepulcro ubi positum est corpus Domini, nec antea nec postea mortuus iacuit; sic uterus Marie nec antea nec postea quidquam mortale concepit.

4. Diximus fratres qui fuerint; audiamus quid dixerint. Transi hinc, et uade in Iudeam, ut et discipuli tui uideant opera tua, que tu facis. Opera Domini discipulos non latebant, sed istos latebant. Isti enim fratres, id est consanguinei, Christum consanguineum habere potuerunt, credere autem in eum ipsa propinquitate fastidierunt. Dictum est in Euangelio: non enim hoc nos audemus opinari, modo audistis. Addunt, et monent: Nemo enim in occulto quid facit, et querit ipse in palam esse: si hec facis, manifesta teipsum mundo. Et continuo: Neque enim fratres eius credebant in eum. Quare in eum non credebant? Quia humanam gloriam requirebant. Nam et quod eum uidentur monere fratres, glorie ipsius consulunt: Facis mirabilia, innotesce; id est, appare omnibus, ut laudari possis ab omnibus. Loquebatur caro carni: sed caro sine Deo, carni cum Deo. Loquebatur enim prudentia carnis uerbo quod caro factum est et habitauit in nobis .

5. Quid ad hec, Dominus? Dicit ergo eis iehsu: Tempus meum nondum uenit, tempus autem uestrum semper est paratum. Quid est hoc? Nondum uenerat tempus Christi? Quare ergo Christus uenerat, si tempus eius nondum uenerat? Nonne audiuimus Apostolum dicentem, Cum autem uenit plenitudo temporis, misit Deus Filium suum ? Si ergo in plenitudine temporis missus est; quando debuit missus est, quando oportuit uenit: quid est, Tempus meum nondum uenit? Intelligite,  fratres, quo animo illi loquebantur, qui quasi fratrem suum monere uidebantur. Dabant ei consilium consequende glorie, ueluti seculariter et terreno affectu monentes, ne esset ignobilis et latitaret: quod ergo ait Dominus, Tempus meum nondum uenit, illis respondit qui ei consilium de gloria dabant, Tempus glorie mee nondum uenit. uidete quam profundum sit: de gloria illi admonebant, sed ille uoluit altitudinem humilitate precedere, et ad ipsam celsitudinem per humilitatem uiam sternere. Nam et illi discipuli utique gloriam requirebant, qui uolebant sedere unus ad dexteram eius, et alter ad sinistram: attendebant quo, et non uidebant qua; Dominus eos, ut ordinate uenirent ad patriam, reuocauit ad uiam. Excelsa est enim patria, humilis uia. Patria est uita Christi, uia est mors Christi: patria est mansio Christi, uia est passio Christi. Qui recusat uiam, quid querit patriam? Denique et illis hoc respondit, querentibus altitudinem: Potestis bibere calicem quem ego bibiturus sum ? Ecce qua uenitur ad celsitudinem quam desideratis. Calicem quippe commemorabat humilitatis atque passionis.

6. Ergo et hic, Tempus meum nondum uenit; tempus autem uestrum, id est, mundi gloria, semper est paratum. Hoc est tempus de quo in prophetia [1 1Kb] loquitur Christus, id est, corpus Christi: Cum accepero tempus, ego iustitias iudicabo . Modo enim non est tempus iudicandi, sed iniquos tolerandi. Ferat igitur modo corpus Christi, et toleret iniquitatem male uiuentium. Habeat tamen iustitiam modo, antequam habeat iudicium: per iustitiam enim perueniet ad iudicium. Tolerantibus quippe membris iniquitatem seculi huius quid Scriptura sancta dicit in Psalmo? Non repellet Dominus plebem suam. Laborat quippe plebs eius inter indignos, inter iniquos, inter blasphemantes, inter murmurantes, detrahentes, insectantes, et si liceat, perimentes. Laborat quidem; sed non repellet Dominus plebem suam, et hereditatem suam non derelinquet, quoadusque iustitia conuertatur in iudicium [2 1Kb] . Quoadusque iustitia que modo est in sanctis eius, conuertatur in iudicium; cum implebitur quod eis dictum est, Sedebitis super duodecim sedes, iudicantes duodecim tribus Isrel . Habebat iustitiam Apostolus, sed nondum illud iudicium de quo dicit, Nescitis quoniam angelos iudicabimus ? Sit ergo modo tempus iuste uiuendi, postea erit tempus eos qui male uixerint, iudicandi. Quoadusque iustitia, inquit, conuertatur in iudicium. Hoc erit tempus iudicii, de quo Dominus modo dixit, Tempus meum nondum uenit. Erit enim tempus glorie, ut qui uenit in humilitate, ueniat in altitudine. Qui uenit iudicandus, ueniet iudicaturus: qui uenit occidi a mortuis, ueniet iudicare de uiuis et mortuis. Deus, inquit Psalmus, manifestus ueniet, Deus noster et non silebit . Quid est, manifestus ueniet? Quia uenit occultus. Tunc non silebit: nam quando uenit occulius  sicut ouis ad immolandum ductus est, et sicut agnus coram tondente se non aperuit os suum . ueniet et non silebit. Tacui, inquit, numquid semper tacebo ?

7. Modo autem quid necessarium est eis qui habent iustitiam? Quod in illo ipso psalmo legitur, Quoadusque iustitia conuertatur in iudicium; et qui habent eam, omnes recti corde. Queritis fortasse qui sunt recti corde? Illos inuenimus in Scriptura rectos corde, qui mala seculi tolerant, et non accusant Deum. uidete, fratres; rara auis est ista quam loquor [1 1Kb] . Nescio quo enim modo quando euenit homini aliquid mali, Deum currit accusare, qui deberet se. Quando boni aliquid agis, te laudas: quando mali aliquid pateris, Deum accusas. Hoc est ergo cor tortum, non rectum. Ab ista distortione et prauitate si corrigaris, conuertetur in contrarium quod faciebas. Antea enim quid faciebas? Laudabas te in bonis Dei, accusabas Deum in malis tuis: conuerso corde et directo, laudabis Deum in bonis suis, accusabis te in malis tuis. Isti sunt recti corde. Denique ille nondum recto corde, cui displicebat felicitas malorum et labor bonorum, ait correctus: Quam bonus Deus Isrel rectis corde! Mei autem, quando non eram recto corde, pene commoti sunt pedes, paulo minus effusi sunt gressus mei. Quare? Quia zelaui in peccatoribus, pacem peccatorum intuens . uidi, inquit, malos felices, et displicuit mihi Deus; hoc enim uolebam, ut non permitteret Deus malos esse felices. Intelligat homo: nunquam hoc permittit Deus; sed ideo malus felix putatur, quia quid sit felicitas ignoratur. Simus ergo recti corde: tempus glorie nostre nondum uenit. Dicatur amatoribus huius seculi, quales erant fratres Domini, Tempus uestrum semper est paratum; tempus nostrum nondum uenit. Audeamus enim hoc dicere et nos. Et quoniam corpus Domini nostri Iesu Christi sumus, quoniam membra eius sumus, quoniam caput nostrum gratanter agnoscimus, dicamus prorsus; quoniam propter nos et ipse hoc dignatus est dicere. Quando nobis insultant amatores huius seculi, dicamus eis, Tempus uestrum semper est paratum; tempus nostrum nondum uenit. Nobis enim dixit Apostolus, Mortui enim estis, et uita uestra abscondita est cum Christo in Deo. Quando ueniet tempus nostrum? Cum Christus, inquit, apparuerit uita uestra, tunc et uos apparebitis cum ipso in gloria .

8. Quid deinde addit? Non potest mundus odisse uos. Quid est hoc, nisi, Non potest mundus odisse amatores suos, falsos testes? Bona enim dicitis que mala sunt, et mala que bona sunt. Me autem odit, quia ego testimonium perhibeo de illo, quia opera eius mala sunt. uos ascendite ad diem festum hunc. Quid est hunc? Ubi gloriam humanam queritis. Quid est hunc? Ubi extendere uultis carnalia gaudia, non eterna cogitare. Ego non ascendo ad diem festum hunc, quia meum tempus nondum impletum est. In die festo hoc gloriam uos humanam queritis; meum uero [2 1Kb]  tempus, id est glorie mee, nondum uenit. Ipse erit dies festus meus, non diebus istis precurrens et transiens, sed permanens in eternum: ipsa erit festiuitas, gaudium sine fine, eternitas sine labe, serenitas sine nube. Hec cum dixisset, ipse mansit in Galilea. Ut autem ascenderunt fratres eius, tunc et ipse ascendit ad diem festum; non manifeste, sed quasi in occulto. Ideo non ad diem festum hunc, quia non gloriari temporaliter, sed aliquid docere salubriter, corrigere homines, de die festo eterno admonere, amorem ab hoc seculo auertere, et in Deum conuertere cupiebat. Quid est autem, quasi latenter ascendit ad diem festum? Non uacat et hoc Domini 1 1Kb] . uidetur mihi, fratres, etiam hinc, quod quasi latenter ascendit, aliquid significare uoluisse: nam consequentia docebunt sic eum ascendisse mediato die festo, id est mediatis illis diebus, ut etiam palam doceret. Sed quasi latenter dixit, ne se ostenderet hominibus. Non uacat quod latenter ascendit Christus ad diem festum, quia ipse latebat in illo die festo. Adhuc etiam ego quod dixi, in latibulo est. Manifestetur ergo, tollatur uelum, et appareat quod erat secretum.

9. Omnia que dicta sunt antiquo populo Isrel in multiplici scriptura sancte Legis, que agerent siue in sacrificiis, siue in sacerdotiis, siue in diebus festis, et omnino in quibuslibet rebus quibus Deum colebant, quecumque illis dicta et precepta sunt, umbre fuerunt futurorum. Quorum futurorum? Que implentur in Christo. Unde dicit Apostolus, Quotquot enim promissiones Dei, in illo etiam : id est, in illo implete sunt. Deinde dicit alio loco: Omnia in figura contingebant illis; scripta sunt autem propter nos, in quos finis seculorum obuenit . Dixit et alibi: Finis enim Legis Christus est . Item alio loco: Nemo uos iudicet in cibo, aut in potu, aut in parte diei festi, aut neomenie, aut sabbatorum, quod est umbra futurorum . Si ergo omnia illa umbre fuerunt futurorum; et Scenopegia umbra erat futurorum. Hic ergo dies festus, queramus cuius futuri umbra erat. Exposui quid erat Scenopegia: celebratio erat tabernaculorum, propterea quia populus de Aegypto liberatus tendens per desertum ad terram promissionis, in tabernaculis habitauit. Quid sit animaduertamus, et nos erimus; nos, inquam, qui membra Christi sumus, si sumus [3 1Kb] : illo autem dignante sumus, non nobis promerentibus. Attendamus ergo nos, fratres: educti sumus de Aegypto, ubi diabolo tanquam Pharaoni seruiebamus: ubi lutea opera in terrenis desideriis agebamus, et in eis multum laborabamus. Etenim nobis Christus quasi lateres facientibus clamauit: uenite ad me, omnes qui laboratis et onerati estis . Hinc educti per Baptismum tanquam per mare Rubrum, ideo rubrum, quia Christi sanguine consecratum, mortuis omnibus inimicis nostris qui nos insectabantur, id  est, deletis omnibus peccatis nostris, transiecti sumus. Modo ergo antequam ad patriam promissionis, id est, eternum regnum ueniamus, in deserto in tabernaculis sumus. Qui ista agnoscunt, in tabernaculis sunt: futurum enim erat ut quidam hoc agnoscerent. Ille enim est in tabernaculis, qui se esse in mundo intelligit peregrinum. Ille se intelligit peregrinantem, qui se uidet patrie suspirantem. Cum autem corpus Christi est in tabernaculis, Christus est in tabernaculis. Sed tunc non euidenter, sed latenter. Adhuc enim umbra lucem obscurabat: ueniente luce, umbra remota est. Christus erat in occulto, in Scenopegia Christus erat, sed latens Christus. Modo iam cum manifestata sunt ista, agnoscimus nos iter agere in eremo: si enim agnoscamus, in eremo sumus. Quid est in eremo? In deserto. Quare in deserto? Quia in isto mundo, ubi sititur in uia inaquosa. Sed sitiamus, ut saturemur. Beati enim qui esuriunt et sitiunt iustitiam, quoniam ipsi saturabuntur . Et sitis nostra de petra impletur in eremo: Petra enim erat Christus, et uirga percussa est, ut aqua manaret. Ut autem manaret, bis percussa est , quia duo ligna sunt crucis. Omnia ergo hec que fiebant in figura, manifestantur in nobis. Et non uacat quod de Domino dictum est, Ascendit ad diem festum, non manifeste, sed tanquam in occulto. Figuratum enim erat ipsum in occulto, quia in ipso die festo Christus latebat; quia ipse dies festus, Christi membra peregrinatura significabat.

10. Iudei ergo querebant eum in die festo: antequam ascenderet. Priores enim fratres ascenderunt, et non tunc ascendit ille, quando illi putabant et uolebant: ut etiam hoc impleretur quod ait, Non ad hunc, id est, ad quem uos uultis, primum uel secundum diem. Ascendit autem postea, ut Euangelium loquitur, mediato die festo; id est, cum iam illius diei festi tot dies preteriissent quod remansissent. Ipsam enim festiuitatem, quantum intelligendum est, diebus pluribus celebrabant.

11. Dicebant ergo: Ubi est ille? Et murmur multum de eo erat in turba. Unde murmur? De contentione. Que fuit contentio? Quidam enim dicebant, Quia bonus est; alii autem, Non, sed seducit turbas. De omnibus seruis eius intelligendum: hoc dicitur modo. Quicumque enim eminuerit in aliqua gratia spirituali, profecto alii dicunt [1 1Kb] , Bonus est; alii, Non, sed seducit turbas. Unde hoc? Quia uita nostra abscondita est cum Christo in Deo . Ideo licet dicere hominibus per hiemem, Mortua est ista arbor, uerbi gratia, arbor fici, arbor piri, et huiusmodi pomorum, similis est aride; et quamdiu hiems est, non apparet. Aestas probat, iudicium probat. Aestas nostra, reuelatio Christi est: Deus manifestus ueniet, Deus noster et non silebit ; ignis ante eum preibit: iste ignis inflammabit inimicos eius ; aridas arbores ignis comprehendet. Tunc enim aride apparebunt, quando eis dicetur, Esuriui, et non dedistis  mihi manducare: in alia uero parte, hoc est in dextera, apparebit fecunditas fructuum, dignitasque foliorum; uiriditas, eternitas erit. Illis ergo tanquam aridis dicetur, Ite in ignem eternum . Ecce enim, inquit, securis ad radicem arborum posita est. Omnis ergo arbor que non facit fructum bonum, excidetur, et in ignem mittetur . Dicant ergo de te, si proficis in Christo, dicant homines, Seducit turbas. De ipso, de toto corpore Christi hoc dicitur. Cogita corpus Christi adhuc in mundo, cogita corpus Christi adhuc in area; uide quemadmodum blasphemetur a palea. Simul quidem triturantur; sed palee conteruntur, frumenta purgantur. Quod dictum est ergo de Domino, ualet ad consolationem, de quocumque hoc dictum fuerit christiano.

12. Nemo tamen palam loquebatur de illo, propter metum Iudeorum. Sed qui non loquebantur de illo propter metum Iudeorum? Utique qui dicebant, Bonus est: non qui dicebant, Seducit turbas. Qui dicebant, Seducit turbas, sonitus eorum audiebatur tanquam aridorum foliorum. Seducit turbas, clarius sonabant; Bonus est, pressius susurrabant. Modo autem, fratres, quamuis nondum uenerit illa gloria Christi, que nos eternos factura est; modo tamen ita crescit Ecclesia eius, ita eam dignatus est per cuncta diffundere, ut iam susurretur, Seducit turbas; et clarius personet, Bonus est.



TRACTATUS XXIX. In illud Euangelii, Iam autem die festo mediante, ascendit iehsu in templum; usque ad id, Qui misit illum, hic uerax est, et iniustitia in illo non est. Cap. uII, u\. 14-18.

1. Quod sequitur de Euangelio et hodie lectum est, consequenter et nos uideamus; et quod Dominus donauerit, hinc dicamus. Hesterno die huc usque lectum erat, quia licet non uidissent Dominum Iesum in templo per diem festum, loquebantur tamen de illo: Et alii dicebant, Bonus est; alii autem, Non, sed seducit turbas . Dictum enim hoc est ad eorum solatium, qui postea predicantes uerbum Dei, futuri erant ut seductores et ueraces . Si enim seducere decipere est; nec Christus seductor, nec Apostoli eius; nec quisquam seductor debet esse christianus: si autem seducere, aliunde aliquem ad aliud persuadendo ducere est, querendum est unde et quo: si a malo ad bonum, bonus seductor est; si a bono ad malum, malus seductor est. In hanc ergo partem qua seducuntur homines de malo ad bonum, utinam omnes seductores et uocemur et simus!

2. Ascendit ergo postea Dominus ad diem festum, mediante die festo, et docebat. Et mirabantur Iudei dicentes: Quomodo hic litteras scit, cum non didicerit? Ille qui latebat, docebat; et palam loquebatur, et non tenebatur. Illud enim ut lateret, erat causa exempli, hoc potestatis. Sed cum doceret, mirabantur Iudei. Omnes quidem, quantum arbitror, mirabantur; sed non omnes conuertebantur. Et unde admiratio? Quia multi nouerant ubi natus, quemadmodum  fuerit educatus; nunquam eum uiderant litteras discentem, audiebant autem de Lege disputantem, Legis testimonia proferentem, que nemo posset proferre nisi legisset, nemo legere nisi litteras didicisset: et ideo mirabantur. Eorum autem admiratio Magistro facta est insinuande altius ueritatis occasio. Ex eorum quippe admiratione et uerbis, dixit Dominus profundum aliquid, et diligentius inspici et discuti dignum. Propter quod intentam facio Charitatem uestram, non solum ad audiendum pro uobis, sed etiam ad orandum pro nobis.

3. Quid ergo Dominus respondit eis admirantibus quomodo sciret litteras quas non didicerat? Mea, inquit, doctrina non est mea, sed eius qui misit me. Hec est profunditas prima: uidetur enim paucis uerbis quasi contraria locutus. Non enim ait, Ista doctrina non est mea; sed, Mea doctrina non est mea. Si non tua, quomodo tua? Si tua, quomodo non tua? Tu enim dicis utrumque: et, mea doctrina; et, non mea. Nam si dixisset, Ista doctrina non est mea, nulla esset questio. Nunc uero, fratres, primitus intendite questionem, et sic ordine exspectate solutionem. Nam qui non uidet questionem que proponitur, quomodo intelligit quod exponitur? Hoc est ergo in questione, quod ait, mea non mea: hoc uidetur esse contrarium, quomodo mea, quomodo non mea. Si ergo intueamur diligenter quod ipse in exordio dicit sanctus Euangelista, In principio erat uerbum, et uerbum erat apud Deum, et Deus erat uerbum ; inde pendet huius solutio questionis. Que est ergo doctrina Patris, nisi uerbum Patris? Ipse ergo Christus doctrina Patris, si uerbum Patris. Sed quia uerbum non potest esse nullius, sed alicuius: et suam doctrinam dixit, seipsum; et non suam, quia Patris est uerbum. Quid enim tam tuum quam tu? et quid tam non tuum quam tu, si alicuius est quod es?

4. uerbum ergo et Deus est, et doctrine stabilis uerbum est, non sonabilis per syllabas et uolatilis, sed manentis cum Patre, ad quam [1 1Kb] conuertamur manentem, sonis transeuntibus admoniti. Non enim nos ita admonet quod transit, ut ad transitoria uocet. Admonemur ut diligamus Deum. Totum hoc quod dixi, syllabe fuerunt; percussum erem uerberauerunt, ut ad sensum [2 1Kb] uestrarum aurium peruenirent, sonando transierunt: non tamen illud quod uos admonui, transire debet; quia ille quem uos diligere admonui, non transit; et cum transeuntibus syllabis admoniti, conuersi ad eum fueritis, nec uos transibitis, sed cum manente manebitis. Hoc est ergo in doctrina magnum, altum et eternum quod manet; quo uocant [3 1Kb] omnia que temporaliter transeunt, quando bene significant, nec mendaciter proferuntur. Omnia quippe signa que proferimus sonis, aliquid significant quod non est sonus. Non enim due breues syllabe Deus est, et duas breues syllabas colimus, et duas breues syllabas  adoramus, et ad duas breues syllabas peruenire desideramus: que pene ante desinunt sonare, quam ceperint; nec in eis secunde locus est, nisi prima transierit. Manet ergo aliquid magnum quod dicitur Deus, quamuis non maneat sonus cum dicitur Deus. Sic intendite doctrinam Christi, et peruenietis ad uerbum Dei: cum autem perueneritis ad uerbum Dei, intendite, Deus erat uerbum; et uidebitis uerum dictum esse, mea doctrina: intendite etiam cuius est uerbum; et uidebitis recte dictum esse, non est mea.

5. Breuiter ergo dico Charitati uestre; hoc uidetur mihi dixisse Dominus iehsu Christus, Mea doctrina non est mea, ac si diceret, Ego non sum a meipso. Quamuis enim Filium Patri dicamus et credamus equalem, nec ullam in eis esse nature substantieque distantiam, nec inter generantem atque generatum aliquod interfuisse temporis interuallum; tamen hoc seruato et custodito ista dicimus, quod ille Pater est, ille Filius. Pater autem non est, si non habeat Filium; et Filius non est, si non habeat Patrem: sed tamen Filius Deus de Patre; Pater autem Deus, sed non de Filio. Pater Filii, non Deus de Filio: ille autem Filius Patris, et Deus de Patre. Dominus enim Christus dicitur Lumen ex Lumine. Lumen ergo quod non ex lumine, et Lumen equale quod ex Lumine, simul unum Lumen, non duo lumina.

6. Si intelleximus, Deo gratias: si quis autem parum intellexit, fecit homo quo usque potuit, cetera uideat unde speret. Forinsecus ut operarii possumus plantare et rigare, sed Dei est incrementum dare . Mea, inquit, doctrina non est mea, sed eius qui misit me. Audiat consilium, qui dicit, Nondum intellexi. Magna quippe res et profunda cum fuisset dicta, uidit utique ipse Dominus Christus hoc tam profundum non omnes intellecturos, et in consequenti dedit consilium. Intelligere uis? crede. Deus enim per prophetam dixit: Nisi credideritis, non intelligetis . Ad hoc pertinet quod etiam hic Dominus secutus adiunxit: Si quis uoluerit uoluntatem eius facere, cognoscet de doctrina, utrum ex Deo sit, an ego a meipso loquar. Quid est hoc, Si quis uoluerit uoluntatem eius facere? Sed ego dixeram, Si quis crediderit; et hoc consilium dederam. Si non intellexisti, inquam, crede. Intellectus enim merces est fidei. Ergo noli querere intelligere ut credas, sed crede ut intelligas; quoniam nisi credideritis, non intelligetis. Cum ergo ad possibilitatem intelligendi consilium dederim obedientiam credendi, et dixerim Dominum Iesum Christum hoc ipsum adiunxisse in consequenti sententia, inuenimus eum dixisse, Si quis uoluerit uoluntatem eius facere, cognoscet de doctrina. Quid est, cognoscet? Hoc est intelliget. Quod est autem, Si quis uoluerit uoluntatem eius facere, hoc est credere. Sed quia cognoscet, hoc est intelliget, omnes intelligunt: quia uero quod ait, Si quis uoluerit uoluntatem eius facere, hoc pertinet ad credere, ut diligentius intelligatur, opus est nobis ipso Domino nostro expositore, ut indicet nobis utrum reuera ad credere pertineat facere uoluntatem Patris eius. Quis nesciat  hoc esse facere uoluntatem Dei, operari opus eius, id est, quod illi placet? Ipse autem Dominus aperte alio loco dicit: Hoc est opus Dei, ut credatis in eum quem ille misit . Ut credatis in eum; non, ut credatis ei. Sed si creditis in eum, creditis ei: non autem continuo qui credit ei, credit in eum. Nam et demones credebant ei, et non credebant in eum. Rursus etiam de Apostolis ipsius possumus dicere, Credimus Paulo; sed non, Credimus in Paulum: Credimus Petro; sed non, Credimus in Petrum. Credenti enim in eum qui iustificat impium, deputatur fides eius ad iustitiam . Quid est ergo credere in eum? Credendo amare, credendo diligere, credendo in eum ire, et eius membris incorporari. Ipsa est ergo fides quam de nobis exigit Deus: et non inuenit quod exigat, nisi donauerit quod inueniat. Que fides, nisi quam definiuit alio loco Apostolus plenissime dicens: Neque circumcisio aliquid ualet, neque preputium, sed fides que per dilectionem operatur ? Non qualiscumque fides, sed fides que per dilectionem operatur: hec in te sit, et intelliges de doctrina. Quid enim intelliges? Quia doctrina ista non est mea, sed eius qui misit me: id est, intelliges quia Christus Filius Dei, qui est doctrina Patris, non est ex seipso, sed Filius est Patris.

7. Sabellianam heresim sententia ista dissoluit. Sabelliani enim dicere ausi sunt ipsum esse Filium qui est et Pater; duo esse nomina, sed unam rem. Si duo essent nomina, et res una, non diceretur, Mea doctrina non est mea. Utique si tua doctrina non est tua, o Domine, cuius est, nisi alius sit cuius sit? Quod dixisti, Sabelliani non intelligunt: non enim Trinitatem uiderunt, sed sui cordis errorem secuti sunt. Nos cultores Trinitatis et unitatis Patris et Filii et Spiritus sancti, et unius Dei, intelligamus de doctrina Christi, quoniam non est eius [1 1Kb] . Et ideo dixit non se a seipso loqui, quoniam Christus Patris est Filius, et Pater Christi est Pater, et Filius de Deo Patre Deus est: Pater autem Deus, non de Filio Deo Deus est.

8. Qui a semetipso loquitur, gloriam propriam querit. Hoc erit ille qui uocatur Antichristus, extollens se, sicut Apostolus ait, supra omne quod dicitur Deus, et quod colitur . Ipsum quippe annuntians Dominus gloriam suam quesiturum, non gloriam Patris, ait ad Iudeos: Ego ueni in nomine Patris mei, et non suscepistis me: alius ueniet in nomine suo, hunc suscipietis . Significauit eos Antichristum suscepturos, qui gloriam nominis sui quesiturus est, inflatus, non solidus; et ideo non stabilis, sed utique ruinosus. Dominus autem noster iehsu Christus magnum exemplum nobis prebuit humilitatis: nempe equalis est Patri, nempe in principio erat uerbum, et uerbum erat apud Deum, et Deus erat uerbum; nempe ipse dixit, et uerissime dixit, Tanto tempore uobiscum sum, et non cognouistis me? Philippe, qui uidit me, uidit et Patrem ; nempe ipse dixit, et uerissime dixit, Ego et Pater unum sumus . Si ergo ille cum Patre unum, equalis Patri, Deus de  Deo, Deus apud Deum, ceternus, immortalis, pariter incommutabilis, pariter sine tempore, pariter creator et dispositor temporum; tamen quia uenit in tempore, et formam serui accepit, et habitu est inuentus ut homo , querit gloriam Patris, non suam: quid tu, homo, facere debes, qui quando aliquid boni facis, gloriam tuam queris; quando autem aliquid mali facis, Deo calumniam meditaris? Intende tibi; creatura es, agnosce Creatorem: seruus es, ne contemnas Dominum: adoptatus es, sed non meritis tuis; quere eius gloriam, a quo habes hanc gratiam, homo adoptatus, cuius gloriam quesiuit qui est ab illo unicus natus. Qui autem querit gloriam eius qui misit illum, hic uerax est, et iniustitia in illo non est. In Antichristo autem iniustitia est, et uerax non est; quia gloriam suam quesiturus est, non eius a quo missus est: non enim est missus, sed uenire permissus. Omnes ergo pertinentes ad corpus Christi, ne inducamur in laqueos Antichristi, non queramus gloriam nostram. Sed si ille quesiuit gloriam eius qui eum misit, quanto magis nos eius qui nos fecit?



TRACTATUS XXX. Ab eo loco, Nonne Moyses dedit uobis Legem, et nemo ex uobis facit Legem? usque ad id, Nolite iudicare secundum faciem, sed iustum iudicium iudicate. Cap. uII, u\. 19-24.

1. Euangelii sancti lectionem, de qua pridem Charitati uestre locuti sumus, ista que modo lecta est, hodierna consequitur. Dominum loquentem audiebant et discipuli et Iudei; ueritatem loquentem audiebant, et ueraces et mendaces; caritatem loquentem audiebant et amici et inimici; bonum loquentem audiebant et boni et mali. Illi audiebant, sed ille discernebat; et quibus sermo prodesset et profuturus esset, uidebat et preuidebat. In illis enim qui tunc erant uidebat, in nobis qui futuri eramus preuidebat. Nos itaque sic audiamus Euangelium, quasi presentem Dominum; nec dicamus, O illi felices qui eum uidere potuerunt! quia multi in eis qui uiderunt, et occiderunt; multi autem in nobis qui non uiderunt, et crediderunt. Quod enim pretiosum sonabat de ore Domini, et propter nos scriptum est, et nobis seruatum, et propter nos recitatum [1 1Kb] , et recitabitur etiam propter posteros nostros, et donec seculum finiatur. Sursum est Dominus: sed etiam hic est ueritas Dominus. Corpus enim Domini [2 1Kb] in quo resurrexit, uno loco esse potest: ueritas eius ubique diffusa est. Dominum ergo audiamus, et quod ipse donauerit de uerbis eius, et nos dicamus.

2. Nonne Moyses, inquit, dedit uobis Legem, et nemo ex uobis facit Legem? Quid me queritis interficere? Ideo enim queritis me interficere, quia nemo ex uobis  facit Legem: nam si Legem faceretis, in ipsis litteris Christum agnosceretis, et presentem non occideretis. Et illi responderunt [1 1Kb] : Respondit ei turba. Respondit quasi turba non pertinentia ad ordinem, sed ad perturbationem: denique turba turbata uidete quid responderit: Demonium habes; quis te querit occidere? Quasi non peius fuerit dicere, Demonium habes, quam eum occidere. Ei quippe dictum est quod demonium haberet, qui demones expellebat. Quid possit aliud dicere turba turbulenta? quid possit aliud olere cenum commotum? Turba turbata est; unde? A ueritate. Turbam lippitudinis turbauit claritas lucis. Oculi enim non habentes sanitatem, non possunt ferre luminis claritatem.

3. Dominus autem non plane turbatus, sed in sua ueritate tranquillus, non reddidit malum pro malo, nec maledictum pro maledicto . Quibus si diceret, Demonium habetis uos; uerum utique diceret. Non enim talia illi ueritati dicerent, nisi eos diaboli falsitas irritaret. Quid ergo respondit? Audiamus tranquille, et tranquillum bibamus: Unum opus feci, et omnes miramini. Tanquam dicens, Quid si omnia opera mea uideretis? Ipsius enim opera erant que in mundo uidebant, et ipsum qui fecit omnia non uidebant: fecit unam rem, et turbati sunt, quia saluum fecit hominem sabbato. Quasi uero si quisquam egrotus sabbato sinceraret [2 1Kb] , alius illum sanum fecisset quam ille, qui eos scandalizauit, quia unum hominem saluum fecit sabbato. Quis enim alius alios saluos fecit quam ipsa salus; qui illam salutem quam dedit huic homini, dat et iumentis? Salus enim corporalis erat. Salus carnis et reparatur, et moritur; et cum reparatur, mors differtur, non aufertur. Tamen, fratres, etiam ipsa salus a Domino est, per quemlibet detur: quocumque curante et ministrante impertiatur, ab illo datur a quo est omnis salus, cui dicitur in Psalmo, Homines et iumenta saluos facies, Domine; sicut multiplicasti misericordiam tuam, Deus. Quia enim Deus es, multiplicata misericordia tua peruenit etiam ad salutem carnis humane, peruenit etiam ad salutem mutorum animalium: sed qui das salutem carnis hominibus iumentisque communem, numquid nulla salus est quam seruas hominibus? Est certe alia que non solum communis non est hominibus et iumentis, sed nec ipsis hominibus communis est bonis et malis. Denique cum ibi de ista salute dixisset, quam communiter accipiunt pecora et homines; propter illam salutem quam sperare debent homines, sed boni homines, secutus adiunxit, Filii autem hominum sub tegmine alarum tuarum sperabunt: inebriabuntur ab ubertate domus tue, et torrente uoluptatis tue potabis eos; quoniam apud te est fons uite, et in lumine tuo uidebimus lumen . Hec est salus que  ad bonos pertinet, quos appellauit filios hominum; cum supra dixisset, Homines et iumenta saluos facies, Domine. Quid enim? illi homines non erant filii hominum, ut cum dixisset, Homines, sequeretur et diceret, Filii autem hominum; quasi aliud erant homines, et aliud filii hominum? Non tamen arbitror sine aliqua significatione distinctionis hoc dixisse Spiritum sanctum. Homines ad primum Adam, filii hominum ad Christum. Forte enim homines pertinent ad primum hominem: filii autem hominum pertinent ad Filium hominis.

4. Unum opus feci, et omnes miramini. Et continuo subiungit: Propterea Moyses dedit uobis circumcisionem. Bene factum est ut acciperetis circumcisionem a Moyse. Non quia ex Moyse est, sed ex Patribus. Abraham quippe primus accepit circumcisionem a Domino . Et in sabbato circumciditis. Conuicit uos Moyses: in Lege accepistis ut circumcidatis octauo die ; accepistis in Lege ut uacetis septimo die : si octauus dies illius qui natus est occurret ad diem septimum sabbati, quid facietis? uacabitis, ut seruetis sabbatum; an circumcidetis, ut impleatis sacramentum diei octaui? Sed noui, inquit, quid faciatis. Circumciditis hominem. Quare? Quia circumcisio pertinet ad aliquod signaculum salutis, et non debent homines sabbato uacare a salute. Ergo nec mihi irascamini, quia saluum feci totum hominem sabbato: si circumcisionem, inquit, accipit homo in sabbato, ut non soluatur lex Moysi , mihi operanti salutem in sabbato quare indignamini?

5. Forte enim illa circumcisio ipsum Dominum significabat, cui isti curanti et sananti indignabantur. Iussa est enim adhiberi octauo die circumcisio: et quid est circumcisio, nisi carnis exspoliatio? Significat ergo ista circumcisio exspoliationem a corde cupiditatum carnalium. Non ergo sine causa data est, et in eo membro iussa fieri; quoniam per illud membrum procreatur creatura mortalium. Et per unum hominem mors, sicut per unum hominem resurrectio mortuorum : et per unum hominem peccatum intrauit in mundum, et per peccatum mors . Ideo quisque cum preputio nascitur, quia omnis homo cum uitio propaginis nascitur: et non mundat Deus siue a uitio cum quo nascimur, siue a uitiis que male uiuendo addimus, nisi per cultellum petrinum, Dominum Christum. Petra enim erat Christus . Cultellis enim petrinis circumcidebant, et petre nomine Christum figurabant: et presentem non agnoscebant, sed insuper eum occidere cupiebant. Quare autem octauo die, nisi quia post septimum sabbati Dominus die dominico resurrexit? Ergo resurrectio Christi, que facta est tertio quidem die passionis, sed octauo die in diebus hebdomadis, ipsa nos circumcidit. Audi circumcisos uera petra, Apostolo admonente: Si ergo resurrexistis cum Christo; que sursum sunt querite, ubi Christus est in dextera Dei sedens; que sursum sunt sapite, non que super terram . Circumcisis loquitur: Resurrexit Christus, abstulit uobis desideria carnalia, abstulit concupiscentias malas, abstulit superfluum cum quo nati eratis, et multo peius quod male uiuendo addideratis; circumcisi per petram quare adhuc sapitis terram? Et ad extremum quia Legem dedit Moyses, et circumciditis hominem sabbato, intelligite hoc significari opus bonum, quod ego feci totum hominem saluum sabbato; quia et curatus est ut sanus esset in corpore, et credidit ut sanus esset in anima.

6. Nolite iudicare personaliter, sed rectum iudicium iudicate. Quid est hoc? Modo qui per legem Moysi circumciditis sabbato, non irascimini Moysi; et quia ego die sabbati saluum feci hominem, irascimini mihi. Personaliter iudicatis, ueritatem attendite. Ego non me prefero Moysi, ait Dominus, qui erat et ipsius Moysi Dominus. Sic attendite quomodo homines nos duos, tanquam ambos homines: iudicate inter nos, sed uerum iudicium iudicate; nolite me honorato illum damnare, sed illo intellecto me honorate. Hoc enim eis alio loco dixit: Si crederetis Moysi, crederetis utique et mihi; de me enim ille scripsit . Sed hoc loco noluit hoc dicere, tanquam se et Moyse ante illos constitutis. Propter legem Moysi circumciditis, quando etiam sabbatum occurrerit; et ego sanitatum faciendarum beneficentiam non uultis ut exhibeam per sabbatum? Quia Dominus circumcisionis et Dominus sabbati, salutis est auctor: et seruilia opera prohibiti estis facere sabbato; si uere intelligatis seruilia opera, non peccatis. Qui enim facit peccatum, seruus est peccati . Numquid seruile opus est, hominem sanare per sabbatum? Manducatis et bibitis ; utique quare manducatis et bibitis in sabbato, nisi quia pertinet ad salutem quod facitis? Per hoc ostenditis opera salutis non esse ullo modo die sabbati omittenda. Ergo nolite personaliter iudicare, sed rectum iudicium iudicate. Attendite me quomodo hominem, attendite Moysen quomodo hominem: si secundum ueritatem iudicetis, neque Moysen, neque me condemnabitis; et ueritate cognita me cognoscetis, quia ego sum ueritas .

7. Hoc uitium, fratres, quod Dominus notauit hoc loco, euadere in hoc seculo magni laboris est, non personaliter iudicare, sed rectum iudicium retinere. Admonuit quidem Dominus Iudeos, sed monuit et nos: illos conuicit, nos instruxit; illos redarguit, nos exacuit. Non putemus hoc nobis non ideo dictum, quia tunc ibi non fuimus. Scriptum est, legitur, cum recitaretur audiuimus; sed tanquam Iudeis dictum audiuimus: non nos ponamus post nos, et quasi intueamur inimicos reprehendere, et ipsi nos faciamus quod in nobis ueritas ipsa reprehendat. Iudei quidem personaliter iudicabant, sed ideo non pertinent ad Nouum Testamentum, ideo non habent in Christo regnum celorum, ideo non iunguntur sanctorum societati Angelorum: terrena querebant a Domino; terra enim promissionis, uictoria ab inimicis, fecunditas  pariendi, multiplicatio filiorum, abundantia fructuum, que illis omnia a Deo quidem uero et bono, tamen ut carnalibus promissa sunt, omnia hec fecerunt illis uetus Testamentum. Quid est uetus Testamentum? Quasi hereditas pertinens ad hominem ueterem. Nos innouati sumus, homo nouus facti sumus; quia et ille homo nouus uenit. Quid tam nouum quam nasci de uirgine? Quia ergo non erat quid [1 1Kb] in illo innouaret preceptum, quia nullum habebat peccatum; nouus partus est datus. In illo partus nouus, in nobis homo nouus. Quid est homo nouus? A uetustate innouatus. Ad quam rem innouatus? Ad desideranda celestia, ad concupiscenda sempiterna, ad patriam que sursum est et hostem non timet, desiderandam, ubi non perdimus amicum, non timemus inimicum; ubi uiuimus cum bono affectu, sine ullo defectu; ubi nemo nascitur, quia nemo moritur; ubi nemo iam proficit, et nemo deficit; ubi non esuritur, et non sititur, sed satietas est immortalitas, et cibus ueritas. Hec habentes promissa, et ad Nouum Testamentum pertinentes, et noue hereditatis facti heredes, et ipsius Domini coheredes, aliam spem ualde habemus: non personaliter iudicemus, sed rectum iudicium teneamus.

8. Quis est qui non iudicat personaliter? Qui diligit equaliter. Dilectio equalis facit non acceptari personas. Non cum homines diuerso modo pro suis gradibus honoramus, tunc timendum est ne personas accipiamus. Sed quando inter duos iudicamus, et aliquando inter necessarios, fit nonnunquam iudicium inter patrem et filium; queritur pater de malo filio, aut queritur filius de duro patre: seruamus honorificentiam patri, que debetur a filio; non equamus filium patri in honore; sed preponimus, si bonam causam habet: filium equemus patri in ueritate; et sic tribuemus honorem debitum, ut non perdat equitas meritum. Ita uerbis Domini proficimus, et ut proficiamus gratia illius adiuuamur.



TRACTATUS XXXI. Ab eo loco, Dicebant ergo quidam ex Ierosolymis, Nonne hic est quem querebant Iudei interficere; usque ad id, Queretis me, et non inuenietis; et ubi sum ego, uos non potestis uenire. Cap. uII, u\. 25-36.

1. Meminit Charitas uestra pristinis sermonibus et lectum esse in Euangelio, et a nobis ut potuimus disputatum, quod Dominus iehsu ideo uelut occulte ascendit ad diem festum, non quia timebat ne teneretur, cuius potestas erat ne teneretur; sed ut significaret etiam in ipso die festo qui celebrabatur a Iudeis, se occultari, et suum esse mysterium: hodierna ergo lectione apparuit potestas, que putabatur timiditas; loquebatur enim palam in die festo, ita ut mirarentur turbe, et dicerent quod audiuimus, cum lectio legeretur, Nonne hic est quem querebant interficere? Et ecce palam loquitur, et nichil illi dicunt: numquid uere cognouerunt principes quia hic est Christus? Qui nouerant qua seuitia querebatur, mirabantur qua potentia non tenebatur. Deinde non plene intelligentes illius  potentiam, putauerunt principum esse scientiam, quod ipsi cognouerant eumdem esse Christum: ideo pepercerunt ei, quem tantopere occidendum quesierunt.

2. Deinde illi ipsi apud seipsos, qui dixerant, Numquid cognouerunt principes quia hic est Christus? fecerunt sibi questionem qua eis uideretur non ipse esse Christus: adiungentes enim dixerunt, Sed istum nouimus unde sit; Christus autem cum uenerit, nemo scit unde sit. Hec opinio apud Iudeos unde nata fuerit, quod Christus cum uenerit, nemo scit unde sit ; si consideremus Scripturas, inuenimus, fratres, quoniam sancte Scripture dixerunt de Christo, quoniam Nazareus uocabitur . Ergo predixerunt unde sit. Rursus si locum natiuitatis eius queramus, tanquam inde sit ubi natus est; nec hoc latebat Iudeos, propter Scripturas que ista predixerant. Nam cum eum uisa stella Magi quererent adorare, uenerunt ad Herodem, et dixerunt quid quererent et quid uellent: ille autem conuocatis eis qui Legem sciebant, quesiuit ab eis ubi Christus nasceretur: illi dixerunt, In Bethlehem Iude; et testimonium etiam propheticum protulerunt . Si ergo Prophete predixerant et locum unde erat origo carnis eius, et locum ubi eum peperit mater eius; unde nata est ista opinio apud Iudeos, quam modo audiuimus, Christus cum uenerit, nemo scit unde sit, nisi quia utrumque predicauerant et prenuntiauerant Scripture? Secundum hominem predixerant Scripture unde esset: secundum Deum latebat impios, et querebat pios. Ad hoc enim et isti dixerunt, Christus cum uenerit, nemo scit unde sit; quia hanc illis opinionem generauerat quod per Isaiam dictum est, Generationem autem eius quis enarrabit ? Denique et ipse Dominus ad utrumque respondit, et quia nouerant eum unde esset, et quia non nouerant; ut attestaretur prophetie sancte que de illo ante predicta est, et secundum humanitatem infirmitatis, et secundum diuinitatem maiestatis.

3. Audite ergo uerbum Domini, fratres, uidete quemadmodum confirmauit eis et quod dixerunt, »Istum nouimus unde sit;« et quod dixerunt, »Christus cum uenerit, nemo scit unde sit. Clamabat ergo docens in templo iehsu: Et me scitis, et unde sim scitis; et a meipso non ueni, sed est uerus qui me misit, quem uos nescitis.« Hoc est dicere, Et me scitis, et me nescitis: hoc est dicere, Et unde sim scitis, et unde sim nescitis. Unde sim scitis, iehsu a Nazareth, cuius etiam parentes nostis. Solus enim in hac causa latebat uirginis partus, cui tamen testis erat maritus: ipse enim hoc poterit fideliter indicare, qui posset maritaliter et zelare [1 1Kb] . Hoc ergo excepto uirginis partu, totum nouerant in Iesu quod ad hominem pertinet: facies ipsius nota erat, patria ipsius nota erat, genus ipsius notum erat, ubi natus est sciebatur. Recte ergo dixit, Et me nostis, et unde sim scitis, secundum carnem et effigiem hominis quam gerebat: secundum autem diuinitatem, Et a me ipso non ueni,  sed est uerus qui me misit, quem uos nescitis; sed ut eum sciatis, credite in eum quem misit, et scietis. Deum enim nemo uidit unquam, nisi unigenitus Filius qui est in sinu Patris, ipse enarrauit : et, Patrem non cognoscit nisi Filius, et cui uoluerit Filius reuelare .

4. Denique cum dixisset, Sed est uerus qui misit me, quem uos nescitis; ut ostenderet eis unde possent scire quod nesciebant, subiecit, Ego scio eum. Ergo a me querite, ut sciatis eum. Quare autem scio eum? Quia ab ipso sum, et ipse me misit. Magnifice utrumque monstrauit. Ab ipso, inquit, sum; quia Filius de Patre, et quidquid est Filius, de illo est cuius est Filius. Ideo Dominum Iesum dicimus Deum de Deo; Patrem non dicimus Deum de Deo, sed tantum Deum: et dicimus Dominum Iesum Lumen de Lumine; Patrem non dicimus Lumen de Lumine, sed tantum Lumen. Ad hoc ergo pertinet, quod dixit, Ab ipso sum. Quod autem uidetis me in carne, ipse me misit. Ubi audis, ipse me misit, noli intelligere nature dissimilitudinem, sed generantis auctoritatem.

5. Querebant ergo eum apprehendere, et nemo misit in illum manus, quia nondum uenerat hora eius: hoc est, quia nolebat. Quid est enim, nondum uenerat hora eius? Non enim Dominus sub fato natus est. Hoc nec de te credendum est, nedum de illo [1 1Kb] per quem factus es. Si tua hora uoluntas est illius; illius hora que est, nisi uoluntas sua? Non ergo horam dixit qua cogeretur mori, sed qua dignaretur occidi. Tempus enim exspectabat quo moreretur, quia et tempus exspectauit quo nasceretur. De hoc tempore Apostolus loquens, ait: Cum autem uenit plenitudo temporis, misit Deus Filium suum . Ideo multi dicunt: Quare non ante uenit Christus? Quibus respondendum est, quia nondum uenerat plenitudo temporis, moderante illo per quem facta sunt tempora: sciebat enim quando uenire deberet. Primo per multam seriem temporum et annorum predicendus fuit; non enim aliquid paruum uenturum fuit: diu fuerat predicendus, semper tenendus. Quanto maior iudex ueniebat, tanto preconum longior series precedebat. Denique ubi uenit plenitudo temporis, uenit et ille qui nos liberaret a tempore. Liberati enim a tempore, uenturi sumus ad eternitatem illam, ubi non est tempus: nec dicitur ibi, Quando ueniet hora; dies est enim sempiternus, qui nec preceditur hesterno, nec excluditur crastino. In hoc autem seculo uoluuntur dies, et alii transeunt, et alii ueniunt; nullus manet: et momenta quibus loquimur, inuicem se expellunt, nec stat prima syllaba, ut sonare possit secunda. Ex quo loquimur aliquantum senuimus, et sine ulla dubitatione senior sum modo quam mane: ita nichil stat, nichil fixum manet in tempore. Amare itaque debemus per quem facta sunt tempora, ut liberemur a tempore, et figamur in eternitate, ubi iam nulla est mutabilitas temporum. Magna igitur misericordia Domini nostri Iesu Christi, factum esse eum propter nos in tempore, per quem facta sunt tempora; factum esse inter  omnia, per quem facta sunt omnia: factum esse quod fecit. Factus est enim quod fecerat; factus est enim homo qui hominem fecerat, ne periret quod fecerat. Secundum hanc dispensationem iam uenerat hora natiuitatis, et natus erat: sed nondum uenerat hora passionis, ideo nondum passus erat [1 1Kb] .

6. Denique ut noueritis non necessitatem, sed potestatem morientis  : propter nonnullos hoc loquor, qui cum audierint, nondum uenit hora eius, edificantur ad credenda fata, et fiunt corda eorum fatua: ut ergo noueritis potestatem morientis, ipsam passionem recolite, crucifixum intuemini. Dixit in ligno pendens, Sitio. Illi hoc audito, in arundine per spongiam obtulerunt ei acetum in cruce: accepit, et ait, Perfectum est; et inclinato capite, reddidit spiritum. uidetis potestatem morientis, quia hoc exspectabat, donec omnia complerentur que de illo predicta fuerant ante mortem futura. Dixerat enim propheta: Dederunt in escam meam fel, et in siti mea potauerunt me aceto . Exspectabat ut hec omnia complerentur: posteaquam completa sunt, dixit, Perfectum est; et abscessit potestate, quia non uenerat necessitate. Ideo quidam plus mirati sunt istam potestatem morientis, quam potentiam miracula facientis. uentum est enim ad crucem, ut corpora deponerentur de ligno, quoniam sabbatum illucescebat; et inuenti sunt latrones uiuentes. Supplicium quippe crucis ideo durius erat, quia diutius cruciabat, et omnes crucifixi longa morte necabantur. Illi autem, ne remanerent in ligno, cruribus fractis coacti sunt mori, ut possent inde deponi. Dominus autem inuentus est mortuus , et admirati sunt homines: et qui eum uiuum contempserunt, mortuum sic admirati sunt, ut dicerent quidam, uere Filius Dei est hic . Unde est et illud, fratres, ubi ait querentibus se, Ego sum; et illi retro redeuntes omnes ceciderunt . Erat ergo in illo potestas summa. Nec hora cogebatur mori; sed horam exspectabat, qua opportune fieret uoluntas, non qua inuiti impleretur necessitas.

7. De turba autem multi crediderunt in eum. Humiles et pauperes saluos faciebat Dominus. Principes insaniebant; et ideo medicum non solum non agnoscebant, sed etiam occidere cupiebant. Erat quedam turba que suam egritudinem cito uidit, et illius medicinam sine dilatione cognouit. uidete quid sibi dixerit turba ipsa commota miraculis: Numquid Christus cum uenerit, plura signa facturus est? Utique si duo non erunt, hic est. Crediderunt ergo in eum dicentes ista.

8. Principes uero illi audita multitudinis fide, et eo murmure quo Christus glorificabatur, miserunt ministros, ut apprehenderent eum. Quem apprehenderent? Adhuc nolentem? Quia ergo non poterant apprehendere nolentem, missi sunt ut audirent docentem. Quid docentem? Dicit ergo iehsu: Adhuc modicum tempus uobiscum sum. Quod modo uultis facere,  facturi estis, sed non modo; quia modo nolo. Quare adhuc modo nolo? Quia adhuc modicum tempus uobiscum sum: et tunc uado ad eum qui me misit. Implere debeo dispensationem meam, et sic peruenire ad passionem meam.

9. Queretis me, et non inuenietis; et ubi sum ego, uos non potestis uenire. Hic iam resurrectionem suam predixit: noluerunt enim agnoscere presentem, et postea quesierunt, cum uiderunt in eum multitudinem iam credentem. Magna enim signa facta sunt, etiam cum Dominus resurrexit, et ascendit in celum. Tunc per discipulos facta sunt magna; sed ille per illos, qui et per seipsum: ipse quippe illis dixerat, Sine me nichil potestis facere . Quando claudus ille qui sedebat ad portam, ad uocem Petri surrexit, et suis pedibus ambulauit, ita ut homines mirarentur, sic eos allocutus est Petrus, quia non in sua potestate ista fecit, sed in uirtute illius quem ipsi occiderunt . Multi compuncti dixerunt: Quid faciemus ? uiderunt enim se ingenti crimine impietatis astrictos, quando illum occiderunt, quem uenerari et adorare debuerunt: et hoc putabant esse inexpiabile. Magnum enim facinus erat, cuius consideratio illos faceret desperare: sed non debebant desperare, pro quibus in cruce pendens Dominus est dignatus orare. Dixerat enim: Pater, ignosce illis, quia nesciunt quid faciunt . uidebat quosdam suos inter multos alienos; illis iam petebat ueniam, a quibus adhuc accipiebat iniuriam. Non enim attendebat quod ab ipsis moriebatur, sed quia pro ipsis moriebatur. Multum est quod illis concessum est, et ab ipsis, et pro ipsis; ut nemo de sui peccati dimissione desperet, quando illi ueniam meruerunt, qui Christum occiderunt. Mortuus est Christus pro nobis; sed numquid a nobis? At uero illi uiderunt Christum suo scelere morientem; et crediderunt in Christum suis sceleribus ignoscentem. Quousque biberent sanguinem quem fuderant, de sua salute desperauerunt. Ergo hoc dixit, Queretis me, et non inuenietis; et ubi sum ego, uos non potestis uenire: quia quesituri illum erant post resurrectionem compuncti. Nec dixit, ubi ero; sed, ubi sum. Semper enim ibi erat Christus, quo fuerat redditurus: sic enim uenit, ut non recederet. Unde alio loco ait, Nemo ascendit in celum, nisi qui descendit de celo, Filius hominis, qui est in celo : non dixit, qui fuit in celo. In terra loquebatur, et in celo se esse dicebat. Sic uenit, ut inde non abscederet: sic rediit, ut nos non derelinqueret. Quid miramini? Deus hoc facit. Homo enim secundum corpus in loco est, et de loco migrat; et cum ad alium locum uenerit, in eo loco unde uenit non erit: Deus autem implet omnia, et ubique totus est; non secundum spatia tenetur locis. Erat tamen Dominus Christus secundum uisibilem carnem in terra, secundum inuisibilem maiestatem in celo et in terra: ideo ait, Ubi ego sum, uos non potestis uenire. Nec dixit, non poteritis; sed, non potestis: tales enim tunc erant qui non possent. Nam ut sciatis non hoc ad desperationem dictum, et discipulis suis dixit tale aliquid, Quo  ego uado, uos non potestis uenire ; cum pro illis orans dixerit, Pater, uolo ut ubi ego sum, et ipsi sint mecum . Denique hoc Petro exposuit, et ait illi: Quo ego uado, non potes me sequi modo; sequeris autem postea .

10. Dixerunt ergo Iudei, non ad ipsum; sed, ad seipsos: Quo hic iturus est, quia non inueniemus eum? numquid in dispersionem Gentium iturus est, et docturus Gentes? Non enim sciebant quod dixerunt; sed quia ille uoluit, prophetauerunt. Iturus enim erat Dominus ad Gentes, non presentia corporis sui, sed tamen pedibus suis. Qui erant pedes eius? Quos pedes conculcare uolebat persequendo Saulus, quando ei caput clamauit: »Saule, Saule, quid me persequeris« ? »Quis est hic sermo, quem dixit: Queretis me, et non inuenietis; et ubi ego sum, uos non potestis uenire?« Unde hoc dixit Dominus, nescierunt, et tamen aliquid quod futurum erat, nescientes prenuntiauerunt. Dixit enim hoc Dominus, quia locum, si tamen dicendus est locus, id est sinum Patris unde nunquam discedit unigenitus Filius, non illi nouerant; nec cogitare idonei erant ubi erat Christus, unde non recessit Christus; quo rediturus erat Christus, ubi manebat Christus. Unde hoc cordi humano cogitare, nedum lingua explicare [1 1Kb] ? Hoc ergo illi nullo modo intellexerunt; et tamen ex hac occasione salutem nostram predixerunt, quod Dominus iturus esset ad dispersionem Gentium, et impleturus quod legebant et non intelligebant, Populus quem non cognoui, seruiuit mihi, in obauditu auris obaudiuit mihi . Illi non audierunt in quorum oculis fuit; illi audierunt in quorum auribus sonuit.

11. Illius enim Ecclesie uenture de Gentibus typum gerebat mulier que fluxum sanguinis patiebatur: tangebat, et non uidebatur; nesciebatur, et sanabatur. Figura quippe erat, quod Dominus interrogauit, Quis me tetigit? Quasi ignorans ignoratam sanauit : sic fecit et Gentibus. Non eum didicimus in carne, et meruimus carnem eius manducare, et in carne eius membra esse. Quare? Quia misit ad nos. Quos? Precones suos, discipulos suos, seruos suos, redemptos suos quos creauit, sed quos et redemit fratres suos: totum parum dixi: membra sua, seipsum; misit enim ad nos membra sua, et fecit nos membra sua. Tamen secundum speciem corporis quam Iudei uiderunt et contempserunt, non apud nos fuit Christus: quia et hoc de illo dictum erat, sicut et Apostolus dicit, Dico enim Christum ministrum fuisse circumcisionis propter ueritatem Dei, ad confirmandas promissiones patrum. Ad illos debuit uenire, a quorum patribus et quorum patribus est promissus: ideo et ipse sic ait, Non sum missus nisi ad oues que perierunt domus Isrel . Sed quid dicit Apostolus in sequenti? Gentes autem super misericordia glorificare Deum . Quid et ipse Dominus? Habeo alias oues que non sunt ex hoc ouili . Qui dixerat, Non sum missus nisi ad oues  que perierunt domus Isrel; quomodo habet alias oues ad quas non est missus, nisi quia significauit presentiam corporalem non se missum exhibere nisi solis Iudeis, qui uiderunt et occiderunt? Et multi tamen inde et antea et postea crediderunt. Messis prima de cruce uentilata est, ut esset semen unde alia messis consurgeret. Nunc uero cum fama Euangelii et bono eius odore excitati credunt fideles eius per omnes gentes, erit exspectatio gentium, quando ueniat qui iam uenit ; quando ab omnibus uideatur, qui tunc a quibusdam uisus non est, a quibusdam uisus est; quando ueniat iudicaturus qui uenit iudicandus; quando ueniat discreturus, qui uenit ut non discerneretur. Non enim ab impiis Christus est discretus, sed cum impiis iudicatus: de illo enim dictum est, Inter iniquos reputatus est . Latro euasit: Christus damnatus est . Accepit in dulgentiam criminosus, damnatus est qui omnium crimina confitentium relaxauit. Tamen et ipsa crux, si attendas, tribunal fuit: in medio enim iudice constituto, unus latro qui credidit liberatus , alter qui insultauit damnatus est. Iam significabat quod facturus est de uiuis et mortuis; alios positurus ad dexteram, alios ad sinistram: similis ille latro futuris ad sinistram, similis alter futuris ad dexteram. Iudicabatur, et iudicium minabatur.



TRACTATUS XXXII. Ab eo loco, In nouissimo autem die festiuitatis stabat iehsu et clamabat, dicens, Si quis sitit, ueniat ad me, et bibat; usque ad id, Nondum enim erat Spiritus datus, quia iehsu nondum fuerat glorificatus. Cap. uII, u\. 37-39.

1. Inter dissensiones et dubitationes Iudeorum de Domino Iesu Christo, inter cetera que dixit, quibus alii confunderentur, alii docerentur; nouissimo illius festiuitatis die , que appellatur Scenopegia, id est tabernaculorum constructio, de qua festiuitate iam antea meminit Charitas uestra fuisse dissertum, uocat Dominus iehsu Christus, et hoc non utcumque loquendo, sed clamando, ut qui sitit ueniat ad eum. Si sitimus, ueniamus; et non pedibus, sed affectibus; nec migrando, sed amando ueniamus. Quanquam secundum interiorem hominem, et qui amat migrat. Et aliud est migrare corpore, aliud corde: migrat corpore qui motu corporis mutat locum; migrat corde, qui motu cordis mutat affectum. Si aliud amas, aliud amabas, non ibi es ubi eras.

2. Clamat ergo nobis Dominus: Stabat enim, et clamabat, Si quis sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue. Quid hoc esset, quando Euangelista exposuit, immorari non debemus. Unde enim dixerit Dominus, Si quis sitit, ueniat ad me, et bibat, et, Qui credit in me, flumina de uentre eius fluent aque uiue; consequenter exposuit Euangelista, dicens: Hoc autem dixit de Spiritu quem accepturi erant credentes in eum. Nondum enim erat Spiritus datus, quia iehsu nondum erat glorificatus. Est ergo sitis interior et uenter  interior, quia est homo interior. Et ille quidem interior inuisibilis, exterior autem uisibilis: sed melior interior quam exterior. Et quod non uidetur, hoc plus amatur: constat enim plus amari hominem interiorem quam exteriorem. Unde hoc constat? Unusquisque in seipso probet. Quamuis enim qui male uiuunt, animos suos corpori addicant; uiuere tamen uolunt, quod non est nisi animi, magisque seipsos indicant qui regunt, quam illa que reguntur. Regunt enim animi, reguntur corpora. Gaudet quisque uoluptate, et capit de corpore uoluptatem: sed separa animum, nichil restat in corpore quod gaudeat; et si de corpore gaudet, animus gaudet. Si gaudet de domo sua, de se non debet gaudere? et si habet animus unde oblectetur extrinsecus, sine deliciis manet intrinsecus? Omnino constat plus amare hominem animam suam quam corpus suum. Sed et in alio homine plus amat homo animam quam corpus. Quid enim amatur in amico, ubi est amor sincerior et castior? Quid amatur in amico; animus, an corpus? Si fides amatur, animus amatur: si beneuolentia amatur, beneuolentie sedes animus est: si hoc amas in altero, quia et ipse amat te, animum amas; quia non caro, sed animus amat. Ideo enim amas, quia te amat: quere unde te amet, et uide quid ames. Pius ergo amatur, et non uidetur.

3. Aliquid etiam uolo dicere, ubi magis appareat Dilectioni uestre quantum ametur animus, et quemadmodum corpori preponatur. Illi ipsi lasciui amatores, qui pulchritudine corporum delcetantur, et forma membrorum accenduntur, tunc amant amplius quando amantur. Nam si amet et sentiat quia odio habetur, magis irascitur quam diligit. Quare magis irascitur quam diligit? Quia non ei redditur quod impendit. Si ergo ipsi corporum amatores redamari se uolunt, et hoc eos magis delectat si amentur; quales sunt amatores animorum? Et si magni sunt amatores animorum, quales sunt amatores Dei, qui pulchros animos facit? Sicut enim animus facit decus in corpore, sic Deus in animo. Non enim facit corpori unde ametur nisi animus: qui cum migrauerit, cadauer horrescis; et quantumcumque pulchra illa membra dilexeris, sepelire festinas. Decus ergo corporis, animus: decus animi, Deus.

4. Clamat ergo Dominus ut ueniamus et bibamus, si intus sitiamus; et dicit quia cum biberimus, flumina aque uiue fluent de uentre nostro. uenter interioris hominis conscientia cordis est. Bibito ergo isto liquore uiuescit purgata conscientia; et hauriens, fontem habebit; etiam ipsa fons erit. Quid est fons, et quid est fluuius qui manat de uentre interioris hominis? Beneuolentia, qua uult consulere proximo. Si enim putet quia quod bibit soli ipsi debet sufficere; non fluit aqua uiua de uentre eius: si autem proximo festinat consulere; ideo non siccat, quia manat. uidebimus nunc quid sit quod bibunt, qui credunt in Domino; quia utique Christiani sumus, et si credimus, bibimus. Et unusquisque in seipso debet agnoscere si bibit, et si uiuit ex eo quod bibit: non  enim nos deserit fons, si non deseramus fontem.

5. Exposuit Euangelista, ut dixi, unde Dominus clamasset, ad qualem potum inuitasset, quid bibentibus propinasset, dicens, Hoc autem dicebat de Spiritu quem accepturi erant credentes in eum. Nondum enim erat Spiritus datus, quia iehsu nondum erat glorificatus. Quem dicit Spiritum, nisi sanctum Spiritum? Nam unusquisque homo habet in se proprium spiritum, de quo loquebar cum animum commendarem. Animus enim cuiusque, proprius est spiritus eius: de quo dicit Paulus apostolus, Quis enim scit hominum que sunt hominis, nisi spiritus hominis, qui in ipso est? deinde adiunxit, Sic et que Dei sunt, nemo scit, nisi Spiritus Dei . Nostra nemo scit, nisi spiritus noster. Non enim noui quid cogitas, aut tu quid cogito: ipsa enim sunt propria nostra, que interius cogitamus; et cogitationum uniuscuiusque hominis ipsius spiritus testis est. Sic et que Dei sunt, nemo scit, nisi Spiritus Dei. Nos cum spiritu nostro, Deus cum suo: ita tamen ut Deus cum suo Spiritu sciat etiam quid agatur in nobis; nos autem sine eius Spiritu scire non possumus quid agatur in Deo. Deus autem scit in nobis et quod ipsi nescimus in nobis. Nam infirmitatem suam Petrus nesciebat, quando a Domino quod ter esset negaturus audiebat , et eger se ignorabat; medicus egrum sciebat. Sunt ergo quedam que Deus nouit in nobis, nescientibus nobis. Tamen quantum ad homines pertinet, nemo sic se nouit quomodo ipse homo: alius nescit quid in illo agatur, sed spiritus eius nouit. Accepto autem Spiritu Dei, discimus et quid agatur in Deo: non totum, quia non accepimus totum. De pignore multa nouimus: pignus enim accepimus, et huius pignoris plenitudo postea dabitur. Interim in hac peregrinatione pignus nos consoletur, quia qui nos dignatus est oppignerare, multum paratus est dare. Si talis est arrha, quid est cuius est arrha?

6. Sed quid est quod ait, Non enim erat Spiritus datus, quia iehsu nondum erat glorificatus? In euidenti est intellectus. Non enim non erat Spiritus Dei, qui erat apud Deum; sed nondum erat in eis qui crediderant in Iesum. Ita enim disposuit Dominus iehsu non eis dare Spiritum istum de quo loquimur, nisi post resurrectionem suam; et hoc non sine causa. Et forte si queramus, annuet ut inueniamus; et si pulsemus, aperiet ut intremus. Pietas pulsat, non manus: quanquam pulsat et manus, si ab operibus misericordie non cesset manus. Que igitur causa est cur Dominus iehsu Christus statuerit nonnisi cum esset glorificatus, dare Spiritum sanctum? Quod antequam dicamus ut possumus, prius querendum est, ne quem forte moueat, quomodo nondum erat Spiritus in hominibus sanctis, cum de ipso Domino recens nato legatur in Euangelio, quod cum in Spiritu sancto agnouerit Simeon, agnouerit etiam Anna uidua prophetissa ; agnouerit Ioannes ipse, qui eum baptizauit : impletus Spiritu sancto Zacarias multa dixit ; Spiritum sanctum ipsa Maria, ut Dominum conciperet,  accepit . Multa ergo indicia precedentia Spiritus sancti habemus, antequam Dominus glorificaretur resurrectione carnis sue. Non enim alium spiritum etiam Prophete habuerunt, qui Christum uenturum prenuntiauerunt. Sed modus quidam futurus erat dationis huius, qui omnino antea non apparuerat: de ipso hic dicitur. Nusquam enim legimus antea congregatos homines accepto Spiritu sancto, linguis omnium gentium locutos fuisse. Post resurrectionem autem suam, primum quando apparuit discipulis suis, dixit illis: Accipite Spiritum sanctum. De hoc ergo dictum est, Non erat Spiritus datus, quia iehsu nondum erat glorificatus. Et insufflauit in faciem eorum , qui flatu primum hominem uiuificauit, et de limo crexit, quo flatu animam membris dedit ; significans eum se esse qui insufflauit in faciem eorum, ut a luto exsurgerent, et luteis operibus renuntiarent. Tunc primum post resurrectionem suam Dominus, quam dicit Euangelista glorificationem, dedit discipulis suis Spiritum sanctum. Deinde commoratus cum eis quadraginta dies, ut liber Actuum Apostolorum demonstrat, ipsis uidentibus, et uidendo deducentibus, ascendit in celum . Ibi peractis decem diebus, die Pentecostes misit desuper Spiritum sanctum. Quo, sicut dixi, qui fuerant in uno loco congregati, accepto impleti, omnium gentium linguis locuti sunt .

7. Quid ergo, fratres, quia modo qui baptizatur in Christo, et credit in Christum, non loquitur omnium gentium linguis, non est credendus accepisse Spiritum sanctum? Absit ut ista perfidia tentatur cor nostrum. Certi sumus omnem hominem accipere: sed quantum uas fidei attulerit ad fontem, tantum implet. Cum ergo et modo accipiatur, dixerit aliquis, quare nemo loquitur linguis omnium gentium? Quia iam ipsa Ecclesia linguis omnium gentium loquitur. Antea in una gente erat Ecclesia, ubi omnium linguis loquebatur. Loquendo linguis omnium, significabat futurum ut crescendo per gentes, loqueretur linguis omnium. In hac Ecclesia qui non est, nec modo accipit Spiritum sanctum. Precisus enim et diuisus ab unitate membrorum, que unitas linguis omnium loquitur, renuntiet sibi; non habet [1 1Kb] . Nam si habet, det signum quod tunc dabatur. Quid est, det signum quod tunc dabatur? Loquatur omnibus linguis. Respondet mihi: Quid enim, tu loqueris omnibus linguis? Loquor plane, quia omnis lingua mea est, id est, eius corporis cuius membrum sum. Diffusa Ecclesia per gentes loquitur omnibus linguis; Ecclesia est corpus Christi, in hoc corpore membrum es: cum ergo membrum sis eius corporis quod loquitur omnibus linguis, crede te loqui omnibus linguis. Unitas enim membrorum caritate concordat; et ipsa unitas loquitur quomodo tunc unus homo loquebatur.

8. Accipimus ergo et nos Spiritum sanctum, si amamus Ecclesiam, si caritate compaginamur, si catholico nomine et fide gaudemus. Credamus, fratres;  quantum quisque amat Ecclesiam Christi, tantum habet Spiritum sanctum. Datus est enim Spiritus, sicut Apostolus dicit, ad manifestationem. Quam manifestationem? Sicut ipse idem dicit, Quia alii datur per Spiritum sermo sapientie, alii sermo scientie secundum eumdem Spiritum, alii fides in eodem Spiritu, alii donatio curationum in uno Spiritu, alii operatio uirtutum in eodem Spiritu. Multa enim dantur ad manifestationem, sed tu forsitan eorum omnium que dixi nichil habes. Si amas, non nichil habes: si enim amas unitatem, etiam tibi habet quisquis in illa habet aliquid. Tolle inuidiam, et tuum est quod habeo: tollam inuidiam, et meum est quod habes. Liuor separat, sanitas iungit. Oculus solus uidet in corpore: sed numquid soli sibi oculus uidet? Et manui uidet, et pedi uidet, et ceteris membris uidet: non enim si aliquis ictus in pedem ueniat, auertit se oculus inde ut non precaueat. Rursus sola manus operatur in corpore; sed numquid sibi soli operatur? Et oculo operatur; nam si ictus aliquis ueniens non eat in manum, sed tantum in faciem, numquid dicit manus, Non me moueo, quia non tendit ad me? Sic pes ambulando omnibus membris militat: membra cetera tacent, et lingua omnibus loquitur. Habemus ergo Spiritum sanctum, si amamus Ecclesiam: amamus autem, si in eius compage et caritate consistimus. Nam ipse Apostolus cum dixisset diuersa dona dari diuersis hominibus, tanquam officia quorumque membrorum, Adhuc, inquit, supereminentiorem uiam uobis demonstro, et cepit loqui de caritate. Preposuit eam linguis hominum et Angelorum, preposuit miraculis fidei, preposuit scientie et prophetie, preposuit etiam illi magno operi misericordie, quo sua que possidet distribuit quisque pauperibus; et ad extremum preposuit eam etiam corporis passioni: his omnibus tam magnis rebus preposuit caritatem . Ipsam habeto, et cuncta habebis: quia sine illa nichil proderit, quidquid habere potueris. Quia uero ad Spiritum sanctum pertinet caritas de qua loquimur , audi Apostolum dicentem, Charitas Dei diffusa est in cordibus nostris per Spiritum sanctum, qui datus est nobis .

9. Quare ergo Dominus Spiritum, cuius maxima beneficia sunt in nobis, quia caritas Dei per ipsum diffusa est in cordibus nostris, post resurrectionem suam dare uoluit? quid significauit? Ut in resurrectione nostra caritas nostra flagret, et ab amore seculi separet, ut tota currat in Deum. Hic enim nascimur et morimur, hoc non amemus: caritate migremus, caritate sursum habitemus, caritate illa qua diligimus Deum. Nihil aliud in hac uite nostre peregrinatione meditemur, nisi quia et hic non semper erimus, et ibi nobis locum bene uiuendo preparabimus, unde nunquam migremus. Dominus enim noster iehsu Christus, posteaquam resurrexit, iam non moritur; mors illi ultra, sicut Apostolus dicit, non dominabitur . Ecce quod amemus. Si uiuimus,  si in ipsum credimus qui resurrexit; dabit nobis, non quod hic amant homines qui Deum non amant, aut tanto plus amant, quanto illum minus amant: tanto autem hoc minus amant, quanto illum plus amant. Sed uideamus quid nobis promisit: non diuitias terrenas et temporales, non honores et potestates in seculo isto; uidetis enim omnia hec dari et hominibus malis, ne magnipendantur a bonis. Non ipsam postremo corporis sanitatem: non quia ipse illam non dat, sed quia, ut uidetis, et pecoribus dat. Non uitam longam. Quid est enim longum quod aliquando finitur? Non pro magno nobis credentibus promisit longeuitatem, aut decrepitam senectutem; quam omnes optant antequam ueniat, omnes de illa cum uenerit murmurant. Non pulchritudinem corporis, quam uel corporis morbus, uel ipsa senectus que optatur exterminat. uult esse pulcher, et uult esse senex: ista duo desideria sibi inuicem concordare non possunt: si senex eris, pulcher non eris: quando senectus uenerit, pulchritudo fugiet; et in uno habitare non possunt uigor pulchritudinis, et gemitus senectutis. Omnia ergo ista non nobis promisit, qui dixit, Qui credit in me, ueniat, et bibat; et flumina de uentre eius fluent aque uiue. uitam eternam promisit, ubi nichil timeamus, ubi non conturbemur, unde non migremus, ubi non moriamur; ubi nec decessor plangatur, nec successor speretur. Quia ergo tale est quod nobis promisit amantibus, et Spiritus sancti caritate feruentibus; ideo ipsum Spiritum noluit dare, nisi cum esset glorificatus: ut in suo corpore ostenderet uitam, quam modo non habemus, sed in resurrectione speramus.



TRACTATUS XXXIII. Ab eo loco Euangelii, Ex illa ergo turba cum audissent hos sermones eius, etc., usque ad id, Nec ego te condemnabo; uade, et amplius noli peccare. Cap. uII, u\. 40-53, et cap. uIII, u\. 1-11.

1. Meminit Charitas uestra, sermone pristino ex occasione lectionis euangelice locutos nos esse uobis de Spiritu sancto. Ad hunc potandum cum Dominus inuitasset credentes in se, loquens inter eos qui illum tenere cogitabant, et interficere cupiebant nec ualebant, quia ille nolebat: cum ergo hec locutus esset, nata est de illo in turba dissensio, aliis putantibus quod ipse esset Christus, aliis dicentibus quia de Galilea non exsurget Christus. Qui uero missi fuerant, ut eum tenerent, redierunt immunes a crimine, et pleni admiratione. Nam et testimonium perhibuerunt diuine doctrine eius, cum dicerent a quibus missi fuerant, Quare non adduxistis eum? Responderunt enim nunquam se audisse hominem sic locutum: Non enim quisquam sic loquitur homo. Ille autem sic locutus est, quia Deus erat et homo. Tamen Pharisei testimonium eorum repellentes, dixerunt eis: Numquid et uos seducti estis? uidemus enim delectatos uos esse sermonibus illius. Numquid aliquis de principibus credidit in eum, aut ex Phariseis? Sed turba hec que non nouit Legem, maledicti sunt. Qui non nouerant Legem,  ipsi credebant in eum qui miserat Legem; et eum qui miserat Legem, contemnebant illi qui docebant Legem: ut impleretur quod dixerat ipse Dominus, Ego ueni ut non uidentes uideant, et uidentes ceci fiant . Ceci enim facti sunt Pharisei doctores, illuminati sunt populi nescientes Legem, et in auctorem Legis credentes.

2. Nicodemus tamen unus ex Phariseis, qui ad Dominum nocte uenerat, et ipse non quidem incredulus, sed timidus; nam ideo nocte uenerat ad lucem, quia illuminari uolebat, et sciri timebat: respondit Iudeis, Numquid Lex nostra iudicat hominem, nisi audierit ab ipso prius et cognouerit quid faciat? uolebant enim illi peruerse ante esse damnatores quam cognitores. Sciebat enim Nicodemus, uel potius credebat, quia si tantummodo eum uellent patienter audire, forte similes fierent illis qui missi sunt tenere, et maluerunt credere. Illi responderunt, ex preiudicio cordis sui, quod et illis: Numquid et tu Galileus es? Id est, quasi a Galileo seductus. Dominus enim Galileus dicebatur, quoniam de Nazareth ciuitate erant parentes eius. Secundum Mariam dixi parentes, non secundum uirile semen: non enim quesiuit in terra nisi matrem, qui iam habebat desuper Patrem. Nam utraque eius natiuitas mirabilis fuit; diuina sine matre, humana sine patre. Quid ergo illi quasi Legis doctores ad Nicodemum dixerunt? Scrutare Scripturas, et uide quia propheta a Galilea non surgit. Sed Dominus Prophetarum inde surrexit. Reuersi sunt, inquit Euangelista, unusquisque in domum suam.

3. Inde iehsu perrexit in montem: in montem autem Oliueti, in montem fructuosum, in montem unguenti, in montem chrismatis. Ubi enim decebat docere Christum, nisi in monte Oliueti? Christi enim nomen a chrismate dictum est: autem grece, latine unctio nuncupatur. Ideo autem nos unxit, quia luctatores contra diabolum fecit. Et diluculo iterum uenit in templum, et omnis populus uenit ad eum, et sedens docebat eos. Et non tenebatur, quia nondum pati dignabatur.

4. Nunc iam attendite, ubi ab inimicis tentata sit Domini mansuetudo. »Adducunt autem illi Scribe et Pharisei mulierem in adulterio deprehensam, et statuerunt eam in medio; et dixerunt ei: Magister, hec mulier modo deprehensa est in adulterio. In Lege autem Moyses mandauit nobis huiusmodi lapidare: tu ergo quid dicis? Hec autem dicebant tentantes eum, ut possent accusare eum.« Unde accusare? Numquid ipsum in aliquo facinore deprehenderant, aut illa mulier ad eum aliquo modo pertinuisse dicebatur? Quid est ergo, tentantes eum, ut possent accusare eum? Intelligimus, fratres, admirabilem mansuetudinem in Domino preeminuisse. Animaduerterunt eum nimium esse mitem, nimium esse mansuetum: de illo quippe fuerat ante predictum, Accingere gladio tuo circa femur tuum, potentissime; specie tua et pulchritudine tua intende, prospere procede, et regna: propter ueritatem et mansuetudinem et iustitiam. . Ergo attulit ueritatem ut doctor, mansuetudinem  ut liberator, iustitiam ut cognitor. Propter hec eum esse regnaturum in Spiritu sancto propheta predixerat . Cum loqueretur, ueritas agnoscebatur: cum aduersus inimicos non moueretur, mansuetudo laudabatur. Cum ergo de duobus istis, id est de ueritate et mansuetudine eius, inimici liuore et inuidia torquerentur; in tertio, id est iustitia, scandalum posuerunt. Quare? Quia Lex iusserat adulteros lapidari; et utique Lex quod iniustum erat iubere non poterat: si quis aliud diceret quam Lex iusserat, iniustus deprehenderetur. Dixerunt ergo apud semetipsos: uerax putatur, mansuetus uidetur; de iustitia illi querenda calumnia est. Offeramus ei mulierem in adulterio deprehensam, dicamus quid de illa in Lege preceptum sit: si eam iusserit lapidari, mansuetudinem non habebit; si eam dimitti censuerit, iustitiam non tenebit. Ut autem mansuetudinem, inquiunt, non perdat, in qua iam populis amabilis factus est, sine dubio eam dimitti debere dicturus est. Hinc nos inuenimus accusandi occasionem, et reum facimus tanquam Legis preuaricatorem: dicentes ei, Hostis es Legis, contra Moysen respondes, imo contra eum qui per Moysen Legem dedit; reus es mortis, cum illa et tu ipse lapidandus. Posset his uerbis atque his sententiis inflammari inuidia, feruere accusatio, flagitari damnatio. Sed cui hoc? Peruersitas rectitudini, falsitas ueritati, corruptum cor cordi recto, stultitia sapientie. Quando illi laqueos prepararent, in quos non prius ipsi caput iniicerent? Ecce Dominus in respondendo et iustitiam seruaturus est, et a mansuetudine non recessurus. Non est captus cui tendebatur, sed potius capti sunt qui tendebant; quia in eum qui eos posset de laqueis eruere, non credebant.

5. Quid ergo respondit Dominus iehsu? quid respondit ueritas? quid respondit sapientia? quid respondit ipsa cui calumnia parabatur iustitia? Non dixit, Non lapidetur; ne contra Legem dicere uideretur. Absit autem ut diceret, Lapidetur: uenit enim non perdere quod inuenerat, sed querere quod perierat . Quid ergo respondit? uidete quam plenum sit iustitia, plenum mansuetudine et ueritate! Qui sine peccato est uestrum, inquit, prior in illam lapidem mittat. O responsio sapientie! Quomodo eos intromisit in se? Foris enim calumniabantur, seipsos intrinsecus non perscrutabantur: adulteram uidebant, se non perspiciebant. Preuaricatores Legis Legem impleri cupiebant, et hoc calumniando; non uere, tanquam adulteria castitate damnando. Audistis, Iudei; audistis, Pharisei; audistis, Legis doctores, Legis custodem, sed nondum intellexistis Legislatorem. Quid uobis aliud significat, cum digito scribit in terra? Digito enim Dei Lex scripta est; sed propter duros in lapide scripta est . Nunc iam Dominus in terra scribebat, quia fructum querebat. Audistis ergo, Impleatur Lex, lapidetur adultera: sed numquid in illa punienda, Lex implenda est a puniendis? Consideret se unusquisque uestrum, intret in semetipsum, ascendat tribunal mentis sue, constituat se ante conscientiam suam, cogat se confiteri. Scit  enim qui sit [1 1Kb] : quia nemo scit hominum que sunt hominis, nisi spiritus hominis, qui in ipso est . Unusquisque in se intendens, peccatorem se inuenit. Ita plane. Ergo aut istam dimittite, aut simul cum illa penam Legis excipite. Si diceret, Non lapidetur adultera; iniustus conuinceretur: si diceret, Lapidetur; mansuetus non uideretur: dicat quod dicere debet, et mansuetus et iustus, Qui sine peccato est uestrum, prior in illam lapidem mittat. Hec uox iustitie est: Puniatur peccatrix, sed non a peccatoribus; impleatur Lex, sed non a preuaricatoribus Legis. Hec uox omnino iustitie est: qua iustitia illi tanquam trabali telo percussi, sese inspicientes et reos inuenientes, unus post unum omnes recesserunt. Relicti sunt duo, misera et misericordia. Dominus autem cum eos illo telo iustitie percussisset, nec dignatus est cadentes attendere, sed auerso ab eis obtutu, rursum digito scribebat in terra.

6. Relicta autem sola illa muliere, omnibusque abeuntibus, leuauit oculos suos ad mulierem. Audiuimus uocem iustitie, audiamus et mansuetudinis. Plus enim, credo, territa erat illa mulier cum audisset a Domino dictum, Qui sine peccato est uestrum, prior in illam lapidem mittat. Illi ergo attendentes se, et abscessu ipso confessi de se, reliquerant mulierem cum grandi peccato, ei qui erat sine peccato. Et quia illa hoc audierat, Qui sine peccato est, prior in illam lapidem mittat; ab illo se sperabat puniendam, in quo peccatum inueniri non poterat. Ille autem qui aduersarios eius repulerat lingua iustitie, leuans in eam oculos mansuetudinis, interrogauit eam: Nemo te condemnauit? Respondit illa: Domine, nemo. Et ille: Nec ego te condemnabo; a quo te forte damnari timuisti, quia in me peccatum non inuenisti. Nec ego te damnabo. Quid est, Domine? Faues ergo peccatis? Non plane ita. Attende quod sequitur: uade, deinceps iam noli peccare. Ergo et Dominus damnauit, sed peccatum, non hominem. Nam si peccatorum fautor esset, diceret, Nec ego te damnabo; uade, uiue ut uis: de mea liberatione esto secura; ego quantumcumque peccaueris, te ab omni pena etiam gehenne et inferni tortoribus liberabo. Non hoc dixit.

7. Intendant ergo qui amant in Domino mansuetudinem, et timeant ueritatem. Etenim dulcis et rectus Dominus . Amas quod dulcis est, time quod rectus est. Tanquam mansuetus dixit, Tacui: sed tanquam iustus, Numquid semper tacebo ? Misericors et miserator Dominus. Ita plane. Adhuc adde, longanimis; adhuc adde, et multum misericors: sed time quod est in nouissimo, et uerax . Quos enim modo sustinet peccantes, iudicaturus est contemnentes. An diuitias longanimitatis et mansuetudinis eius contemnis, ignorans quia patientia Dei ad penitentiam te adducit? Tu autem secundum duritiam cordis tui et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum opera sua . Mansuetus Dominus, longanimis Dominus,  misericors Dominus: sed et iustus Dominus, et uerax Dominus. Largitur tibi spatium correctionis: sed tu plus amas dilationem quam emendationem. Malus fuisti heri? hodie bonus esto. Et hodiernum diem in malitia peregisti? uel cras mutare. Semper exspectas, et de misericordia Dei tibi plurimum polliceris: quasi ille qui tibi per penitentiam [1 1Kb] promisit indulgentiam, promiserit tibi etiam prolixiorem uitam. Unde scis quid pariat crastinus dies? Recte dicis in corde tuo: Quando me correxero, Deus mihi omnia peccata dimittet. Negare non possumus quod correctis atque conuersis indulgentiam Deus promisit. Nam in quo propheta mihi legis quia promisit correcto indulgentiam, non mihi legis quia promisit tibi Deus longam uitam.

8. Ex utroque igitur homines periclitantur, et sperando et desperando, contrariis rebus, contrariis affectionibus. Sperando qui decipitur? Qui dicit [2 1Kb] , Bonus est Deus, misericors est Deus, faciam quod mihi placet, quod libet; laxem habenas cupiditatibus meis, impleam desideria anime mee. Quare hoc? Quia misericors est Deus, bonus est Deus, mansuetus est Deus. Spe isti periclitantur. Desperatione autem, qui cum inciderint in grauia peccata, putantes sibi non posse iam ignosci penitentibus, et statuentes se ad damnationem sine dubio destinatos, dicunt apud seipsos, Iam damnandi sumus [3 1Kb] , quare non quod uolumus facimus? animo gladiatorum ferro destinatorum. Ideo molesti sunt desperati: iam enim quod timeant non habent, et uehementer timendi sunt. Istos desperatio necat, spes illos. Inter spem et desperationem fluctuat animus. Metuendum est ne te occidat spes, et cum multum speras de misericordia, incidas in iudicium: metuendum est rursus ne te occidat desperatio, et cum putas iam tibi non ignosci que grauia commisisti, non agas penitentiam, et incurras in iudicem Sapientiam, que dicit, Et ego uestre perditioni superridebo . Quid ergo agit Dominus cum periclitantibus utroque morbo? Illis qui spe periclitantur, hoc dicit: Ne tardes conuerti ad Dominum, neque differas de die in diem; subito enim ueniet ira illius, et in tempore uindicte disperdet te . Illis qui desperatione periclitantur, quid dicit? In quacumque die iniquus conuersus fuerit, omnes iniquitates eius obliuiscar . Propter illos ergo qui desperatione periclitantur, proposuit indulgentie portum: propter illos qui spe periclitantur et dilationibus illuduntur, fecit diem mortis incertum. Quando ueniat ultimus dies, nescis. Ingratus es, quia hodiernum habes, in quo corrigaris? Sic ergo ad istam mulierem, Nec ego te damnabo; sed facta secura de preterito, caue futura. Nec ego te damnabo: deleui quod commisisti, obserua quod precepi, ut inuenias quod promisi.



TRACTATUS XXXIu. In illud, Ego sum lux mundi: qui sequitur me, non ambulat in tenebris, sed habebit lumen uite. Cap. uIII, u\. 12.


1. Quod modo audiuimus et intenti accepimus, cum sanctum Euangelium legeretur, non dubito quod omnes etiam intelligere conati sumus: et quisque nostrum de re tam magna que lecta est, pro suo modulo cepit quod potuit; et posito pane uerbi, nemo est qui se queratur nichil gustasse. Sed iterum non dubito, quia difficile quisquam est qui totum intellexerit. Tamen etiamsi est qui omnia uerba Domini nostri Iesu Christi modo ex Euangelio recitata satis intelligat; toleret ministerium nostrum, quousque, si possimus, illo adiuuante tractando faciamus ut uel omnes uel multi intelligant, quod se pauci intellexisse letantur.

2. Quod ait Dominus, Ego sum lux mundi, clarum puto esse eis qui habent oculos, unde huius lucis participes fiant: qui autem non habent oculos nisi in sola carne, mirantur quod dictum est a Domino Iesu Christo, Ego sum lux mundi. Et forte non desit qui dicat apud semetipsum: Numquid forte Dominus Christus est sol iste, qui ortu et occasu peragit diem? Non enim defuerunt heretici qui ista senserunt. Manichei solem istum oculis carnis uisibilem expositum et publicum non tantum hominibus, sed etiam pecoribus ad uidendum, Christum Dominum esse putauerunt. Sed catholice Ecclesie recta fides improbat tale commentum, et diabolicam doctrinam esse cognoscit: nec solum agnoscit credendo, sed in quibus potest conuincit etiam disputando. Improbemus itaque huiusmodi errorem, quem sancta ab initio anathematizauit Ecclesia. Non arbitremur Dominum Iesum Christum hunc esse solem quem uidemus oriri ab oriente, occidere in occidente; cuius cursui nox succedit, cuius radii nube obumbrantur, qui certa de loco in locum motione commigrat: non est hoc Dominus Christus. Non est Dominus Christus sol factus, sed per quem sol factus est. Omnia enim per ipsum facta sunt, et sine ipso factum est nichil .

3. Est ergo lux que fecit hanc lucem: hanc amemus, hanc intelligere cupiamus, ipsam sitiamus; ut ad ipsam duce ipsa aliquando ueniamus, et in illa ita uiuamus, ut nunquam omnino moriamur. Ista enim lux est, de qua prophetia olim premissa ita in Psalmo cecinit: Homines et iumenta saluos facies, Domine; sicut multiplicata est misericordia tua, Deus. Psalmi sancti ista uerba sunt: aduertite quid de tali luce antiquus sanctorum hominum Dei sermo premiserit. Homines, inquit, et iumenta saluos facies, Domine; sicut multiplicata est misericordia tua, Deus. Quoniam enim Deus es, et habes multiplicem misericordiam; peruenit eadem multiplicitas misericordie tue, non solum ad homines quos creasti ad imaginem tuam, sed etiam ad pecora que hominibus subdidisti. A quo enim salus hominis, ab illo salus et pecoris. Non crubescas hoc sentire de Domino Deo tuo: imo presumas et fidas, et caueas ne aliter sentias. Qui saluum  facit te, ipse saluum facit equum tuum, ipse ouem tuam; ad minima omnino ueniamus, ipse gallinam tuam: Domini est salus , et ista Deus saluat. Mouet te, interrogas; miror quid dubitas. Dedignabitur saluare, qui dignatus est creare? Domini est salus Angelorum, hominum, pecorum; Domini est salus. Sicut nemo est a seipso, ita nemo saluus est a seipso. Proinde uerissime Psalmus atque optime ait, Homines et iumenta saluos facies, Domine. Quare? Sicut multiplicata est misericordia tua, Deus. Tu enim es Deus, tu creasti, tu saluas: tu dedisti esse, tu das sanum esse.

4. Si ergo sicut multiplicata est misericordia Dei, ab illo homines et iumenta saluantur; nonne homines habent aliquid aliud quod eis Deus prestet creator, quod iumentis non prestat? Nullane discretio est inter animal factum ad imaginem Dei, et animal subditum imagini Dei? Est plane: preter salutem istam communem nobis cum animantibus mutis, est quod nobis prestet Deus, illis autem non prestat. Quid est hoc? Sequere in eodem psalmo: Filii autem hominum sub tegmine alarum tuarum sperabunt. Habentes modo salutem communem cum pecoribus suis, Filii hominum sub tegmine alarum tuarum sperabunt. Aliam habent salutem in re, aliam in spe. Salus ista que in presenti est, hominibus pecoribusque communis est: sed est alia quam sperant homines; et accipiunt qui sperant, non accipiunt qui desperant. Filii enim hominum sub tegmine, inquit, alarum tuarum sperabunt. Qui autem perseueranter sperant, a te proteguntur, ne de spe a diabolo deiiciantur: sub tegmine alarum tuarum sperabunt. Si ergo sperabunt, quid sperabunt, nisi quod pecora non habebunt? Inebriabuntur ab ubertate domus tue; et torrente uoluptatis tue potabis eos. Quale uinum est, unde inebriari laudabile est? quale uinum est, quod non turbat, sed dirigit mentem? quale uinum est, quod facit perpetuo sanum, non inebriando facit insanum? Inebriabuntur. Unde? Ab ubertate domus tue; et torrente uoluptatis tue potabis eos. Unde? Quoniam apud te fons uite. Ipse fons uite ambulabat in terra, ipse dicebat, Qui sitit, ueniat ad me . Ecce fons. Sed nos de lumine loqui ceperamus, et propositam ex Euangelio questionem de lumine tractabamus. Lectum est enim nobis dicente Domino, Ego sum lux mundi. Inde questio, ne quis carnaliter sapiens solem istum intelligendum putaret: uenimus inde ad Psalmum, quo considerato, inuenimus interim Dominum fontem uite. Bibe et uiue. Apud te, inquit, fons uite: ideo sub umbraculo alarum tuarum sperant filii hominum, inebriari isto fonte querentes. Sed de lumine dicebamus. Sequere ergo: nam Propheta cum dixisset, Apud te fons uite, secutus adiunxit, In lumine tuo uidebimus lumen ; Deum de Deo, lumen de lumine. Per hoc lumen factum est solis lumen: et lumen quod fecit solem, sub quo fecit et nos, factum est sub sole propter nos. Factum est, inquam, propter nos sub sole lumen quod fecit solem. Noli contemnere  nubem carnis: nube tegitur, non ut obscuretur, sed ut temperetur.

5. Loquens ergo per nubem carnis lumen indeficiens, lumen sapientie, ait hominibus, Ego sum lux mundi: qui sequitur me, non ambulabit in tenebris; sed habebit lumen uite. Quomodo te abstulit ab oculis carnis, et reuocauit ad oculos cordis? Non enim sufficit dicere, Qui me sequitur, non ambulabit in tenebris, sed habebit lumen; addidit enim, uite; sicut ibi dictum est, Quoniam apud te fons uite: uidete itaque fratres mei, quomodo uerba Domini cum illius psalmi ueritate concordant: et ibi lumen positum est cum fonte uite, et a Domino dictum est lumen uite. In istis autem usibus corporalibus aliud est lumen, aliud fons: fontem fauces querunt, lumen oculi: quando sitimus querimus fontem; quando in tenebris sumus, querimus lumen; et si forte nocte sitiamus, lumen accendimus ut ad fontem ueniamus. Non sic apud Deum: quod lumen est, hoc est fons; qui tibi lucet ut uideas, ipse tibi manat ut bibas.

6. uidetis ergo, fratres mei, uidetis, si intus uidetis, quale hoc lumen est de quo Dominus dicit, Qui me sequitur, non ambulabit in tenebris. Sequere istum solem, uideamus si non ambulabis in tenebris. Ecce oriundo exit ad te: ille cursu suo ad occidentem pergit; tibi forte ad orientem profectio est: nisi tu in contrariam partem pergas, non qua ille tendit, sequendo eum profecto errabis, et pro oriente occidentem tenebis. Tu eum in terra si sequaris, errabis: nauta si eum in mari sequatur, errabit. Postremo uidetur tibi sequendum esse solem, et tendis etiam ipse ad occidentem, quo et ille tendit: uideamus cum occiderit, si non ambulabis in tenebris. uide quemadmodum etsi nolueris eum tu deserere, ipse te deseret, seruitutis sue necessitate peragens diem. Dominus autem noster iehsu Christus interim et cum per carnis nubem non omnibus apparebat, per sapientie potestatem omnia tenebat. Deus tuus ubique totus est: si non ab illo facias casum, nunquam a te ipse facit occasum.

7. Qui ergo me, inquit, sequitur, non ambulabit in tenebris; sed habebit lumen uite. Quod promisit, futuri temporis uerbo posuit: non enim ait, habet; sed, habebit, inquit, lumen uite. Nec ait tamen, qui sequetur me; sed, qui sequitur me. In eo quod facere debemus, presens tempus posuit: quod autem promisit facientibus, futuri temporis uerbo significauit. Qui sequitur habebit. Modo sequitur, post habebit: modo sequitur per fidem, post habebit per speciem. Quamdiu enim sumus in corpore, ait Apostolus, peregrinamur a Domino: per fidem enim ambulamus, non per speciem . Quando per speciem? Cum habuerimus lumen uite, cum ad illam uisionem uenerimus, quando nox ista transierit. De illo quippe die qui exorturus est, dictum est, Mane astabo tibi, et contemplabor . Quid est, mane? Transacta nocte seculi huius, transactis tertoribus tentationum, superato illo leone qui nocte rugiens circuit, quem deuoret querens . Mane astabo  tibi, et contemplabor. Nunc uero quid putamus, fratres huic tempori congruere, nisi quod rursus in Psalmo dicitur, Lauabo per singulas noctes lectum meum, lacrymis meis stratum meum rigabo ? Per singulas noctes, inquit, flebo: desiderio lucis ardebo. uidet Dominus desiderium meum; quoniam dicit illi alter psalmus, Ante te est omne desiderium meum, et gemitus meus a te non est absconditus . Desideras aurum? uideri potes; querens enim aurum manifestus eris hominibus. Desideras frumentum? interrogas qui habeat; cui et cupiens peruenire ad id quod desideras, indicas. Desideras Deum? quis uidet, nisi Deus? A quo enim petis Deum, sicut panem, sicut aquam, sicut aurum, sicut argentum, sicut frumentum? A quo petis Deum, nisi a Deo? Ipse petitur a seipso, qui promittit seipsum. Extendat anima cupiditatem suam; et sinu capaciore querat comprehendere quod oculus non uidit, nec auris audiuit, nec in cor hominis ascendit . Desiderari potest, concupisci potest, suspirari in illud potest: digne cogitari, et uerbis explicari non potest.

8. Ergo, fratres mei, quoniam Dominus breuiter ait, Ego sum lux mundi; qui me sequitur, non ambulabit in tenebris; sed habebit lumen uite: quibus uerbis aliud est quod iussit, aliud quod promisit: faciamus quod iussit, ne impudenti fronte desideremus, quod promisit; ne dicat nobis in iudicio suo, Fecisti enim quod iussi, ut expetas quod promisi? Quid ergo iussisti, Domine Deus noster? Dicit tibi, Ut sequereris me. Consilium uite petiisti. Cuius uite, nisi de qua dictum est, Apud te fons uite? Audiuit quidam, uade, uende omnia que habes, et da pauperibus, et habebis thesaurum in celo; et ueni, sequere me. Tristis abscessit, non est secutus: quesiuit magistrum bonum, interpellauit doctorem, et contempsit docentem: tristis abscessit, ligatus cupiditatibus suis; tristis abscessit, habens grandem sarcinam auaritie super humeros suos . Laborabat, estuabat; et qui ab illo sarcinam deponere uoluit, non est sequendus putatus, sed deserendus. Postea uero quam Dominus per Euangelium clamauit, uenite ad me, omnes qui laboratis et onerati estis, et ego uos reficiam; tollite iugum meum super uos, et discite a me quia mitis sum et humilis corde : quam multi fecerunt audito Euangelio, quod ex ore ipsius auditum diues ille non fecit? Ergo modo faciamus, sequamur Dominum; soluamus compedes quibus impedimur sequi. Et quis idoneus soluere tales nodos, nisi ille adiuuet cui dictum est, Disrupisti uincula mea ? De quo alius psalmus dicit, Dominus soluit compeditos, Dominus erigit elisos .

9. Et quid sequuntur soluti et erecti, nisi lumen a quo audiunt, Ego sum lumen mundi: qui me sequitur, non ambulabit in tenebris? quia Dominus illuminat cecos. Illuminamur ergo modo, fratres, habentes collyrium fidei. Precessit enim eius saliua cum terra, unde inungeretur qui cecus est natus . Et nos de Adam ceci nati sumus, et illo illuminante opus  habemus. Miscuit saliuam cum terra: uerbum caro factum est, et habitauit in nobis . Miscuit saliuam cum terra; ideo predictum est, ueritas de terra orta est : ipse autem dixit, Ego sum uia, ueritas et uita . ueritate perfruemur, cum uiderimus facie ad faciem; quia et hoc promittitur nobis. Nam quis auderet sperare quod Deus non dignatus esset uel polliceri uel dare? uidebimus facie ad faciem. Apostolus dicit: Nunc scio ex parte, nunc in enigmate per speculum, tunc autem facie ad faciem . Et Ioannes apostolus in Epistola sua: Dilectissimi, nunc filii Dei sumus, et nondum apparuit quid erimus: scimus quia cum apparuerit, similes ei erimus; quoniam uidebimus eum sicuti est . Hec est magna promissio; si amas, sequere. Amo, inquis; sed qua sequor? Si dixisset tibi Dominus Deus tuus, Ego sum ueritas et uita; desiderans ueritatem, concupiscens uitam, uiam qua ad hec peruenire posses profecto quereres, et diceres tibi: Magna res ueritas, magna res uita; si esset quomodo illuc perueniret anima mea! Queris qua? audi eum dicentem primo, Ego sum uia. Antequam diceret tibi quo, premisit qua: Ego sum, inquit, uia. Quo uia? Et ueritas et uita. Primo dixit qua uenias, postea dixit quo uenias. Ego sum uia, ego sum ueritas, ego uita. Manens apud Patrem, ueritas et uita: induens se carnem, factus est uia. Non tibi dicitur, Labora querendo uiam, ut peruenias ad ueritatem et uitam; non hoc tibi dicitur. Piger, surge; uia ipsa ad te uenit, et te de somno dormientem excitauit, si tamen excitauit: surge, et ambula. Forte conaris ambulare, et non potes, quia dolent pedes. Unde dolent pedes? an iubente auaritia per aspera cucurrerunt? Sed Dei uerbum sanauit et claudos. Ecce, inquis, sanos habeo pedes, sed ipsam uiam non uideo. Illuminauit et cecos.

10. Hoc totum per fidem, quamdiu peregrinamur a Domino, manentes in corpore: cum autem perambulauerimus uiam, et ad ipsam patriam uenerimus, quid erit nobis letius? quid erit nobis beatius? Quia nichil pacatius: nichil enim aduersus hominem rebellabit. Nunc uero, fratres, difficile sine rixa sumus. Ad concordiam quidem uocati sumus, iubemur pacem habere inter nos; ad hoc conandum est, omnibusque nitendum uiribus, ut aliquando ueniamus ad perfectissimam pacem: modo autem litigamus plerumque cum eis quibus consulere uolumus. Ille errat, tu uis ducere ad uiam; resistit tibi, litigas: resistit paganus, disputas contra errores idolorum et demoniorum: resistit hereticus, disputas contra alias doctrinas demoniorum: malus catholicus non uult bene uiuere, corripis etiam interiorem fratrem tuum: tecum manet in domo, et perditas uias querit; estuas quomodo corrigas, ut de illo bonam rationem Domino amborum reddas. Quante undique rixarum necessitates? Plerumque homo tedio affectus, dicit apud semetipsum: Quid mihi est pati contradictores, pati eos qui reddunt mala pro bonis? Ego uolo consulere, illi uolunt perire: consumo uitam meam litigando; pacem non habeo: inimicos insuper facio, quos amicos habere deberem, si beneuolentiam  consulentis attenderent: quid mihi est ista perpeti? redeam ad me, mecum ero, Deum meum inuocabo. Redi ad teipsum, ibi inuenis rixam: si cepisti Deum sequi, ibi inuenis rixam. Quam rixam, inquis, inuenio? Caro concupiscit aduersus spiritum, et spiritus aduersus carnem . Ecce tu ipse es, ecce tu solus es, ecce tecum es, ecce alium nullum hominem pateris: sed uides aliam legem in membris tuis, repugnantem legi mentis tue, et captiuantem te in lege peccati, que est in membris tuis. Exclama ergo, et a rixa interiore clama ad Deum, ut tibi pacificet te: Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Quia qui me, inquit, sequitur, non ambulabit in tenebris; sed habebit lumen uite. Finita tota rixa, immortalitas consequetur, quia nouissima inimica destruetur mors. Et qualis pax erit? Oportet corruptibile hoc induere incorruptionem, et mortale hoc induere immortalitatem . Quo ut ueniamus, quia tunc erit in re, nunc sequamur in spe eum qui dixit, Ego sum lux mundi: qui me sequitur, non ambulabit in tenebris; sed habebit lumen uite.



TRACTATUS XXXu. Ab eo quod legitur, Dixerunt ergo Pharisei, Tu de teipso testimonium perhibes, etc., usque ad id, uerum est testimonium meum, quia scio unde ueni, et quo uado. Cap. uIII, u\. 13, 14.

1. De uerbis Domini nostri Iesu Christi, ubi ait, Ego sum lux mundi: qui me sequitur, non ambulabit in tenebris; sed habebit lumen uite , hesterno die qui adfuistis, diu disputatum esse meministis: et si adhuc uelimus de illo lumine disputare, diu loqui possumus; nam non possumus explicare compendio. Itaque, fratres mei, sequamur Christum lumen mundi, ne ambulemus in tenebris. Tenebre metuende sunt, morum, non oculorum: et si oculorum, non exteriorum, sed interiorum, unde discernitur non album et nigrum, sed iustum et iniustum.

2. Cum hec ergo dixisset Dominus noster iehsu Christus, responderunt Iudei: Tu de te testimonium dicis; testimonium tuum non est uerum. Antequam ueniret Dominus noster iehsu Christus, multas ante se lucernas propheticas accendit et misit. De his etiam erat Ioannes Baptista, cui tam magnum ipsum lumen, quod est Dominus Christus, perhibuit testimonium, quale nulli hominum: ait enim, In natis mulierum non surrexit maior Ioanne Baptista . Hic tamen, quo nemo erat maior in natis mulierum, dicit de Domino Iesu Christo: Ego quidem baptizo uos in aqua; qui autem uenit, fortior me est, cuius non sum dignus calceamentum soluere . uidete quemadmodum se lucerna diei submittat. Lucernam uero ipsum Ioannem fuisse Dominus ipse testatur: Ille erat, inquit, lucerna ardens et lucens; et uos uoluistis ad horam exsultare in lumine eius . Quando autem dixerunt Iudei Domino, Dic nobis, in qua potestate ista facis? sciens Dominus quia Ioannem Baptistam pro magno haberent, et quod ipse quem pro magno habebant, eis de Domino testimonium perhibuisset,  respondit eis: Interrogabo et ego uos unum sermonem: dicite mihi, Baptismus Ioannis unde est? de celo, an ex hominibus? Turbati illi intra semetipsos cogitabant, quia si dicerent, Ab hominibus, lapidari possent a turba, que Ioannem prophetam esse credebat: si dicerent, De celo, responderet eis, Ille quem confitemini de celo habuisse prophetiam, mihi testimonium perhibuit, et ab illo audistis in qua ego ista faciam potestate. uiderunt ergo, quodlibet horum respondissent, in laqueum se casuros; et dixerunt, Nescimus. Et Dominus eis: Nec ego dico uobis, in qua potestate ista facio . Non uobis dico quod scio, quia non uultis fateri quod scitis. Iustissime utique repulsi, confusi abscesserunt: et impletum est quod in Psalmo per Prophetam dicit Deus Pater, Paraui lucernam Christo meo, id est, ipsum Ioannem; inimicos eius induam confusione .

3. Habebat ergo Dominus iehsu Christus testimonium Prophetarum ante se premissorum, preconum iudicem precedentium; habebat testimonium a Ioanne: sed ipse maius [1 1Kb] testimonium erat, quod sibi perhibebat. Illi autem infirmis oculis lucernas querebant, quia diem ferre non poterant: nam Ioannes idem ipse apostolus, cuius Euangelium in manibus habemus, in ipsius Euangelii sui capite ait de Ioanne, »Erat homo missus a Deo, cui nomen erat Ioannes: hic uenit in testimonium, ut testimonium perhiberet de lumine, ut omnes crederent per eum. Non erat ille lumen, sed ut testimonium perhiberet de lumine. Erat lumen uerum, quod illuminat omnem hominem uenientem in mundum.« Si omnem, ergo et Ioannem. Unde dicit et ipse Ioannes. Nos omnes de plenitudine eius accepimus . Discernite ergo ista, ut proficiat mens uestra in fide Christi; ne semper infantes sitis ubera querentes, et a cibo solido resilientes. Debetis apud matrem sanctam Ecclesiam Christi nutriri et ablactari, et ad escas solidiores accedere, mente, non uentre. Hoc ergo discernite, aliud esse lumen quod illuminat, aliud esse quod illuminatur. Nam et oculi nostri lumina dicuntur; et unusquisque ita iurat, tangens oculos suos, per lumina sua, Sic uiuant lumina mea: usitata iuratio est. Que lumina si lumina sunt, desit lumen in cubiculo tuo clauso, pateant et luceant tibi: non utique possunt. Quomodo ergo ista in facie que habemus, et lumina nuncupamus, et quando sana sunt, et quando patent, indigent extrinsecus adiutorio luminis; quo ablato aut non illato, sana sunt, aperta sunt, nec tamen uident: sic mens nostra, qui est oculus anime, nisi ueritatis lumine radietur, et ab illo qui illuminat nec illuminatur, mirabiliter illustretur, nec ad sapientiam nec ad iustitiam poterit peruenire. Ipsa est enim uia nostra iuste uiuere. Quomodo autem non offendat in uia, cui non lucet lumen? Ac per hoc in tali uia uidere opus est, in tali uia uidere magnum est. Nam Tobias in facie oculos clausos habebat, et filius patri manum  dabat; pater filio uiam precipiendo monstrabat .

4. Responderunt ergo Iudei, Tu de te testimonium dicis; testimonium tuum non est uerum. uideamus quid audiant: audiamus et nos, sed non sicut illi. Illi contemnentes, nos credentes: illi occidere Christum uolentes, nos per Christum uiuere cupientes. Interim ista distantia distinguat aures mentesque nostras, et audiamus quid Iudeis responderit Dominus. Respondit iehsu, et dixit eis: Etsi ego de me testimonium perhibeo, uerum est testimonium meum; quia scio unde ueni, et quo uado. Lumen et alia demonstrat et seipsum. Accendis lucernam, uerbi gratia, ut queras tunicam, et prestat tibi ardens lucerna ut inuenias tunicam: numquid accendis lucernam ut uideas ardentem lucernam? Lucerna quippe ardens idonea est et alia que tenebris operiebantur nudare, et seipsam tuis oculis demonstrare. Sic et Dominus Christus et inter fideles suos, et inimicos Iudeos, tanquam inter lucem et tenebras distinguebat; tanquam inter illos quos radio fidei perfundebat, et illos quorum clausos oculos circumfundebat. Nam etiam sol iste et uidentis faciem illustrat, et ceci: ambo pariter stantes, et faciem ad solem habentes illustrantur in carne, sed non ambo illuminantur in acie; uidet ille, ille non uidet; ambobus sol presens est, sed presenti soli unus est absens. Sic et Sapientia Dei, uerbum Dei, Dominus iehsu Christus ubique presens est; quia ubique est ueritas, ubique est sapientia. Intelligit quis in oriente iustitiam; intelligit alius in occidente iustitiam: numquid alia est iustitia quam ille intelligit, alia quam iste? Separati sunt corpore, et in uno habent acies mentium suarum. Quam uideo iustitiam hic constitutus, si iustitia est, ipsam uidet iustus nescio quot mansionibus a me carne seiunctus, et in illius iustitie luce coniunctus. Ergo testimonium sibi perhibet lux: aperit sanos oculos, et sibi ipsa testis est, ut cognoscatur lux. Sed quid agimus de infidelibus? numquid illis non est presens? Est presens et illis sed quibus eam uideant, oculos non habent cordis. Audi de illis ex Euangelio ipso prolatam sententiam: Et lux lucet in tenebris, et tenebre eam non comprehenderunt  Ergo ait Dominus, et uerum ait, Etsi ego de me testimonium perhibeo, uerum est testimonium meum; quia scio unde ueni, et quo uado. Patrem uolebat intelligi; Patri gloriam dabat Filius. Aequalis glorificat eum a quo est missus: quantum debet homo glorificare eum a quo est creatus?

5. Scio unde ueni, et quo uado. Iste qui in presentia uobis loquitur, habet quod non deseruit, sed tamen uenit: non enim ueniendo inde discessit, aut redeundo nos dereliquit. Quid miramini? Deus est. Non potest hoc fieri ab homine; non potest hoc fieri ab ipso sole. Quando pergit ad occidentem, deserit orientem, et donec oriturus redeat ad orientem, non est in oriente: Dominus autem noster iehsu Christus et uenit, et ibi est; et redit, et hic est. Audi ipsum Euangelistam alio loco dicentem, et si potes, cape; si non potes, crede: Deum, inquit, nemo uidit unquam, nisi unigenitus  Filius, qui est in sinu Patris, ipse enarrauit . Non dixit, Fuit in sinu Patris, quasi ueniendo deseruerit sinum Patris. Hic loquebatur, et ibi se esse dicebat: qui et hinc discessurus, quid dixit? Ecce ego uobiscum sum usque ad consummationem seculi .

6. Ergo uerum est testimonium luminis, siue se ostendat, siue alia; quia sine lumine non potes uidere lumen, et sine lumine non potes uidere quodlibet aliud quod non est lumen. Si idoneum est lumen ad demonstranda ea que non sunt lumina, numquid in se deficit? numquid se non aperit, sine quo alia patere non possunt? Locutus est Propheta uerum; sed unde haberet, nisi de fonte ueritatis hauriret? Locutus est Ioannes uerum; sed unde locutus est, ipsum interroga: Nos omnes, inquit, de plenitudine eius accepimus. Ergo idoneus est Dominus noster iehsu Christus qui sibi perhibeat testimonium. Sed plane, fratres mei, in nocte huius seculi audiamus et prophetiam intente: modo enim ad fragilitatem nostram nocturnasque cordis nostri intimas tenebras humilis uoluit uenire Dominus noster. Homo uenit contemnendus et honorandus, uenit negandus et confitendus; contemnendus et negandus a Iudeis, honorandus et confitendus a nobis: iudicandus et iudicaturus; iudicandus iniuste, iudicaturus iuste. Talis ergo uenit, ut oporteret ei lucernam testimonium perhibere. Nam quid opus erat ut Ioannes tanquam lucerna perhiberet testimonium diei, si dies ipse ab infirmitate nostra posset uideri? Sed non poteramus: infirmas factus est infirmis, per infirmitatem sanauit infirmitatem; per mortalem carnem, carnis abstulit mortem; de corpore suo collyrium fecit luminibus nostris. Quia ergo Dominus uenit, et in nocte seculi adhuc sumus, oportet ut et prophetias audiamus.

7. Nam de prophetia conuincimus contradicentes Paganos. Quis est Christus, dicit Paganus? Cui respondemus: Quem prenuntiauerunt Prophete. Et ille: Qui Prophete? Recitamus Isaiam, Danielem, Ieremiam, alios sanctos Prophetas; dicimus quam longe ante illum uenerint, quanto tempore aduentum eius precesserint. Hoc ergo respondemus: Preuenerunt eum Prophete, predixerunt eum esse uenturum Respondet aliquis eorum: Qui Prophete? Nos recitamus, qui nobis quotidie recitantur. Et ille: Qui sunt hi Prophete? Nos respondemus: Qui et predixerunt ea que fieri uidemus. Et ille: uos, inquit, uobis ista finxistis, uidistis ea fieri, et quasi uentura predicta essent, in libris quibus uoluistis conscripsistis. Hic contra inimicos Paganos occurrit nobis aliorum testimonium inimicorum. Proferimus codices a Iudeis, et respondemus: Nempe et uos et illi, fidei nostre estis inimici. Ideo sparsi sunt per gentes, ut alios ex aliis conuincamus inimicis Codex Isaie proferatur a Iudeis, uideamus si non ibi lego, »Sicut ouis ad immolandum ductus est, et sicut agnus coram tondente fuit sine uoce, sic non aperuit os suum. In humilitate iudicium eius sublatum est; liuore eius sanati sumus; omnes ut oues errauimus, et ipse traditus est pro peccatis nostris« .  Ecce lucerna una. Alia proferatur, Psalmus aperiatur, etiam inde predicta passio Christi recitetur. »Foderunt manus meas et pedes meos, dinumerauerunt omnia ossa mea: ipsi uero considerauerunt et conspexerunt me, diuiserunt sibi uestimenta mea, et super uestimentum meum miserunt sortem. Apud te laus mea; in Ecclesia magna confitebor tibi. Commemorabuntur et conuertentur ad Dominum uniuersi fines terre: et adorabunt in conspectu eius uniuerse patrie gentium; quia Domini est regnum, et ipse dominabitur gentium« . Erubescat unus inimicus, quia codicem mihi ministrat alius inimicus. Sed ecce de codicibus prolatis ab uno inimico alterum uici: et ipse qui mihi codicem protulit, non relinquatur; ab illo proferatur, unde et ipse uincatur. Lego alium prophetam, et inuenio Dominum loquentem ad Iudeos: Non est mihi uoluntas in uobis, diuit Dominus, nec accipiam sacrificium [1 1Kb] de manibus uestris: quoniam ab ortu solis usque ad occasum, sacrificium mundum offertur nomini meo . Non uenis, Iudee, ad sacrificium mundum; conuinco te immundum.

8. Ecce et lucerne perhibent testimonium diei propter infirmitatem nostram, quia diei claritatem tolerare et uidere non possumus. Nam et nos ipsi Christiani in comparatione quidem infidelium lux iam sumus; unde dicit Apostolus. Fuistis enim aliquando tenebre; nunc autem lux in Domino, sicut filii lucis ambulate : et alibi dixit, Nox precessit, dies autem appropinquauit: abiiciamus ergo opera tenebrarum, et induamus nos arma lucis; sicut in die honeste ambulemus . Tamen quia in comparatione illius lucis ad quam uenturi sumus, adhuc nox est etiam dies in quo sumus, audi Petrum apostolum: delatam dicit Domino Christo uocem de magnifica potestate, Tu es Filius meus dilectus, in quo bene sensi. Hanc uocem, inquit, nos de celo audiuimus delatam, cum essemus cum illo in monte sancto. Sed quia nos non ibi fuimus, et istam uocem de celo tunc non audiuimus; ait ad nos ipse Petrus, Et habemus certiorem propheticum sermonem. Non audistis uocem de celo delatam, sed certiorem habetis propheticum sermonem. Preuidens enim Dominus iehsu Christus impios quosdam futuros, qui miraculis eius calumniarentur, magicis artibus ea tribuendo, Prophetas ante premisit. Numquid enim, si magus erat et magicis artibus fecit ut coleretur et mortuus, magus erat antequam natus? Prophetas audi, o homo mortue, et uermescendo calumniose, Prophetas audi: lego, audi qui ante Dominum uenerunt. Habemus, inquit apostolus Petrus, certiorem propheticum sermonem, cui bene facitis attendentes, sicut lucerne in obscuro loco, donec dies lucescat, et lucifer oriatur in cordibus uestris .

9. Quando ergo Dominus noster iehsu Christus uenerit, et, sicut dicit etiam apostolus Paulus, illuminauerit occulta tenebrarum, et manifestauerit cogitationes cordis, ut laus sit unicuique a Deo ;  tunc presente tali die lucerne non erunt necessarie: non legetur nobis Propheta, non aperietur codex Apostoli, non requiremus testimonium Ioannis, non ipso indigebimus Euangelio. Ergo omnes Scripture tollentur de medio, que nobis in huius seculi nocte tanquam lucerne accendebantur, ne in tenebris remaneremus: istis omnibus sublatis, ne quasi nobis luceant indigentibus, et ipsis hominibus Dei, per quos hec ministrata sunt, nobiscum lumen illud uerum clarumque uidentibus, remotis ergo his adiumentis quid uidebimus? unde pascetur mens nostra? unde obtutus ille letabitur? unde erit illud gaudium quod nec oculus uidit, nec auris audiuit, nec in cor hominis ascendit ? quid uidebimus? Obsecro uos, amate mecum, currite credendo mecum: patriam supernam desideremus, superne patrie suspiremus, peregrinos nos esse hic sentiamus. Quid tunc uidebimus? Dicat nunc Euangelium: In principio erat uerbum, et uerbum erat apud Deum, et Deus erat uerbum . Unde tibi ros inspersus est, ad fontem uenies: unde radius per obliqua et per anfractuosa tibi ad cor tenebrosum missus est, nudam ipsam lucem uidebis, cui uidende ferendeque mundaris. Dilectissimi, quod et hesterno commemoraui, Ioannes ipse dicit, filii Dei sumus, et nondum apparuit quid erimus: scimus quia cum apparuerit, similes ei erimus, quoniam uidebimus eum sicuti est . Sentio uestros affectus attolli mecum in superna: sed corpus quod corrumpitur, aggrauat animam; et deprimit terrena inhabitatio sensum multa cogitantem . Depositurus sum et ego codicem istum, discessuri estis et uos quisque ad sua. Bene nobis fuit in luce communi, bene gauisi sumus, bene exsultauimus: sed cum ab inuicem recedimus, ab illo non recedamus.



TRACTATUS XXXuI. Ab eo quod scriptum est, uos secundum carnem iudicatis; ego non iudico quemquam; usque ad id, Ego sum qui testimonium perhibeo de meipso, et testimonium perhibet de me, qui misit me Pater. Cap. uIII, u\. 15-18.

1. In quatuor Euangeliis, uel potius quatuor libris unius Euangelii, sanctus Ioannes apostolus, non immerito secundum intelligentiam spiritualem aquile comparatus, altius multoque sublimius aliis tribus erexit predicationem suam; et in eius erectione etiam corda nostra erigi uoluit. Nam ceteri tres euangeliste, tanquam cum homine Domino in terra ambulabant, de diuinitate eius pauca dixerunt: istum autem quasi piguerit in terra ambulare, sicut ipso exordio sui sermonis intonuit, erexit se, non solum super terram et super omnem ambitum eris et celi sed super omnem etiam exercitum Angelorum, omnemque constitutionem inuisibilium potestatum, et peruenit ad eum per quem facta sunt omnia, dicendo, In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil . Huic tante sublimitati principii etiam cetera congrua predicauit, et de Domini diuinitate, quomodo nullus alius,  est locutus. Hoc ructabat quod biberat. Non enim sine causa de illo in isto ipso Euangelio narratur, quia et in conuiuio super pectus Domini discumbebat . De illo ergo pectore in secreto bibebat: sed quod in secreto bibit, in manifesto eructauit, ut perueniat ad omnes gentes non solum incarnatio Filii Dei, et passio, et resurrectio; sed etiam quid erat ante incarnationem Unicus Patri, uerbum Patris, ceternus generanti, equalis ei a quo missus est; sed in ipsa missione minor factus, quo maior esset Pater.

2. Quidquid ergo humiliter positum audistis de Domino Iesu Christo, suscepte carnis dispensationem cogitate; qualis factus est propter nos, non qualis erat ut faceret nos: quidquid autem sublime et supra omnes creaturas excelsum atque diuinum, et Patri equale atque ceternum de illo audieritis in Euangelio poni, uel legeritis, scitote uos hoc legere quod ad formam Dei pertinet, non quod ad formam serui. Quia si istam regulam tenueritis qui capere potestis; non autem omnes capere potestis, sed omnes credere debetis: si ergo hanc regulam tenueritis, aduersus calumnias tenebrarum hereticarum, tanquam in lumine ambulantes, securi pugnabitis. Non enim defuerunt qui sola euangelica testimonia legendo sectarentur, que de humilitate Christi posita sunt, qui aduersus ea testimonia que diuinitatem eius locuta sunt, surdi fuerunt: ideo surdi, ut male uerbosi. Item quidam illa sola attendentes que de Domini sublimitate dicta sunt, etiam ipsi misericordiam eius, qua homo factus est propter nos, et si legerunt, non crediderunt, et ab hominibus inducta, atque falsa esse putauerunt; contendentes Deum tantummodo fuisse Dominum nostrum Christum, non etiam hominem. Alii sic, alii sic; utrique in errore. Catholica autem fides ex utroque uerum tenens quod tenet, et predicans quod credit, et Deum Christum intellexit, et hominem credidit: utrumque enim scriptum est, et utrumque uerum est. Si Deum tantum dixeris Christum, medicinam negas qua sanatus es: si hominem tantum dixeris Christum, potentiam negas qua creatus es. Utrumque igitur tene, anima fidelis et cor catholicum, utrumque tene, utrumque crede, utrumque fideliter confitere. Et Deus Christus est, et homo Christus. Qualis Deus Christus? Aequalis Patri, unum cum Patre. Qualis homo Christus? De uirgine natus, trahens de homine mortalitatem, non trahens iniquitatem.

3. Isti ergo Iudei uidebant hominem, nec intelligebant nec credebant Deum: atque inter cetera audistis iam quemadmodum ei dixerint, Tu de te testimonium dicis; testimonium tuum non est uerum . Audistis etiam quid ille responderit, cum hesterno die lectum esset, et pro nostris uiribus disputatum. Hodie uerba eius hec lecta sunt, uos secundum carnem iudicatis. Ideo, inquit, mihi dicitis, Tu de te testimonium dicis; testimonium tuum non est uerum, quia secundum carnem iudicatis; quia Deum non intelligitis, et hominem uidetis, et hominem persequendo, Deum latentem offenditis. Ergo secundum carnem iudicatis. Ideo uobis arrogans uideor, quia  ego de me testimonium perhibeo. Omnis enim homo, quando de se uult perhibere testimonium laudabile, arrogans et superbus uidetur. Ideo scriptum est, Non te laudet os tuum, sed laudet te os proximi tui . Sed hoc homini dictum est. Infirmi enim sumus, et apud infirmos loquimur. uerum dicere et mentiri possumus: etsi uerum dicere debemus, et mentiri tamen possumus cum uolumus. Lux mentiri non potest: absit ut in lucis diuine splendore tenebre mendacii reperiantur. Loquebatur ille tanquam lux, loquebatur tanquam ueritas; sed lux in tenebris lucebat, et tenebre eam non comprehenderunt: ideo secundum carnem iudicabant. uos, inquit, secundum carnem iudicatis.

4. Ego non iudico quemquam. Non ergo iudicat quemquam Dominus iehsu Christus? Nonne ipse est quem confitemur resurrexisse tertia die, ascendisse in celum, ibi sedere ad dexteram Patris, inde esse uenturum ad iudicandos uiuos et mortuos? Nonne ipsa est fides nostra, de qua dicit Apostolus, Corde creditur ad iustitiam, ore autem confessio fit ad salutem ? Ergo quando ista confitemur, contra Dominum loquimur? Nos dicimus uenturum iudicem uiuorum et mortuorum; ipse autem dicit, Ego non iudico quemquam. Questio ista duobus modis solui potest; ut aut hoc intelligamus, non iudico quemquam, id est, modo: sicut dicit alio loco, Ego non ueni ut iudicem mundum, sed ut saluum faciam mundum ; non iudicium suum negando, sed differendo. Aut certe quia dixerat, uos secundum carnem iudicatis; ita subiunxit, Ego non iudico quemquam, ut subaudias, secundum carnem. Nullus ergo nobis contra fidem quam tenemus et annuntiamus de iudice Christo, scrupulus dubitationis in corde remaneat. uenit Christus, sed primo saluare, postea iudicare: eos iudicando in penam, qui saluari noluerunt; eos perducendo ad uitam, qui credendo salutem non respuerunt. Prima ergo dispensatio Domini nostri Iesu Christi medicinalis est, non iudicialis: nam si primo uenisset iudicaturus, neminem inuenisset cui premia iustitie redderet. Quia ergo uidit omnes peccatores, et omnino neminem esse immunem a morte peccati; prius erat eius misericordia preroganda, et post exserendum iudicium: quia de illo cantauerat Psalmus, Misericordiam et iudicium cantabo tibi, Domine . Non enim iudicium ait et misericordiam; nam si primo esset iudicium, nulla esset misericordia: sed primo misericordia, postea iudicium. Que est primo misericordia? Creator hominis, homo esse dignatus est: factus est quod fecerat, ne periret quem fecerat. Quid huic misericordie addi potest? Et tamen addidit. Parum fuit ei hominem fieri; sed etiam [1 1Kb] ab hominibus reprobari: parum erat reprobari; et exhonorari: parum erat exhonorari; et occidi: sed et hoc parum est; morte crucis. Nam et cum eius obedientiam usque ad mortem factam commendaret Apostolus, parum illi fuit dicere, Factus  obediens usque ad mortem: non enim qualemcumque mortem, sed addidit, mortem autem crucis . Illa morte peius nichil fuit inter omnia genera mortium. Denique ubi dolores acerrimi exagitant, cruciatus uocatur, a cruce nominatus. Pendentes enim in ligno crucifixi, clauis ad lignum pedibus manibusque confixi, producta morte necabantur. Non enim crucifigi hoc erat occidi: sed diu uiuebatur in cruce; non quia longior uita eligebatur, sed quia mors ipsa protendebatur, ne dolor citius finiretur. Mori uoluit pro nobis: parum dicimus, crucifigi dignatus est, usque ad mortem crucis obediens factus. Elegit extremum et pessimum genus mortis, qui omnem fuerat ablaturus mortem: de morte pessima occidit omnem mortem. Pessima enim erat non intelligentibus Iudeis; nam a Domino electa erat. Ipsam enim crucem suam signum habiturus erat, ipsam crucem de diabolo superato tanquam tropeum in frontibus fidelium positurus, ut diceret Apostolus: Mihi autem absit gloriari nisi in cruce Domini nostri Iesu Christi, per quem mihi munaus crucifixus est, et ego mundo . Nihil erat tunc in carne intolerabilius, nichil est nunc in fronte gloriosius. Quid seruat fideli suo, qui talem honorem dedit supplicio suo? Denique modo in penis reorum non est apud Romanos: ubi enim Domini crux honorata est, putatum est quod et reus honoraretur, si crucifigeretur. Qui ergo ideo uenit, neminem iudicauit: et malos passus est. Pertulit iniustum iudicium, ut ageret iustum. Sed in eo quod pertulit iniustum, misericordie fuit. Denique ita humilis factus ut ueniret ad crucem, distulit quidem potentiam, sed publicauit misericordiam. Unde distulit potentiam? Quia de cruce noluit descendere, qui potuit de sepulcro resurgere. Unde publicauit misericordiam? Quia pendens in cruce dixit: Pater, ignosce illis, quia nesciunt quid faciunt . Siue ergo propter hoc, quia non uenerat iudicare mundum, sed saluare mundum, dixit, Ego non iudico quemquam: siue quemadmodum commemoraui, quoniam dixerat, uos secundum carnem iudicatis, addidit, Ego non iudico quemquam, ut intelligamus Christum non secundum carnem iudicare, sicut ab hominibus iudicatus est.

5. Nam ut agnoscatis iam et iudicem Christum, audite quod sequitur: Et si iudico ego, iudicium meum uerum est. Ecce habes et iudicem, sed agnosce saluatorem, ne sentias iudicem. Quare autem dixit iudicium suum uerum esse? Quia solus, inquit, non sum, sed ego et qui misit me Pater. Dixi uobis, fratres, quia Ioannes iste euangelista sanctus multum alte uolat: uix est eum mente comprehendere. Mysterium autem altius uolantis opus est ut commemorem Charitatem uestram. Et apud Ezechielem prophetam, et in Apocalypsi ipsius Ioannis, cuius est hoc Euangelium, commemoratur animal quadruplex, habens quatuor personas; hominis, uituli, leonis, aquile . Qui ante nos Scripturarum sanctarum mysteria tractauerunt, plerique in hoc animali, uel potius in his animalibus quatuor Euangelistas  intellexerunt. Leonem pro rege positum, quoniam uidetur leo rex esse quodammodo bestiarum, propter potentiam et terribilem fortitudinem. Hec persona tributa est Mattheo, quia in generationibus Domini regiam seriem prosecutus est, quemadmodum esset Dominus per stirpem regiam de semine Dauid regis. Lucas autem quoniam cepit a sacerdotio Zacarie sacerdotis, faciens mentionem patris Ioannis Baptiste, uitulo deputatus est; quia magna uictima uitulus erat in sacrificio sacerdotum. Marco homo Christus merito assignatus est, quia neque de regia potestate aliquid dixit, neque de sacerdotali cepit, sed tantum ab homine Christo exorsus est. Hi omnes prope de terrenis, id est de iis que in terra gessit Dominus noster iehsu Christus, non recesserunt: de diuinitate eius perpauca locuti sunt, tanquam in terra cum illo ambulantes. Restat aquila: ipse est Ioannes, sublimium predicator, et lucis interne atque eterne fixis oculis contemplator. Dicuntur enim et pulli aquilarum a parentibus sic probari, patris scilicet ungue suspendi, et radiis solis opponi: qui firme contemplatus fuerit, filius agnoscitur; si acie palpitauerit, tanquam adulterinus ab ungue dimittitur. Iam ergo uidete quam sublimia loqui debuit, qui est aquile comparatus: et tamen etiam nos humi repentes, infirmi et uix ullius momenti inter homines, audemus tractare ista, et ista exponere; et putamus nos aut capere posse cum cogitamus, aut capi dum dicimus.

6. Quare ista dixi? Forte enim post hec uerba quisquam mihi iuste dicat: Pone ergo codicem. Quod excedit mensuram tuam, quid sumis in manum tuam? quid ei committis linguam tuam? Ad hoc respondeo: Multi heretici abundant, et ad hoc eos Deus abundare permisit, ne semper lacte nutriamur, et in bruta infantia remaneamus. Quia enim non intellexerunt quomodo commendaretur diuinitas Christi, sapuerunt sicut uoluerunt: non autem recte sapiendo, fidelibus catholicis questiones molestissimas intulerunt; ceperunt exagitari et fluctuare corda fidelium. Iam tunc necessitas facta est spiritualibus uiris, qui aliquid secundum diuinitatem Domini nostri Iesu Christi, non solum legerant in Euangelio, sed etiam intellexerant, ut contra arma diaboli Christi arma proferrent: et de Christi diuinitate aduersus falsos fallacesque doctores, quantis possent uiribus, apertissima conflictatione pugnarent; ne cum ipsi tacerent, alii perirent. Quicumque enim senserunt Dominum nostrum Iesum Christum, aut diuerse substantie esse quam Pater est, aut tantum esse Christum solum, ut ipse sit Pater, ipse sit Filius, ipse sit Spiritus sanctus: quicumque etiam sentire uoluerunt hominem fuisse solum, non Deum factum hominem, aut ita Deum ut in sua diuinitate mutabilem, aut ita Deum ut non et hominem; a fide naufragauerunt, et de portu Ecclesie proiecti sunt, ne inquietudine sua naues secum positas frangerent. Que res cegit ut etiam nos minimi, et quantum ad nos pertinet prorsus indigni, quantum autem ad illius misericordiam in aliquo dispensatorum eius numero  constituti, non uobis taceamus quod aut intelligatis, mecumque gaudeatis; aut si intelligere nondum ualetis, credendo securi in portu maneatis.

7. Dicam ergo; capiat qui potest, credat qui non potest: tamen dicam quod ait Dominus, uos secundum carnem iudicatis; ego non iudico quemquam, aut modo, aut secundum carnem. Sed et si ego iudico, iudicium meum uerum est. Quare iudicium tuum uerum est? Quia solus non sum, inquit, sed ego et qui misit me Pater. Quid ergo, Domine Iesu? Si solus esses, falsum esset iudicium tuum; et ideo uerum iudicas, quia solus non es, sed tu et qui te misit Pater? Quid responsurus sum? Ipse respondeat: uerum est, inquit, iudicium meum. Quare? Quia solus non sum, sed ego et qui misit me Pater. Si tecum est, quomodo te misit? Et te misit, et tecum est? Itane et missus non recessisti? itane et ad nos uenisti, et ibi mansisti? Quomodo istud creditur? quomodo capitur? Ad hec duo respondeo: Quomodo capitur, recte dicis; quomodo creditur, non recte dicis. Imo ideo bene creditur, quia non cito capitur: nam si cito caperetur, non opus erat ut crederetur; quia uideretur. Ideo credis, quia non capis; sed credendo fis idoneus ut capias. Nam si non credis, numquam capies; quia minus idoneus remanebis. Fides ergo mundet te, ut intellectus impleat te. uerum est, inquit, iudicium meum; quia solus non sum, sed ego et qui misit me Pater. Ergo, Domine Deus noster Iesu Christe, missio tua incarnatio tua est. Sic uideo, sic intelligo: postremo sic credo, ne arrogantie sit dicere. Sic intelligo. Prorsus et hic est Dominus noster iehsu Christus; imo hic erat secundum carnem, modo hic est secundum diuinitatem: et cum Patre erat, et a Patre non recesserat. Quod ergo dicitur missus uenisse ad nos, incarnatio ipsius commendatur, quia Pater non est incarnatus.

8. Nam Sabelliani dicti sunt quidam heretici, qui uocantur et Patripassiani, qui dicunt ipsum Patrem passum fuisse. Noli tu, catholice: si enim fueris patripassianus, non eris sanus. Ergo intellige missionem Filii nominatam incarnationem Filii: Patrem autem incarnatum esse non credas, sed a Filio incarnato Patrem recessisse non credas Ille carnem portabat, ille cum Filio erat. Si in celo Pater, in terra Filius; quomodo Pater cum Filio erat? Quia et Pater et Filius ubique erant: non enim in celo sic est Deus, ut non sit in terra. Audi illum qui uolebat fugere iudicium Dei, et non inueniebat qua: Quo abibo, inquit, a spiritu tuo, et a facie tua quo fugiam? Si ascendero in celum, tu ibi es. De terra erat questio; audi quid sequitur: Si descendero ad infernum, ades . Si ergo et in inferno dicitur quod adsit, quid rerum remanet ubi non sit? uox enim Dei est apud prophetam, Celum et terram ego impleo . Ubique ergo est, qui nullo clauditur loco. Noli ab illo auerti, et tecum est. Si uis ad eum peruenire, noli piger esse amare: non enim pedibus, sed affectibus curris. Uno loco mancus uenis, si credis et diligis. Ergo ubique est: si ubique est, quomodo cum Filio non est? Itane cum Filio non est, qui, si credis, et  tecum est?

9. Unde ergo uerum est iudicium eius, nisi quia uerus est Filius? Hoc enim dixit, Et si iudico, uerum est iudicium meum; quia solus non sum, sed ego et qui misit me Pater. Tanquam diceret, uerum est iudicium meum, quia Filius Dei sum. Unde probas quia Filius Dei es? Quia solus non sum, sed ego et qui misit me Pater. Erubesce, Sabelliane, audis Filium, audis Patrem. Pater, Pater est; Filius, Filius est. Non dixit, Ego sum Pater, et ego ipse sum Filius; sed, solus non sum, inquit. Quare solus non es? Quia mecum est Pater. Ego sum, et qui misit me Pater: nudis. Ego sum, et qui me misit. Ne perdas personam, distingue personas. Distingue intelligentia, noli separare perfidia; ne iterum quasi fugiens Charybdim, in Scyllam incurras. uorabat enim te gurges impietatis Sabellianorum, ut diceres ipsum esse Patrem qui est Filius: modo didicisti, Solus non sum, sed ego et qui misit me Pater. Agnoscis quia Pater, Pater est; et Filius, Filius est Bene agno eis: sed noli dicere, Pater maior est, Filius minor est; noli dicere, Pater aurum est, Filius argentum est. Una substantia est, una diuinitas, una ceternitas, perfecta equalitas, dissimilitudo nulla. Nam si tantummodo alterum credideris esse Christum, non eum qui Pater est, in aliquo tamen distantem secundum naturam esse putaueris; a Charybdi quidem euasisti, sed in Scylleis scopulis naufragasti. In medio nauiga, utrumque periculosum latus euita. Pater, Pater est; Filius, Filius est. Iam dicis, Pater, Pater est; Filius, Filius est: bene periculum absorbentis gurgitis euasisti; quid uis ire in alteram partem, ut dicas, Aliud est Pater, Filius aliud? Alius est, recte dicis; aliud, non recte. Alius enim est Filius, quia non est ipse qui Pater; et alius Pater, quia non ipse qui Filius: non tamen aliud, sed hoc ipsum est et Pater et Filius. Quid est, hoc ipsum est? Unus Deus est. Audisti, Quia non sum solus, sed ego et qui misit me Pater; audi quomodo credas Patrem et Filium, audi ipsum Filium: Ego et Pater unum sumus . Non dixit, Pater ego sum; aut, Ego et Pater unus est [1 1Kb] : sed cum dicit, Ego et Pater unum sumus: utrumque audi, et unum, et sumus, et a Charybdi et a Scylla liberaberis. In duobus istis uerbis quod dixit, unum, liberat te ab Ario: quod dixit, sumus, liberat te a Sabellio. Si unum, non ergo diuersum; si sumus, ergo et Pater et Filius. Sumus enim, non diceret de uno; sed et unum non diceret de diuerso. Ergo ideo uerum est, inquit, iudicium meum, breuiter ut audias, quia Filius Dei sum. Sed sic tibi persuadeo, inquit, quia Filius Dei sum, ut intelligas quia mecum est Pater: non sic sum Filius ut ipsum deseruerim; non ita hic sum, ut eum ipso non sim; non ita ibi ille est, ut mecum non sit: formam serui accepi  sed formam Dei non amisi; Solus ergo, inquit,  non sum, sed ego et qui misit me Pater.

10. Dixerat de iudicio; de testimonio uult dicere. In Lege, inquit, uestra scriptum est quia duorum hominum testimonium uerum est. Ego sum qui de me testimonium perhibeo, et testimonium perhibet de me qui misit me Pater. Exposuit illis et Legem, si ingrati non essent. Magna enim questio est, fratres mei, et ualde mihi uidetur in mysterio res esse constituta, ubi Deus dixit, In ore duorum uel trium testium stabit omne uerbum . ueritas queritur per duos testes? Ita plane, sic se habet humani generis consuetudo: sed tamen fieri potest ut et duo mentiantur. Susanna casta duobus falsis testibus urgebatur: numquid quia duo erant, ideo falsi testes non erant? De duobus dicimus aut de tribus? uniuersus populus me titus est contra Christum . Si ergo populus constans ex magna hominum multitudine, falsus testis inuentus est; quomodo accipiendum est, In ore duorum uel trium testium stabit omne uerbum: nisi quia hoc modo per mysterium Trinitas commendata est, in qua est perpetua stabilitas ueritatis? uis habere bonam causam? Habeto duos uel tres testes, Patrem et Filium et Spiritum sanctum. Denique quando Susanna casta femina fidelisque coniux duobus falsis testibus urgebatur, Trinitas illi in conscientia atque in occulto suffragabatur: illa Trinitas de occulto unum testem Danielem excitauit, et duos conuicit . Ergo quia in Lege uestra scriptum est, duorum hominum testimonium uerum esse, accipite nostrum testimonium, ne sentiatis iudicium. Ego enim, inquit, non iudico quemquam, sed testimonium perhibeo de me: differo iudicium, non differo testimonium.

11. Eligamus nobis, fratres, contra linguas hominum, contra infirmas suspiciones generis humani Deum iudicem, Deum testem. Non enim dedignatur testis esse qui iudex est, aut promouetur cum fit iudex; quoniam qui testis est, ipse iudex erit. Quare ipse testis? Quia non querit alium unde cognoscat qui sis. Quare ipse iudex? Quia ipse habet potestatem mortificandi et uiuificandi, damnandi et absoluendi, in gehennas precipitandi et in celos leuandi, diabolo coniungendi et cum Augelis coronandi. Cum ergo ipse habeat hanc potestatem, iudex est. Quia uero ut te cognoscat non querit alium testem; qui tunc iudicabit te, modo uidet te: non est unde illum fallas, cum ceperit iudicare. Non enim adhibes tibi aliquos falsos testes, qui iudicem illum possint circumuenire, quando te ceperit iudicare. Deus hoc tibi dicit: Quando contemnebas, ego uidebam; et quando non credebas, sententiam meam non frustrabam: differebam, non auferebum. Noluisti audire quod precepi, senties quod predixi. Si autem audias que precepi, non mala senties que predixi, sed bona percipies que promisi.

12. Ne aliquem sane moueat quod ait, uerum est iudicium meum; quia solus non sum, sed ego et qui misit me Pater; cum alibi dixerit, Pater non iudicat quemquam, sed omne iudicium dedit Filio .  Iam in eisdem uerbis Euangelii disputauimus, et nunc admonemus, non hoc ideo dictum, quia Pater non erit cum Filio iudicante; sed quoniam bonis et malis in iudicio solus Filius apparebit, in ea forma in qua passus est, et resurrexit, et ascendit in celum. Discipulis quippe tunc conspicientibus ascendentem, uox angelica sonuit, Sic ueniet, quemadmodum uidistis eum euntem in celum : id est, in forma hominis in qua iudicatus est iudicabit, ut etiam illud propheticum impleatur, uidebunt in quem pupugerunt . Cum uero euntibus iustis in uitam eternam, uidebimus eum sicuti est; non erit illud iudicium uiuorum et mortuorum, sed premium tantummodo uiuorum.

13. Item ne moueat quod ait, In Lege uestra scriptum est quia duorum hominum testimonium uerum est, et ideo quisquam existimet non fuisse illam legem Dei, quia non dictum est, In lege Dei: sciat ita dictum esse, In Lege uestra, tanquam diceret, in Lege que uobis est data; a quo, nisi a Deo? Sicut dicimus, Panem nostrum quotidianum: et tamen dicimus, Da nobis hodie .



TRACTATUS XXXuII. Ab eo quod scriptum est, Dicebant ergo. Ubi est pater tuus? usque ad id. Et nemo apprehendit eum, quia nondum uenerat hora eius. Cap. uIII, u\. 19, 20.

1. Quod in sancto Euangelio breuiter dicitur, non breuiter oportet exponi, ut quod auditur, intelligatur. uerba enim Domini pauca, sed magna sunt; non numero estimanda, sed pondere: nec ideo contemnenda, quia pauca; sed ideo querenda, quia magna. Qui adfuistis hesterno die, audistis, ut potuimus disputauimus ex eo quod ait Dominus, uos secundum carnem iudicatis; ego non iudico quemquam. Sed et si iudico ego, iudicium meum uerum est; quia solus non sum, sed ego et qui misit me Pater. In lege uestra scriptum est quod duorum hominum testimonium uerum est. Ego sum qui testimonium perhibeo de me, et testimonium perhibet de me qui misit me Pater . Ex his uerbis hesterno, ut dixi, die redditus est sermo auribus et mentibus uestris. Hec cum Dominus dixisset; illi qui audierunt, uos secundum carnem iudicatis, manifestauerunt quod audierunt. Responderunt enim Domino loquenti de Deo Patre suo, et dixerunt, Ubi est pater tuus? Patrem Christi carnaliter acceperunt, quia uerba Christi secundum carnem iudicauerunt. Erat autem qui loquebatur in aperto caro, in occulto uerbum: homo manifestus, Deus occultus. uidebant indumentum, et contemnebant indutum: contemnebant, quia nesciebant; nesciebant, quia non uidebant; non uidebant, quia ceci erant; ceci erant, quia non credebant.

2. uideamus ergo et ad hec Dominus quid responderit. Ubi est, inquiunt, pater tuus? Audiuimus enim te dicere, Solus non sum, sed ego et qui misit me Pater: nos solum te uidemus, patrem tuum tecum non uidemus; quomodo te dicis solum non esse, sed cum patre tuo esse? aut ostende nobis tecum esse patrem  tuum. Et Dominus: Numquid me uidetis, ut Patrem ostendam uobis? Hoc enim sequitur, hoc suis uerbis ipse respondit, quorum uerborum expositionem nos ante premisimus. uidete enim quid dixerit, Neque me scitis, neque Patrem meum. Si me sciretis, forsitan et Patrem meum sciretis. Dicitis ergo, Ubi est Pater tuus? quasi iam me sciatis; quasi totum hoc sim quod uidetis. Ergo quia me non nostis, ideo uobis Patrem meum non ostendo. Me quippe hominem putatis, ideo Patrem meum hominem queritis, quia secundum carnem iudicatis. Quia uero secundum quod uidetis aliud sum, et aliud secundum quod non uidetis; Patrem autem meum loquor occultus occultum: prius est ut me noueritis; tunc et Patrem meum scietis.

3. Si enim me sciretis, et Patrem meum forsitan sciretis. Ille qui omnia scit, quando dicit forsitan, non dubitat, sed increpat. Attende enim quomodo increpatiue dicatur ipsum forsitan, quod uidetur esse uerbum dubitationis. Sed dubitationis uerbum est quando dicitur ab homine, ideo dubitante quia nesciente: cum uero dicitur a Deo uerbum dubitationis, cum Deum nichil utique lateat, illa dubitatione arguitur infidelitas, non opinatur diuinitas. Homines enim de his rebus quas certas habent, aliquando increpatiue dubitant, id est, uerbum dubitationis ponunt, cum corde non dubitent: uelut si indigneris seruo tuo et dicas, Contemnis me; considera, forsitan dominus tuus sum. Hinc et Apostolus ad quosdam contemptores suos loquens ait: Puto autem, et ego Spiritum Dei habeo . Qui dicit, puto, dubitare uidetur: sed ille increpabat, non dubitabat. Et ipse Dominus Christus alio loco increpans infidelitatem futuram generis humani: Cum uenerit, inquit, Filius hominis, putas, inueniet fidem in terra ?

4. Iam, quantum existimo, intellexistis quomodo sit positum forsitan: ne quis uerborum appensor et syllabarum examinator, ueluti latine loqui sciens, reprehendat uerbum quod dixit Dei uerbum; et reprehendendo Dei uerbum, non eloquens, sed mutus remaneat. Quis enim loquitur sic, quomodo loquitur uerbum quod erat in principio apud Deum? Noli uerba ista considerare, et ex his uerbis assuetis illud uerbum metiri uelle quod Deus est. Audis enim uerbum et contemnis; audi Deum et time: In principio erat uerbum. Tu reuocas ad usum sermocinationis tue, et dicis apud te, Quid est uerbum? quid magnum est uerbum? sonat et transit; uerberato ere aurem percutit, postea non erit. Audi adhuc, uerbum erat apud Deum: manebat, non sonando transibat. Adhuc forte contemnis: Deus erat uerbum . Apud teipsum, o homo, cum est in corde tuo uerbum, aliud est quam sonus: sed uerbum quod est apud te, ut transeat ad me, sonum quasi uehiculum querit. Assumit ergo sonum, imponit se quodammodo in uehiculum, transcurrit erem, uenit ad me, nec recedit a te. Sonus autem ut ueniret ad me, recessit a te, nec perstitit apud me. uerbum ergo quod erat in corde tuo, numquid sono pretereunte preteriit? Quod  cogitabas dixisti; et ut ad me perueniret quod apud te latebat, syllabas sonuisti: sonus syllabarum perduxit ad aurem meam cogitationem tuam; per aurem meam descendit in cor meum cogitatio tua, sonus medius transuolauit: uerbum uero illud quod assumpsit sonum, antequam sonares, erat apud te; quia sonuisti, est apud me, et non recessit a te. Hoc attende, quisquis es examinator sonorum. uerbum Dei contemnis, qui uerbum hominis non comprehendis!

5. Scit ergo omnia per quem facta sunt omnia, et tamen dubitando increpat: Si me sciretis, forsitan et Patrem meum sciretis. Increpat infideles. Nam talem sententiam dixit discipulis: sed ibi non est uerbum dubitationis, quia non fuit causa increpande infidelitatis, Nam quod modo dixit Iudeis, Si me sciretis, forsitan et Patrem meum sciretis: dixit et discipulis quando eum Philippus interrogauit, imo postulauit et ait, Domine, ostende nobis Patrem, et sufficit nobis: quasi diceret, Et ipsi te iam nouimus, apparuisti nobis, uidimus te, dignatus es eligere nos, secuti sumus te, mirabilia tua uidimus, uerba salutis audiuimus, precepta suscepimus, promissa speramus; multum nobis conferre presentia tua ipse dignatus es: sed tamen cum te nouerimus, quia Patrem nondum nouimus, inflammamur desiderio illius uidendi quem nondum nouimus: ac per hoc quia te nouimus, sed non nobis sufficit, donec et Patrem nouerimus; ostende nobis Patrem, et sufficit nobis. Et Dominus ut scirent non se nosse quod se putabant iam nosse: Tanto tempore uobiscum sum, et me nescitis? Philippe, qui me uidit, uidit et Patrem . Numquid habet ista sententia uerbum dubitationis? numquid dixit, Qui me uidit, forsitan uidit et Patrem? Quare? Quia fidelis audiebat, non fidei persecutor: ideo non erat Dominus increpator, sed doctor. Qui me uidit, uidit et Patrem; et hic, Si me sciretis, et Patrem meum sciretis: tollamus uerbum quo notata est infidelitas audientium, et ipsa sententia est.

6. Iam hesterno die commendauimus Charitati uestre, et diximus sententias Ioannis euangeliste, quibus nobis narrat quod a Domino didicit, nec discutiendas fuisse si fieri posset, nisi hereticorum commenta compellerent. Breuiter ergo hesterno die, insinuauimus Charitati uestre, esse hereticos qui uocantur Patripassiani, uel a suo auctore Sabelliani: hi dicunt ipsum esse Patrem qui est Filius; nomina diuersa, unam uero esse personam. Cum uult, Pater est, inquiunt; cum uult, Filius: tamen unus est. Item sunt alii heretici qui uocantur Ariani. Confitentur quidem unicum Patris Filium Dominum nostrum Iesum Christum, illum Patrem Filii, istum Filium Patris; eum qui Pater est non esse Filium, eum qui Filius est non esse Patrem: confitentur generationem, sed negant equalitatem. Nos, id est, catholica fides ueniens de doctrina Apostolorum, plantata in nobis, per seriem successionis accepta, sana ad posteros transmittenda, inter utrosque, id est, inter utrumque errorem tenuit ueritatem. In errore Sabellianorum unus est solus, ipse est Pater qui Filius: in errore  Arianorum, alius est quidem Pater, alius Filius; sed ipse Filius non solum alius, sed etiam aliud est: tu in medio quid? Exclusisti sabellianum, exclude et arianum. Pater, Pater est; Filius, Filius est: alius, non aliud; quia ego et Pater, inquit, unum sumus , sicut etiam hesterno die, quantum potui, commendaui. Cum audit, sumus, abscedat confusus sabellianus; cum audit, unum, abscedat confusus arianus: gubernet catholicus inter utrumque fidei sue nauigium, quoniam cauendum est in utroque naufragium. Dic ergo tu, quod dicit Euangelium, Ego et Pater unum sumus. Non ergo diuersum, quia unum; non unus, quia sumus.

7. Paulo ante dixit, Iudicium meum uerum est; quia solus non sum, sed ego et qui misit me Pater: tanquam diceret, Ideo iudicium meum est uerum, quia Filius Dei sum, quia uerum loquor, quia ipsa ueritas ego sum. Isti carnaliter intelligentes, dixerunt, Ubi est pater tuus? Modo audi, ariane: Neque me scitis, neque Patrem meum; quia si me sciretis, et Patrem meum sciretis. Quid est, si me sciretis et Patrem, meum sciretis, nisi, ego et Pater unum sumus? Quando uides aliquem alicui similem: intendat Charitas uestra, quotidiana locutio est; non sit uobis arduum quod esse aduertitis usitatum: quando ergo uides aliquem alicui similem, et nosti tu cui similis sit, admirans dicis, Quomodo iste homo similis est illi homini! Hoc non diceres, nisi duo essent. Hic ille qui eum ignorat, cui tu istum similem dicis: Itane, inquit, similis est? Et tu ad eum: Quid enim, tu illum non nosti? At ille: Non noui, inquit. Iam tu, ut illum quem nescit, ei notum facias ex presente quem cernit, respondes et dicis: Hunc uidisti, illum uidisti. Non utique quia hoc dixisti, unum esse asseuerasti, et duos negasti: sed propter similitudinem tale dedisti responsum, Istum nosti et illum nosti; ualde enim similis est, et nichil distat omnino. Hinc et Dominus, Si me, inquit, sciretis, et Patrem meum sciretis, non quia Pater est Filius, sed quia Patri similis Filius. Erubescat arianus. Gratias Domino quia et ipse arianus recessit ab errore sabelliano, et non est patripassianus: non dicit ipsum Patrem indutum carne uenisse ad homines, ipsum esse passum, ipsum resurrexisse, et quodammodo ad se ascendisse; hoc non dicit: agnoscit mecum Patrem, Patrem esse; et Filium, Filium esse. Sed, o frater, euasisti illud naufragium, quare tendis in alterum? Pater, Pater est; Filius, Filius est: quare dicis dissimilem? quare diuersum? quare aliam substantiam? Si dissimilis esset, numquid diceret discipulis suis, Qui me uidit, uidit et Patrem? numquid diceret Iudeis, Si me sciretis, et Patrem meum sciretis? Unde hoc uerum esset, nisi et illud uerum, Ego et Pater unum sumus?

8. Hec uerba locutus est iehsu in gazophylacio docens in templo: magna fiducia, sine timore. Non enim pateretur quod nollet, qui nec nasceretur si nollet. Denique quid sequitur? Et nemo apprehendit eum, quia nondum uenerat hora eius. Hoc item nonnulli cum audiunt, sub fato fuisse Dominum Christum credunt,  et dicunt: Ecce Christus habebat fatum. O si cor tuum non esset fatuum, non crederes fatum! Si fatum, sicut nonnulii intellexerunt, a fando dictum est, id est a loquendo; uerbum Dei quomodo habet fatum, quando in ipso uerbo omnia sunt que condita sunt? Non enim aliquid Deus constituit quod ante nesciuit; in uerbo ipsius erat quod factum est. Mundus factus est; et factus est, et ibi erat. Quomodo et factus est, et ibi erat? Quia domus quam edificat structor, prius in arte erat; et ibi melius erat, sine uetustate, sine ruina: tamen ut ostendat artem, fabricat domum; et processit quodammodo domus ex domo; et si domus ruat, ars manet. Ita apud Dei uerbum erant omnia que condita sunt; quia omnia in sapientia fecit Deus , et cuncta nota fecit: non enim quia fecit didicit, sed quia nouerat fecit. Nobis quia facta sunt, nota sunt; illi nisi nota essent, facta non essent. Precessit ergo uerbum. Et quid ante uerbum Dei? Nihil omnino. Nam si esset aliquid ante, non dictum esset, In principio erat uerbum; sed, In principio factum est uerbum. Denique de mundo quid ait Moyses? In principio fecit Deus celum et terram . Fecit quod non erat: si ergo fecit quod non erat, ante quid erat? In principio erat uerbum. Et unde celum et terra? Omnia per ipsum facta sunt . Tu ergo ponis Christum sub fato? Ubi sunt fata? In celo, inquis, in ordine et conuersionibus siderum. Quomodo ergo fatum habet, per quem factum est celum et sidera; cum tua uoluntas, si recte sapias, transcendat et sidera? An quia nosti Christi carnem fuisse sub celo, ideo putas et potestatem Christi subditam celo?

9. Audi, stulte: Nondum uenerat hora eius, non qua cogeretur mori, sed qua dignaretur occidi. Nouerat enim ipse quando deberet mori: intendit omnia que predicta sunt de illo, et exspectabat finiri omnia que predicta sunt ante eius passionem futura; ut cum impleta essent, tunc ueniret et passio, dispositionis ordine, non fatali necessitate. Denique audite, ut probetis: inter cetera que de illo prophetata sunt, scriptum est etiam, Dederunt in escam meam fel, et in siti mea potauerunt me aceto . Quomodo facta sint, in Euangelio nouimus. Prius dederunt fel; accepit, gustauit, et despuit: postea in cruce pendens, ut omnia predicta complerentur, ait, Sitio: acceperunt spongiam aceto plenam, in arundine ligauerunt, et admouerunt pendenti; accepit ille et ait, Perfectum est. Quid est, Perfectum est? Impleta sunt omnia que ante passionem meam fuerant prophetata: ergo adhuc quid hic facio? Denique posteaquam dixit, Perfectum est, inclinato capite tradidit spiritum . Numquid illi latrones iuxta confixi, quando uoluerunt, exspirauerunt? Tenebantur uinculis carnis, quia non erant creatores carnis: clauis confixi diu cruciabantur, quia infirmitati non dominabantur. Dominus autem quando uoluit, carnem in utero uirginali accepit: quando uoluit, ad homines processit; quamdiu uoluit, inter homines uixit; quando uoluit, a carne discessit: hoc est potestatis, non necessitatis. Hanc ergo horam  ille exspectabat, non fatalem, sed opportunam et uoluntariam: ut prius omnia complerentur, que ante passionem ipsius compleri oportebat. Nam quomodo sub fati necessitate positus erat, qui alio loco dixit: Potestatem habeo ponendi animam meam, et potestatem habeo iterum sumendi eam: nemo tollit eam a me, sed ego ipse pono eam a me, et iterum sumo eam ? Ostendit hanc potestatem, quando eum Iudei querebant. Quem queritis, inquit? Et illi: Iesum. Et ille: Ego sum. Qua uoce audita, redierunt retro et ceciderunt .

10. Dicit aliquis, Si hec in illo potestas erat, quare, cum Iudei insultarent pendenti et dicerent, Si Filius Dei est, descendat de cruce , non descendit, ut eis suam potestatem descendendo monstraret? Quia patientiam docebat, ideo potentiam differebat. Si enim quasi commotus ad eorum uerba descenderet, uictus conuiciorum dolore putaretur. Prorsus non descendit, fixus permansit, quando uellet abscessurus. Nam quid ei magnum fuit de cruce descendere, qui potuit de sepulcro resurgere? Intelligamus ergo nos quibus hoc ministratum est, potentiam Domini nostri Iesu Christi occultam tunc, manifestam futuram in iudicio: de quo dictum est, Deus manifestus ueniet, Deus noster et non silebit . Quid est, manifestus ueniet? Quia uenit occultus, ueniet manifestus Deus noster, hoc est Christus. Et non silebit: quid est, non silebit? Quia primo siluit. Ubi siluit? Quando iudicatus est; ut etiam hoc impleretur, quod et propheta predixerat, Sicut ouis ad immolandum ductus est, et sicut agnus coram tondente se sine uoce, sic non aperuit os suum . Si ergo pati nollet, non pateretur; si non pateretur, sanguis ille non funderetur; si sanguis ille non funderetur, mundus non redimeretur. Agamus itaque gratias et potestati diuinitatis, et miserationi infirmitatis eius: et de occulta potentia quam Iudei non nouerant, unde illis modo dictum est, Neque me nostis, neque Patrem meum; et de carne suscepta quam Iudei nouerant, et cuius patriam sciebant; unde illis alio loco dixit, Et me nostis, et unde sim nostis . Utrumque nouerimus in Christo; et unde equalis est Patri, et unde illo maior est Pater. Illud uerbum est, illud caro; illud Deus est, illud homo: sed unus est Christus Deus et homo.



TRACTATUS XXXuIII. Ab eo quod scriptum est, Dixit ergo eis iehsu: Ego uado, et queretis me; usque ad id, Dixit eis iehsu: Principium, quia et loquor uobis. Cap. uIII, u\. 21-25.

1. Lectio sancti Euangelii que precessit hodiernam, ita concluserat, quia locutus est docens in gazophylacio Dominus, que uoluit, et que audistis: et nemo apprehendit eum, quia nondum uenerat hora eius . Hinc disputatum est dominico die, quod ipse donare dignatus est. Intimauimus Charitati uestre quare dictum sit, Nondum uenerat hora  eius; ne positum Christum sub aliqua necessitate fatali ulla impietas auderet improbe suspicari. Nondum enim uenerat hora qua ex ordine suo, secundum ea que predicta sunt de illo, non mori cogeretur inuitus, sed occideretur paratus.

2. Modo autem de ipsa passione sua, que posita erat non in eius necessitate, sed potestate, locutus est Iudeis dicens: Ego uado. Christo enim Domino mors profectio fuit illo unde uenerat, et unde non discesserat. Ego, inquit, uado, et queretis me: non desiderio, sed odio. Nam illum posteaquam abscessit ab oculis hominum, inquisierunt et qui oderant et qui amabant: illi persequendo, illi habere cupiendo. In Psalmis ait ipse Dominus per prophetam, Periit fuga a me, et non est qui requirat animam meam : et iterum ait alio loco in Psalmo, Confundantur et reuereantur requirentes animam meam . Culpauit qui non requirerent, damnauit qui requirerent. Malum est enim non querere animam Christi, sed quomodo eam quesierunt discipuli; et malum est querere animam Christi, sed quomodo eam Iudei quesierunt: illi enim ut haberent, isti ut perderent. Denique isti quia sic querebant more malo, corde peruerso, quid secutus adiunxit? Queretis me, et, ne putetis quia bene me queretis, in peccato uestro moriemini. Hoc est Christum male querere, in peccato suo mori: hoc est illum odisse, per quem posset solum saluus esse. Cum enim homines quorum spes in Deo est, non debeant mala reddere nec [1 1Kb] pro malis, reddebant isti mala pro bonis. Prenuntiauit ergo illis Dominus, dixitque sententiam prescius, quod in suo peccato morerentur. Deinde adiungit: Quo ego uado, uos non potestis uenire. Hoc et discipulis alio loco dixit; nec tamen eis dixit, In peccato uestro moriemini. Quid autem dixit? Quod et istis: Quo ego uado, uos uenire non potestis . Non abstulit spem, sed predixit dilationem. Quando enim hoc discipulis Dominus loquebatur, tunc non poterant uenire quo ille ibat, sed postea uenturi erant: isti autem nunquam, quibus prescius dixit, In peccato uestro moriemini.

3. His autem auditis uerbis, quomodo solent carnea cogitantes, et secundum carnem iudicantes, et totum carnaliter audientes atque sapientes, dixerunt: Numquid interficiet semetipsum; quia dixit, Quo ego uado, uos non potestis uenire? Stulta uerba, et omnino insipientie plena. Quid enim? non poterant illo uenire quo ille perrexisset, si interficeret semetipsum? Numquid ipsi non erant morituri? Quid est ergo, Numquid interficiet semetipsum; quia dixit, Quo ego uado, uos non potestis uenire? Si de morte hominis diceret, quis homo non moritur? Ergo quo ego uado dixit, non cum [2 1Kb] itur ad mortem, sed quo ibat ipse post mortem. Illi itaque non intelligentes, ista responderunt.

4. Et Dominus ad eos qui terram sapiebant, quid ait? Et dicebat eis: uos de deorsum estis. Ideo terram sapitis, quia sicut serpentes terram manducatis. Quid  est, terram manducatis? Terrenis pascimini, terrenis delectamini, terrenis inhiatis, sursum cor non habetis. uos de deorsum estis: ego de supernis sum. uos de mundo hoc estis: ego non sum de hoc mundo. Quomodo enim erat de mundo, per quem factus est mundus? Omnes de mundo post mundum; quia prius mundus, et sic homo de mundo: prius autem Christus, deinde mundus; quoniam ante mundum Christus, ante Christum nichil: quia in principio erat uerbum; omnia per ipsum facta sunt . Sic ergo erat ille de supernis. De quibus supernis? De ere? Absit: ibi et aues uolitant. De celo quod uidemus? Et hoc absit; ibi et stelle et sol et luna circumeunt. De Angelis? Neque hoc intelligatis: per illum et Angeli facti sunt, per quem omnia facta sunt. De quibus ergo supernis Christus? Ab ipso Patre. Nihil illo Deo superius, qui uerbum genuit equale sibi, ceternum sibi, unigenitum, sine tempore, per quem conderet tempora. Sic ergo accipe Christum de supernis, ut excedas cogitatione tua omne quod factum est; uniuersam omnino creaturam, omne corpus, omnem conditum spiritum, omnem rem quoquo modo mutabilem: totum excede, sicut excessit Ioannes, ut contingeret, In principio erat uerbum, et uerbum erat apud Deum, et Deus erat uerbum.

5. Ego ergo, inquit, de supernis sum. uos de hoc mundo estis: ego non sum de hoc mundo. Dixi ergo uobis quia moriemini in peccatis uestris. Exposuit nobis, fratres, quid intelligi uoluerit, uos de hoc mundo estis. Ideo quippe dixit, uos de hoc mundo estis, quia peccatores erant, quia iniqui erant, quia infideles erant, quia terrena sapiebant. Nam quid uobis uidetur de sanctis Apostolis? Quantum intererat inter Iudeos et Apostolos? Quantum inter tenebras et lucem, quantum inter fidem et infidelitatem, quantum inter pietatem et impietatem, quantum inter spem et desperationem, quantum inter caritatem et cupiditatem: multum ergo intererat. Quid ergo? quia tantum intererat, Apostoli de mundo non erant? Si cogites quomodo nati sint, et unde uenerint; quia omnes ex Adam uenerant, de hoc mundo erant. Sed quid eis ait ipse Dominus? Ego uos de mundo elegi [1 1Kb] . Qui ergo de mundo erant, facti sunt non de mundo, et pertinere ceperunt ad eum per quem factus est mundus. Isti autem remanserunt esse de mundo, quibus dictum est, Moriemini in peccatis uestris.

6. Nemo ergo dicat, fratres, De hoc mundo non sum. Quisquis es homo, de hoc mundo es: sed uenit ad te qui fecit mundum, et liberauit te de hoc mundo. Si delectat te mundus, semper uis esse immundus; si autem iam non te delectat hic mundus, iam tu es mundus. uerumtamen si per aliquam infirmitatem adhuc te delectat mundus, habitet in te qui mundat, et eris mundus. Si autem fueris mundus, non remanebis in mundo; nec audies quod audierunt Iudei, Moriemini in peccatis uestris. Omnes enim cum peccato nati sumus; omnes uiuendo ad id quod nati eramus  addidimus, magisque de mundo facti sumus, quam tunc quando de parentibus nostris nati sumus. Et ubi essemus, si ille non ueniret, qui non habebat omnino peccatum [1 1Kb] , ut solueret omne peccatum? In quem Iudei quia non credebant, merito audierunt, Moriemini in peccatis uestris: quia non habere peccatum nullo modo potuistis, qui eum peccato nati estis, sed tamen si in me, inquit, credideritis, cum peccato quidem nati estis, sed in peccato uestro morituri non estis. Tota ergo infelicitas Iudeorum ipsa erat, non, peccatum habere, sed in peccatis mori. Hoc est quod debet fugere omnis christianus: propter hoc ad Baptismum curritur; propter hoc qui egritudine uel aliunde periclitantur, sibi desiderant subueniri; propter hoc etiam sugens paruulus a matre piis manibus ad Ecclesiam fertur, ne sine Baptismo exeat, et in peccato quo natus est moriatur. Infelicissima conditio, misera sors istorum, qui de ore ueridico audierunt, In peccatis uestris moriemini.

7. Unde tamen hoc eis contingat, exponit: Si enim non credideritis quia ego sum, moriemini in peccatis uestris. Credo, fratres, in illa multitudine que Dominum audiebat, et eos fuisse qui credituri erant. Quasi autem in omnes processerat seuerissima illa sententia, In peccato uestro moriemini; ac per hoc et illis qui credituri erant, spes erat ablata: illi seuiebant, illi timebant; imo non timebant, sed iam desperabant. Reuocauit eos in spem; adiunxit enim, Si non credideritis quia ego sum, moriemini in peccatis uestris. Ergo si credideritis quia ego sum, non moriemini in peccatis uestris. Reddita est spes desperantibus, excitatio facta est dormientibus, cordibus euigilauerunt: inde plurimi crediderunt, sicut Euangelii ipsius consequentia testantur. Erant enim illic membra Christi, que nondum adheserant corpori Christi: et in illo populo a quo crucifixus est, a quo in ligno suspensus est, a quo pendens irrisus est, a quo lancea uulneratus est, a quo felle et aceto potatus est, erant membra Christi, pro quibus dixit, Pater, ignosce illis, quia nesciunt quid faciunt. Quid autem conuerso non ignoscitur, si fusus Christi sanguis ignoscitur? Quis homicida desperet, si in spem redditus est a quo etiam Christus occisus est? Crediderunt inde multi; donatus est eis sanguis Christi, ut magis eum biberent quo liberarentur, quam rei de illo effuso tenerentur: quis desperet? Et si in cruce latro saluatus est, ante paululum homicida, post paululum accusatus, conuictus, damnatus, suspensus, liberatus; noli mirari. Ubi conuictus, ibi damnatus: sed ibi liberatus, ubi mutatus . In hoc ergo populo cui Dominus loquebatur, erant qui in peccato suo fuerant morituri: erant etiam qui in ipsum qui loquebatur, fuerant credituri, et ab omni peccato liberandi.

8. Tamen hoc attende quod ait Dominus Christus: Si non credideritis quia ego sum, moriemini in peccatis uestris. Quid est, Si non credideritis quia ego sum? Ego sum, quid? Nihil addidit; et quia nichil addidit, multum est quod commendauit. Exspectabatur  enim ut diceret quid esset, nec tamen dixit. Quid exspectabatur ut diceret? Forte, Nisi credideritis quia ego sum Christus; nisi credideritis quia ego sum Dei Filius; nisi credideritis quia ego sum uerbum Patris; nisi credideritis quia ego sum conditor mundi; nisi credideritis quia ego sum hominis formator et reformator, creator et recreator, factor et refactor: nisi hoc credideritis quia ego sum, moriemini in peccatis uestris. Multum est quod ait ipsum, Ego sum [1 1Kb] : quia sic dixerat et Deus Moysi, Ego sum qui sum. Quis digne eloquatur quid sit, sum? Mittebat Deus per angelum suum, seruum suum Moysen ad liberandum ex Aegypto populum suum ; mittebat trementem; excusantem, sed obedientem. Cum ergo excusaret, ait Deo, quem loqui in angelo intelligebat: Si dixerit mihi populus, Et quis est Deus qui misit te, quid eis dicam? Et Dominus ad eum, Ego sum qui sum: et repetiuit, Dices filiis Isrel, Qui est, misit me ad uos. Non ait et ibi, Ego sum Deus; aut, Ego sum mundi fabricator; aut, Ego sum omnium rerum creator; aut, Ego sum ipsius populi liberandi propagator: sed hoc tantum, Ego sum qui sum; et, Dices filiis Isrel, Qui est; non addidit, Qui est Deus uester, qui est Deus patrum uestrorum, sed tantum hoc dixit, Qui est, misit me ad uos. Forte multum erat et ad ipsum Moysen, sicut multum est et ad nos, et multo magis ad nos, intelligere quid dictum sit, Ego sum qui sum; et, Qui est, misit me ad uos. Et si forte caperet Moyses, illi ad quos mittebatur quando caperent? Distulit ergo Dominus quod capere homo non posset, et addidit quod capere posset: adiunxit enim et ait, Ego sum Deus Abraham, et Deus Isaac, et Deus Iacob . Hoc potes capere: Nam Ego sum qui sum, que mens potest capere?

9. Quid ergo nos? audebimusne aliquid dicere ex hoc quod dictum est, Ego sum qui sum: uel potius ex hoc quod Dominum dicere audistis, Nisi credideritis quia ego sum, moriemini in peccatis uestris? Itane his uiribus meis tantillis et pene nullis, audebo disputare quid sit quod ait Dominus Christus, Nisi credideritis quia ego sum? Audebo ipsum Dominum interrogare: audite me interrogantem potius quam disputantem, magis querentem quam presumentem, potius discentem quam docentem, et certe in me uel per me etiam uos interrogate. Presto est etiam ipse Dominus qui ubique est, audiat interrogandi affectum, et intelligendi prestet effectum. Nam ego quibus uerbis, et si forte aliquid capio, perducere possum quod capio ad corda uestra? Quisnam sufficit sonus? que suppetit eloquentia? que uires intelligendi? que facultas proferendi?

10. Dicam ergo Domino nostro Iesu Christo, dicam, et audiat me [2 1Kb] . Credo presentem, omnino non dubito; ipse enim dixit, Ecce ego uobiscum sum usque in consummationem seculi . O Domine  Deus noster, quid est quod aisti, Nisi credideritis quia ego sum? Quid enim non est eorum que fecisti? Numquid celum non est? numquid terra non est? numquid non sunt ea que in terra et in celo sunt? numquid homo ipse cui loqueris non est? numquid angelus quem mittis non est? Si omnia sunt hec que per te facta sunt, quid est quod tibi proprium quiddam tenuisti ipsum esse, quod aliis non dedisti, ut tu solus esses? Nam quomodo audio, Ego sum qui sum; quasi alia non sint? et quomodo audio, Nisi credideritis quia ego sum? Illi enim non erant qui audiebant? Et si peccatores erant, homines erant. Quid ergo facio? Quid sit ipsum esse, dicat cordi, intus dicat, intus loquatur; homo interior audiat, mens capiat uere esse: est enim semper eodem modo esse. : res enim quelibet, prorsus qualicumque excellentia, si mutabilis est, non uere est; non enim est ibi uerum esse, ubi est et non esse. Quidquid enim mutari potest, mutatum non est quod erat: si non est quod erat, mors quedam ibi facta est; peremptum est aliquid ibi quod erat, et non est. Nigredo mortua est in capite albescentis senis, pulchritudo mortua est in corpore fessi et incurui senis, mortue sunt uires in corpore languentis, mortua est statio in corpore ambulantis, mortua est ambulatio in corpore stantis, mortua est ambulatio et statio in corpore iacentis, mortua est locutio in lingua tacentis: quidquid mutatur et est quod non erat, uideo ibi quamdam uitam in eo quod est, et mortem in eo quod fuit. Denique de mortuo cum dicitur, Ubi est homo ille? respondetur, Fuit. O ueritas que uere es! Nam in omnibus actionibus et motibus nostris, et in omni prorsus agitatione creature duo tempora inuenio, preteritum et futurum. Presens quero, nichil stat: quod dixi, iam non est; quod dicturus sum, nondum est: quod feci, iam non est; quod facturus sum, nondum est: quod uixi, iam non est; quod uicturus sum, nondum est. Preteritum et futurum inuenio in omni motu rerum: in ueritate que manet, preteritum et futurum non inuenio, sed solum presens, et hoc incorruptibiliter, quod in creatura non est. Discute rerum mutationes, inuenies Fuit et Erit: cogita Deum, inuenies Est, ubi Fuit et Erit esse non possit. Ut ergo et tu sis, transcende tempus. Sed quis transcendet uiribus suis? Leuet illuc ille qui Patri dixit, uolo ut ubi ego sum, et ipsi sint mecum. Hoc itaque promittens ne moriamur in peccatis nostris, nichil aliud Dominus iehsu Christus mihi uidetur his uerbis dixisse, Nisi credideritis quia ego sum: prorsus nichil aliud mihi uidetur his uerbis dixisse quam hoc, Nisi credideritis quia ego Deus sum, moriemini in peccatis uestris. Bene, Deo gratias, quia dixit, Nisi credideritis: non dixit, Nisi ceperitis. Quis enim hoc capiat? Aut uere, quia ausus sum dicere, et uisi estis intelligere [1 1Kb] , aliquid de tanta ineffabilitate  cepistis? Si ergo non capis, fides te liberat. Ideo et Dominus non ait, Nisi ceperitis quia ego sum; sed quod poterant dixit, Nisi credideritis quia ego sum, moriemini in peccatis uestris.

11. Et illi semper terrena sapientes et semper secundum carnem audientes et respondentes, quid ei dixerunt? Tu quis es? Non enim cum dixisti, Nisi credideritis quia ego sum, addidisti quid esses. Quis es, ut credamus? Et ille, Principium. Ecce quod est esse. Principium mutari non potest: principium in se manet, et innouat omnia; principium est, cui dictum est, Tu autem idem ipse es, et anni tui non deficient . Principium, ait, quia [1 1Kb] et loquor uobis. Principium me credite, ne moriamini in peccatis uestris. Tanquam enim in eo quod dixerunt, Tu quis es? nichil aliud dixerint quam, Quid te esse credimus? respondit, Principium; id est, Principium me credite. In greco namque eloquio discernitur, quod non potest in latino. Apud grecos enim femini generis est principium, sicut apud nos lex generis feminini est, que apud illos est masculini: sicut sapientia et apud nos et apud illos generis feminini est. Consuetudo locutionis ideo per diuersas linguas uariat genera uocabulorum, quia in ipsis rebus non inuenis sexum. Non enim sapientia uere femina est, cum Christus sit Dei Sapientia , et Christus appelletur genere masculino, sapientia feminino. Cum ergo dicerent Iudei, Tu quis es? ille qui sciebat esse ibi quosdam credituros, et ideo dixisse, Tu quis es? ut scirent quid illum credere deberent, respondit, Principium: non tanquam diceret, Principium sum; sed tanquam diceret, Principium me credite. Quod in sermone greco, ut dixi, euidenter apparet, ubi feminini generis est principium  . uelut si uellet dicere se esse ueritatem, et dicentibus, Tu quis es? responderet, ueritatem; cum uideatur ad id quod dictum est, Tu quis es? respondere debuisse, ueritas; id est, ueritas sum. Sed altius respondit, cum uideret eos ita dixisse, Tu quis es? ac si dicerent, Quoniam abs te audiuimus, Nisi credideritis quia ego sum, quid te esse credemus? ad hoc respondit, Principium: tanquam diceret, Principium me credite. Et addidit, quia et loquor uobis: id est, quia humilis propter uos factus, ad ista uerba descendi. Nam si principium sicuti est, ita maneret apud Patrem, ut non acciperet formam serui et homo loqueretur hominibus; quomodo ei crederent, cum infirma corda intelligibile uerbum sine uoce sensibili audire non possent? Ergo, inquit, credite me esse principium; quia, ut credatis, non solum sum, sed et loquor uobis. Sed de hac re iam multum est loqui uobis: placeat itaque Charitati uestre ut quod restat, illo adiuuante seruemus, crastino reddituri.



TRACTATUS XXXIX. Ab eo quod scriptum est, Multa habeo de uobis loqui et iudicare; usque ad id, Et non cognouerunt quia Patrem eius dicebat Deum. Cap. uIII, u\. 26, 27.


1. uerba Domini nostri Iesu Christi que habuit cum Iudeis, ita moderans loquelam suam, ut ceci non uiderent, et fideles oculos aperirent, que hodie de sancto Euangelio recitata sunt, ista sunt: Dicebant ergo Iudei, Tu quis es? Quia dixerat supra Dominus, Nisi credideritis quia ego sum, moriemini in peccatis uestris . Ad hoc ergo illi, Tu quis es? ueluti querentes nosse in quem deberent credere, ne in suo peccato morerentur. Respondit dicentibus, Tu quis es? et ait, Principium, quia et loquor uobis. Si se dixit Dominus esse principium, queri potest utrum et Pater principium sit. Si enim Filisu principium est qui habet Patrem, quanto facilius intelligendus est Deus Pater esse principium, qui habet quidem Filium cui Pater sit, sed non habet de quo sit? Filius enim Patris est Filius, et Pater utique Filii Pater est: sed Deus de Deo Filius dicitur, lumen de lumine Filius dicitur: Pater dicitur lumen, sed non de lumine; Pater dicitur Deus, sed non de Deo. Si ergo Deus de Deo, lumen de lumine principium est; quanto facilius intelligitur principium lumen de quo lumen, et Deus de quo Deus? uidetur itaque absurdum, karissimi, ut Filium dicamus principium, et Patrem principium non dicamus.

2. Sed quid agemus? numquid duo erunt principia? Cauendum est hoc dicere. Quid ergo? si et Pater principium et Filius principium, quomodo non duo principia? Quomodo dicimus Patrem Deum et Filium Deum, nec tamen dicimus duos deos. Nefas est enim dicere duos deos, nefas est dicere tres deos: et tamen qui Pater est, non est Filius; qui Filius est, non est Pater: Spiritus autem sanctus Patris et Filii Spiritus, nec Pater est nec Filius. Quamuis ergo, sicut aures catholice sunt erudite in gremio matris Ecclesie, nec ille qui est Pater sit Filius, nec ille qui est Filius sit Pater, nec Spiritus sanctus Patris et Filii sit uel Filius uel Pater, tres deos tamen esse non dicimus: quamuis de singulis si queratur, necesse est de quocumque interrogati fuerimus, Deum esse fateamur.

3. Et absurda ista uidentur hominibus solita trahentibus ad insolita, uisibilia ad inuisibilia, creaturam comparantibus Creatori. Interrogant enim nos aliquando infideles et dicunt: Patrem quem dicitis, Deum dicitis? Respondemus: Deum. Filium quem dicitis, Deum dicitis? Respondemus: Deum. Spiritum sanctum quem dicitis, Deum dicitis? Respondemus: Deum. Ergo, inquiunt, Pater et Filius et Spiritus sanctus tres sunt dii? Respondemus: Non. Turbantur, quia non illuminantur: cor clausum habent, quia clauim fidei non habent. Nos ergo, fratres, fide precedente, que sanat oculum cordis nostri, quod intelligimus, sine obscuritate capiamus; quod non intelligimus, sine dubitatione credamus: a fundamento fidei non recedamus, ut ad culmen perfectionis ueniamus. Deus est Pater, Deus est Filius Deus est Spiritus sanctus: et tamen Pater non est qui Filius, nec Filius est qui Pater, nec Spiritus sanctus Patris et Filii Spiritus aut Pater est  aut Filius. Trinitas unus Deus: Trinitas, una eternitas, una potestas, una maiestas; tres [1 1Kb] , sed non dii. Non mihi calumniator respondeat: Quid ergo tres? Si enim tres, ait, oportet dicas quid tres. Respondeo: Pater et Filius et Spiritus sanctus. Ecce, inquit, tres dixisti; sed quid tres exprime. Imo tu numera: nam ego compleo tres, cum dico, Pater et Filius et Spiritus sanctus. Id enim quod Pater ad se est, Deus est; quod ad Filium est, Pater est: quod Filius ad seipsum est, Deus est; quod ad Patrem est, Filius est.

4. Ista que dico potestis de similitudinibus agnoscere quotidianis. Homo et alter homo, si ille sit pater, ille filius; quod homo est, ad seipsum est; quod pater est, ad filium est: et filius quod homo est, ad seipsum est; quod autem filius est, ad patrem est. Pater enim nomen est dictum ad aliquid, et filius ad aliquid: sed isti duo homines sunt. At uero Pater Deus ad aliquid est Pater, id est ad Filium; et Filius Deus ad aliquid est Filius, id est ad Patrem: sed non quomodo illi duo homines sunt, sic isti duo dii. Quare hoc non ita est ibi? Quia illud aliud, hoc autem aliud est: quia illa diuinitas est. Est ibi aliquid ineffabile, quod uerbis explicari non possit, ut et numerus sit, et numerus non sit. uidete enim si non quasi apparet numerus, Pater et Filius et Spiritus sanctus Trinitas. Si tres, quid tres? Deficit numerus. Ita Deus nec recedit a numero, nec capitur numero. Quia tres sunt, tanquam est numerus: si queris quid tres, non est numerus. Unde dictum est, Magnus Dominus noster et magna uirtus eius, et sapientie eius non est numerus . Ubi cogitare ceperis, incipis numerare: ubi numeraueris, quid numeraueris non potes respondere. Pater, Pater est; Filius, Filius est; Spiritus sanctus, Spiritus sanctus est: quid sunt isti tres, Pater et Filius et Spiritus sanctus? Non tres dii? Non. Non tres omnipotentes? Non. Non tres mundi creatores? Non. Ergo omnipotens Pater? Omnipotens plane. Ergo et Filius non omnipotens? Plane et Filius omnipotens? Ergo et Spiritus sanctus non omnipotens? Et ipse omnipotens. Tres ergo omnipotentes? Non; sed unus omnipotens. Hoc solo numerum insinuant quod ad inuicem sunt, non quod ad se sunt. Quia enim Deus Pater ad se est Deus simul cum Filio et Spiritu sancto, non sunt tres dii; quia ad se est omnipotens simul cum Filio et Spiritu sancto, non sunt tres omnipotentes: quia uero non ad se est Pater, sed ad Filium; nec Filius ad se est, sed ad Patrem; nec Spiritus ad se, in eo quod dicitur Spiritus Patris et Filii; non est quid dicam tres, nisi Patrem et Filium et Spiritum sanctum unum Deum, unum omnipotentem. Ergo unum principium.

5. Accipite aliquid de Scripturis sanctis, unde hoc quod dicitur utcumque capiatis. Posteaquam Dominus noster iehsu Christus resurrexit, et cum uoluit ascendit in celum, decem diebus illic impletis misit inde Spiritum sanctum: quo impleti qui aderant in  conclaui uno, omnium gentium linguis ceperunt loqui. Miraculo exterriti Domini interfectores, compuncti doluerunt, dolentes mutati sunt, mutati crediderunt: accesserunt corpori Domini, id est numero fidelium, tria millia hominum. Item alio facto quodam miraculo, accesserunt alia quinque millia; facta est plebs una non parua: in qua omnes accepto Spiritu sancto, quo amor spiritualis accensus est, caritate ipsa et feruore spiritus in unum redacti, ceperunt in ipsa societatis unitate uendere omnia que habebant, et pretia ponere ad pedes Apostolorum, ut distribueretur unicuique, sicut cuique opus erat. Et hoc de illis Scriptura dicit, quod erat eis anima una et cor unum in Deum . Attendite ergo, fratres, et hinc agnoscite mysterium Trinitatis, quomodo dicamus, Et Pater est, et Filius est, et Spiritus sanctus est, et tamen unus Deus est. Ecce illi tot millia erant, et cor unum erat; ecce tot millia erant, et una anima erat. Sed ubi? In Deo. Quanto magis ipse Deus? Numquid erro in uerbo, quando dico duos homines duas animas, aut tres homines tres animas, aut multos homines multas animas? Recte utique dico. Accedant ad Deum, una anima est omnium. Si accedentes ad Deum, multe anime per caritatem una anima est, et multa corda unum cor; quid agit ipse fons caritatis in Patre et Filio? Nonne ibi magis Trinitas unus est Deus? Inde enim nobis caritas uenit, de ipso Spiritu sancto, sicut dicit Apostolus: caritas Dei diffusa est in cordibus nostris per Spiritum sanctum qui datus est nobis . Si ergo caritas Dei diffusa in cordibus nostris per Spiritum sanctum qui datus est nobis, multas animas facit unam animam, et multa corda facit unum cor; quanto magis Pater et Filius et Spiritus sanctus, Deus unus, lumen unum, unumque principium?

6. Audiamus ergo principium quod loquitur nobis. Multa, inquit, habeo loqui de uobis et iudicare. Meministis quod ait, Ego non iudico quemquam : ecce modo dicit, Multa habeo de uobis loqui et iudicare. Sed aliud est, non iudico; aliud, habeo iudicare. Non iudico, dixit ad presens; uenerat enim ut saluaret mundum, non ut iudicaret mundum : quod autem dicit, Multa habeo de uobis loqui et iudicare, iudicium futurum dicit. Ideo enim ascendit, ut ueniat iudicare uiuos et mortuos. Nemo iustius iudicabit, quam qui iniuste iudicatus est. Multa, inquit, habeo de uobis loqui et iudicare: sed qui me misit, uerax est. uidete quemadmodum Patri det gloriam equalis Filius. Exemplum enim nobis prebet, et tanquam in cordibus nostris loquitur: O homo fidelis, si Euangelium meum audis, dicit tibi Dominus Deus tuus, ubi ego in principio uerbum Deus apud Deum, equalis Patri, ceternus gignenti, do gloriam ei cuius sum Filius; quomodo tu superbus es aduersus eum cuius seruus es?

7. Multa habeo, inquit, de uobis loqui et iudicare: sed qui me misit, uerax est: tanquam diceret, Ideo uerum iudico, quia Filius ueracis ueritas sum. Pater uerax, Filius ueritas, quid putamus esse amplius? Cogitemus  si possimus, quid est amplius, uerax an ueritas. De quibusdam queramus. Pius homo plus est, an pietas? Sed plus est ipsa pietas: pius enim a pietate, non pietas a pio. Potest enim esse pietas, etsi ille qui pius erat, factus est impius. Ipse perdidit pietatem, pietati nichil abstulit. Quid item pulcher et pulchritudo? Plus est pulchritudo quam pulcher: pulchritudo enim facit pulchrum, non pulcher facit pulchritudinem? Castus et castitas? Castitas plane plus est quam castus. Si enim castitas non esset, unde esset iste castus, non haberet: si autem noluerit esse castus, castitas integra perseuerat. Si ergo plus pietas quam pius, plus pulchritudo quam pulcher, plus castitas quam castus; numquid dicturi sumus plus ueritas quam uerax? Si hoc dixerimus, Filium incipiemus dicere Patre maiorem. Ait enim apertissime ipse Dominus: Ego sum, uia et ueritas, et uita . Ergo si Filius ueritas; Pater quid, nisi quod ait ipsa ueritas, Qui me misit, uerax est? Filius ueritas, Pater uerax: quid plus sit quero, sed equalitatem inuenio. uerax enim Pater non ab ea ueritate uerax est cuius partem cepit, sed quam totam genuit.

8. uideo planius esse dicendum. Et certe ne uos diu teneam, hodie huc usque tractetur: cum finiero quod uolo dicere, adiuuante Deo, sermo claudatur. Hoc ideo dixi, ut intentos uos facerem. Omnis anima quoniam res est mutabilis, et quamuis magna creatura, tamen creatura; quamuis corpore melior, tamen facta: omnis ergo anima quoniam mutabilis est, hoc est, modo credit, modo non credit; modo uult, modo non uult; modo adultera est, modo casta; modo bona, modo mala; mutabilis est: Deus autem hoc est quod est; ideo proprium nomen sibi tenuit, Ego sum qui sum . Hoc est Filius, dicendo, Nisi credideritis quia ego sum: ad hoc pertinet et, Tu quis es? Principium . Deus igitur incommutabilis est, anima mutabilis. Quando capit anima ex Deo unde sit bona, participando fit bona: quomodo tuus oculus participando uidet. Nam lumine subtracto non uidet, cuius particeps factus uidet. Quia ergo anima participando fit bona, si mutata ceperit esse mala, bonitas manet cuius erat particeps bona. Bonitatis enim cuiusdam particeps facta est cum bona esset; qua mutata in peius, integra bonitas permanet. Si recedat anima et mala fiat, non minuitur bonitas; si reuertatur et bona fiat, non crescit bonitas. Factus est oculus tuus particeps lucis huius, et uides: clausus est? hanc lucem non minuisti: apertus est? hanc lucem non auxisti. Hac data similitudine, fratres, intelligite quia si pia est anima, est pietas apud Deum, cuius fit particeps anima; si est casta anima, est castitas apud Deum, cuius est particeps anima; si est bona anima, est bonitas apud Deum, cuius est particeps anima; si est uerax anima, est ueritas apud Deum, cuius est particeps anima. Cuius particeps si non fuerit anima, omnis homo mendax : si omnis homo mendax, nullus homo de suo uerax. Pater autem uerax, de suo est uerax; quia genuit ueritatem. Aliud est, uerax est homo iste, quia  iam percepit ueritatem; aliud est, uerax Deus, quia genuit ueritatem. Ecce quomodo uerax est Deus, non participando, sed generando ueritatem. uideo uos intellexisse et gaudeo: sufficiat uobis hodie; cetera quando Domino placuerit, sicut donauerit, exponemus.



TRACTATUS XL. Ab eo loco, Dixit ergo eis iehsu: Cum exaltaueritis Filium hominis; usque ad id, Et cognoscetis ueritatem, et ueritas liberabit uos. Cap. uIII, u\. 28-32.

1. De sancto Euangelio secundum Ioannem, quod gestare nos uidetis in manibus, iam multa audiuit Charitas uestra, que Deo donante sicut potuimus disputauimus, commendantes uobis maxime istum euangelistam de Domini diuinitate, secundum quam equalis est Patri et Filius unicus Dei, loqui elegisse, et propterea aquile comparatum: nulla quippe auis uolare altius perhibetur. Proinde que ex ordine subsequuntur, sicut ea Dominus tractare donauerit, intentissime audite.

2. Locuti sumus uobis de precedenti lectione, insinuantes quomodo intelligatur Pater uerax, Filius ueritas. Cum autem dixisset Dominus iehsu, uerax est qui me misit , non intellexerunt Iudei quod de Patre illis diceret. Et ait illis quod modo cum legeretur audistis: Cum exaltaueritis Filium hominis, tunc cognoscetis quia ego sum, et a meipso facio nichil, sed sicut docuit me Pater, hec loquor. Quid est hoc? Nihil enim aliud uidetur dixisse, nisi eos post passionem suam cognituros quis esset. Procul dubio ergo uidebat ibi aliquos, quos ipse nouerat, quos ipse cum ceteris sanctis suis ante constitutionem mundi presciendo elegerat, post passionem suam esse credituros. Ipsi sunt illi quos assidue commendamus, et ad imitationem cum magna exhortatione proponimus. Misso enim desuper Spiritu sancto post Domini passionem et resurrectionem et ascensionem, cum miracula fierent in eius nomine, quem tanquam mortuum persequentes Iudei contempserant, compuncti sunt corde; et qui seuientes occiderunt, mutati crediderunt; et quem sanguinem seuiendo fuderunt, credendo biberunt: illa tria millia, et illa quinque millia Iudeorum , quos ibi uidebat, quando dicebat, Cum exaltaueritis Filium hominis, tunc cognoscetis quia ego sum. Tanquam dicens, Differo cognitionem uestram, ut impleam passionem meam: ordine uestro [1 1Kb] cognoscetis qui sim. Non quia omnes tunc erant credituri ex iis qui audiebant, id est, post passionem Domini: nam paulo post dicit, Hec eo loquente, multi crediderunt in eum, et nondum exaltatus erat Filius hominis. Exaltationem quippe dicit passionis, non glorificationis; crucis, non celi: quia et ibi exaltatus est, quando pependit in ligno. Sed illa exaltatio humiliatio fuit. Tunc enim factus est obediens usque ad mortem crucis . Hoc oportebat impleri per eorum manus qui postea fuerant credituri, quibus dicit, Cum exaltaueritis Filium hominis, tunc cognoscetis quia ego sum. Quare hoc,  nisi ut nemo desperaret in quocumque scelere male sibi conscius, quando uidebat eis donari homicidium qui occiderant Christum?

3. Hos ergo in illa turba agnoscens Dominus, dixit, Cum exaltaueritis Filium hominis, tunc cognoscetis quia ego sum. Iam nostis quid sit sum; nec assidue repetendum est, ne pariat res tanta fastidium. Recolite illud, Ego sum qui sum, et Qui est, misit me ; et agnoscetis, quid dictum sit, Tunc scietis quia ego sum: sed et, Pater est, et Spiritus sanctus est. Ad ipsum esse pertinet tota Trinitas. Sed quia Dominus sicut Filius loquebatur, ne forte in eo quod dixit, Tunc cognoscetis quia ego sum, subintraret error Sabellianorum, hoc est Patripassianorum, quem uobis errorem commendaui non tenendum, sed cauendum, eorum scilicet qui dixerunt, Ipse est Pater, ipse est Filius; duo sunt nomina, sed res una: propter istum ergo cauendum errorem cum dixisset Dominus, Tunc cognoscetis quia ego sum; ne ipse intelligeretur Pater, continuo subiunxit, Et a meipso facio nichil, sed sicut docuit me Pater, hec loquor. Iam gaudere ceperat sabellianus, erroris sui occasione comperta: statim ut se tanquam in obscuro extulit, sequentis sententie luce confusus est. Putaueras eum esse Patrem, quia dixit, Ego sum: audi quia Filius est, Et a meipso facio nichil. Quid est, A meipso facio nichil? A meipso non sum. Filius enim de Patre est Deus; Pater autem non est de Filio Deus: Filius est Deus de Deo; Pater autem Deus, sed non de Deo: Filius est lumen de lumine; Pater autem lumen, sed non de lumine: Filius est, sed est de quo est; Pater autem est, sed non est de quo est.

4. Quod ergo addidit, Sicut docuit me Pater, hec loquor; nemini uestrum obrepat cogitatio carnalis, fratres mei. Non enim potest humana infirmitas cogitare, nisi quod consueuit facere uel audire. Nolite ergo uobis quasi duos homines ante oculos ponere, unum patrem, alterum filium, et loquentem patrem ad filium: sicut facis tu, quando uerba aliqua dicis filio tuo, monens eum et instruens eum quomodo loquatur, ut quecumque audiuit a te, commendet memorie; cum commendauerit memorie, proferat et lingua, distinguat per sonos, inferat auribus alienis quod percepit in suis. Nolite ita cogitare, ne in corde uestro idola fabricetis. Humanam formam, humanorum lineamenta membrorum, figuram carnis humane, sensus istos conspicuos, staturam motusque corporis, lingue officium, distinctiones sonorum, nolite in illa Trinitate cogitare, nisi quod pertinet ad formam serui, quam accepit unigenitus Filius, cum uerbum caro factum est, ut habitaret in nobis . Ibi non te prohibeo, humana infirmitas, cogitare quod nosti; imo etiam compello. Si fides in te uera est, talem Christum cogita: sed ex Maria uirgine, non de Deo Patre talem cogita. Infans fuit, creuit ut homo, ambulauit ut homo, esuriuit, sitiuit ut homo, dormiuit ut homo, postremo passus ut homo, suspensus in ligno, occisus, sepultus ut homo; in eadem forma resurrexit, in eadem forma ante oculos discipulorum  ascendit in celum, in eadem forma uenturus est ad iudicium. Angelorum enim uox est in Euangelio expressa: Sic ueniet quomodo eum uidistis euntem in celum . Quando ergo de forma serui cogitas in Christo, humanam effigiem cogita, si est in te fides: quando autem cogitas, In principio erat uerbum, et uerbum erat apud Deum, et Deus erat uerbum , pereat de corde tuo omnis humana figuratio: pellatur de cogitationibus tuis quidquid fine corporeo terminatur, quidquid loci spatio continetur, uel quantalibet mole diffunditur; de corde tuo figmentum tale dispereat. Cogita, si potes, pulchritudinem sapientie, occurrat tibi pulchritudo iustitie. Forma est? statura est? color est? Nihil horum est, et tamen est: nam si non esset, nec amaretur, nec merito laudaretur, nec amata nec laudata corde moribusque teneretur: nunc uero fiunt homines sapientes; unde fierent, nisi esset sapientia? Porro autem, o homo, si sapientiam tuam uidere carnis oculis non potes, nec tali imaginatione cogitare quali corporalia cogitantur, sapientie Dei audes ingerere humani corporis formam?

5. Quid ergo dicimus, fratres? Quomodo locutus est Pater Filio, quoniam Filius ait Sicut docuit me Pater, hec loquor? Locutus est illi? Quando docuit Pater Filium, uerba fecit, quomodo tu, quando doces filium tuum, uerba facis? Quomodo facit uerba uerbo? Que uerba multa fierent unico uerbo? uerbum enim Patris aures habuit ad os Patris? Carnalia sunt ista, pereant de cordibus uestris. Hoc enim dico, ecce si intellexistis quod ego dixi, ego certe locutus sum, et mea uerba sonuerunt, sonisque aures pepulerunt, et per sensum auditus uestri ad cor sententiam perduxerunt, si intellexistis. Facite aliquem audisse latine lingue hominem, tantummodo audisse, nec tamen intellexisse quod dixi: quantum ad strepitum pertinet emissum ex ore meo, sic eius ille particeps factus est qui non intellexit, quomodo et uos; eum sonum audiuit, eedem syllabe aures eius percusserunt; sed in corde ipsius nichil genuerunt. Quare? Quia non intellexit. uos autem si intellexistis unde intellexistis? Ego ad aurem sonui; numquid ego in corde lumen accendi? Procul dubio si uerum est quod dixi, et hoc uerum non solum audistis, uerum etiam intellexistis; due res ibi facte sunt, discernite illas, auditus et intellectus. Auditus per me factus est, intellectus per quem? Ego ad aurem dixi ut audiretis, ad cor uestrum quis dixit ut intelligeretis? Sine dubio aliquis et ad cor uestrum aliquid dixit, ut non solum strepitus iste uerborum percuteret aurem uestram, sed etiam in cor uestrum aliquid descenderet ueritatis: dixit aliquis et ad cor uestrum, sed non eum uidetis; si intellexistis, fratres, dictum est et cordi uestro. Munus Dei est intelligentia. Quis hoc dixit in corde uestro, si intellexistis? Cui dicit Psalmus, Da mihi intellectum, ut discam mandata tua . uerbi gratia, episcopus locutus est. Quid locutus est, aliquis ait? Respondes quid locutus sit, et addis: uerum dixit. Tunc alius qui non intellexit:  Quid dixit, inquit, aut quid est quod laudas? Ambo me audierunt, ambobus ego dixi; sed uni ipsorum Deus dixit. Si parua magnis comparare conceditur, quoniam nos ad eum quid sumus? tamen nescio quid incorporaliter et spiritualiter facit in nobis Deus, quod nec sonus est qui aurem percutiat, nec color qui oculis discernatur, nec odor est qui naribus capiatur, nec sapor qui faucibus iudicetur, nec durum et molle quod tangendo sentiatur: tamen aliquid est quod sentire facile est, explicare impossibile est. Si ergo Deus, ut dicere ceperam, loquitur in cordibus nostris sine sono, quomodo loquitur Filio suo? Sic ergo, fratres, sic cogitate, quantum potestis, ut dixi, si licet parua magnis modo aliquo comparare; sic cogitate. Incorporaliter Pater locutus est Filio, quia incorporaliter Pater genuit Filium. Nec eum sic docuit quasi indoctum genuerit: sed hoc est eum docuisse, quod est scientem genuisse; et hoc est, docuit me Pater, quod est, scientem me genuit Pater. Si enim, quod pauci intelligunt, simplex est natura ueritatis; hoc est Filio esse quod nosse. Ab illo ergo habet ut nouerit, a quo habet ut sit: non ut prius ab illo esset, et ab illo postea nosset; sed quemadmodum illi gignendo dedit ut esset, sic gignendo dedit ut nosset: quia simplici, ut dictum est, nature ueritatis esse et nosse non est aliud atque aliud, sed hoc ipsum.

6. Dixit ergo ista Iudeis, et addidit: Et qui me misit mecum est. Iam hoc et ante dixerat, sed rem magnam assidue commemorat: misit me, et mecum est. Si ergo tecum est, o Domine, non unus ab alio missus est, sed ambo uenistis. Et tamen cum ambo simul sint, unus missus est, alter misit: quoniam missio incarnatio est, et ipsa incarnatio Filii tantum est, non et Patris. Misit itaque Pater Filium, sed non recessit a Filio. Non enim quo misit Filium, non ibi erat Pater. Ubi enim non est qui fecit omnia? ubi non est qui dixit, Celum et terram ego impleo ? Sed forte Pater ubique, et Filius non ubique est? Euangelistam audi: In hoc mundo erat, et mundus per eum factus est . Ergo, inquit, qui misit me, cuius auctoritate tanquam paterna incarnatus sum, mecum est, non me reliquit. Quare non me reliquit? Non me reliquit, inquit, solum quia ego que placita sunt ei, facio semper. Ipsa est equalitas semper, non ex quodam initio et deinceps, sed sine initio, sine fine. Dei enim generatio non habet initium temporis, quia per genitum facta sunt tempora.

7. Hec illo loquente, multi crediderunt in eum. Utinam et me loquente multi qui aliud sapiebant intelligant, et credant in eum. Quidam enim fortasse sunt in ista multitudine ariani. Non audeo suspicari esse sabellianos qui ipsum Patrem dicunt esse qui Filius est: heresis quippe ista nimis antiqua est, et paulatim euiscerata. Arianorum autem adhuc uidetur habere aliquas motiones quasi cadaueris putrescentis; aut certe, ut multum, quasi hominis animam agentis: oportet inde reliquos liberari, sicut inde multi liberati sunt. Et quidem ista ciuitas eos non habebat; sed posteaquam multi peregrini aduenerunt, nonnulli et  ipsi uenerunt. Ecce hec Domino loquente multi Iudei crediderunt in eum; ecce et me loquente Ariani credant, non in me, sed mecum.

8. Dicebat ergo Dominus ad eos qui crediderant in eum Iudeos: Si uos manseritis in uerbo meo. Ideo manseritis, quia initiati estis, quia et ibi esse cepistis. Si manseritis, hoc est in fide que in uobis esse credentibus cepit; quo peruenietis? uide quale initium, quo perducit. Amasti fundamentum, culmen attende, et ex ista humilitate aliam celsitudinem quere. Fides enim humilitatem habet: cognitio et immortalitas et eternitas non habet humilitatem, sed celsitudinem; erectionem, nullam defectionem, eternam stabilitatem, nullam ab inimico expugnationem, nullum deficiendi timorem. Magnum est quod incipit a fide; sed contemnitur. Fundamentum solet etiam in edificio ab imperitis contemni. Fossa fit grandis, lapides quoquo modo passim mittuntur; nulla ibi expolitio, nulla pulchritudo apparet: quomodo nec in arboris radice, non apparet aliqua pulchritudo; totum tamen quidquid te delectat in arbore, de radice surrexit. Sed uides radicem, et non delectaris; uides arborem et miraris. Stulte, quod miraris, inde surrexit quo non delectaris. Parum aliquid uidetur fides credentium, non habes stateram unde appendas. Audi ergo quo perueniat, et uide quanta sit: sicut et ipse Dominus alio loco dicit, Si habueritis fidem sicut granum sinapis . Quid humilius, quid uehementius? quid minutius, quid feruentius? Ergo et uos, ait, si manseritis in uerbo meo, in quo credidistis, quo perducemini? uere discipuli mei eritis. Et quid nobis prodest? Et cognoscetis ueritatem.

9. Quid promittit credentibus, fratres? Et cognoscetis ueritatem. Quid enim? non illam cognouerant, quando Dominus loquebatur? si non cognouerant, quomodo crediderunt? Non quia cognouerunt crediderunt, sed ut cognoscerent crediderunt. Credimus enim ut cognoscamus, non cognoscimus ut credamus. Quod enim cognituri sumus, nec oculus uidit, nec auris audiuit, nec in cor hominis ascendit . Quid est enim fides, nisi credere quod non uides? Fides ergo est, quod non uides credere; ueritas, quod credidisti uidere: sicut ipse quodam loco ait. Ideo Dominus prius ad faciendam fidem ambulauit in terra. Homo erat, humilis factus erat; ab omnibus uidebatur, nec ab omnibus cognoscebatur; a multis reprobabatur, a turba occidebatur, a paucis dolebatur: sed tamen et ab eis a quibus dolebatur, nondum sicut erat agnoscebatur. Totum hoc quasi initium est lineamentorum fidei et structure future. Quod Dominus ipse attendens quodam loco ait, Qui diligit me, mandata mea custodit; et qui diligit me, diligetur a Patre meo, et ego diligam eum, et ostendam meipsum illi . Quem qui audiebant, utique iam uidebant; eis tamen, si diligebant, uidendum se promittebat. Sic et hic, Cognoscetis ueritatem. Quid enim? quod dixisti non est ueritas? ueritas est, sed adhuc creditur, nondum uidetur. Si maneatur in eo quod creditur, peruenitur ad id quod uideatur. Inde  Ioannes ipse sanctus euangelista in Epistola sua: Dilectissimi, inquit, filii Dei sumus, sed nondum apparuit quid erimus. Iam sumus, et aliquid erimus. Quid plus erimus quam sumus? Audi: Nondum apparuit quid erimus: scimus quia cum apparuerit, similes ei erimus. Unde? Quoniam uidebimus eum sicuti est . Magna promissio; sed merces est fidei. Queris mercedem, opus precedat. Si credis, mercedem exige fidei; si autem non credis, fidei mercedem qua fronte queris? Si ergo manseritis in uerbo meo, uere discipuli mei eritis: ut contemplemini ipsam ueritatem sicuti est; non per uerba sonantia, sed per lucem splendentem, cum satiauerit nos [1 1Kb] , quod legitur in Psalmo, Signatum est super nos lumen uultus tui, Domine . Moneta Dei sumus, nummus a thesauro oberrauimus. Errore detritum est quod in nobis fuerat impressum; uenit qui reformet, quia ipse formauerat: querit et ipse nummum suum; sicut Cesar nummum suum; ideo ait, Reddite Cesari que Cesaris sunt, et Deo que Dei sunt : Cesari nummos, Deo uos ipsos. Tunc ergo exprimetur ueritas in nobis.

10. Quid dicam Charitati uestre? O si cor esset qualitercumque suspirans in illam ineffabilem gloriam! O si peregrinationem nostram in gemitu sentiremus, et seculum non amaremus, et ad eum qui nos uocauit, pia mente perpetuo pulsaremus! Desiderium, sinus cordis est; capiemus, si desiderium quantum possumus extendamus. Hoc nobiscum agit Scriptura diuina, hoc congregatio populorum, hoc celebratio sacramentorum, hoc baptismus sanctus, hoc cantica laudis Dei, hoc ipsa nostra disputatio, ut hoc desiderium non solum seminetur et germinet, uerum etiam in modum tante capacitatis augeatur, ut idoneum sit sumere quod oculus non uidit, nec auris audiuit, nec in cor hominis ascendit. Sed amate mecum. Non amat multum nummum, qui amat Deum. Et ego palpaui infirmitatem, non ausus sum dicere, Non amat nummum; sed, non multum amat nummum: quasi amandus sit nummus, sed non multum. O si Deum digne amemus, nummos omnino non amabimus! Erit tibi nummus instrumentum peregrinationis, non irritamentum cupiditatis; quo utaris ad necessitatem, non quo fruaris ad delectationem. Deum ama, si aliquid in te egit quod audis et laudas. Utere mundo, non te capiat mundus. Quod intrasti [2 1Kb] , iter agis, exiturus uenisti, non remansurus: iter agis, stabulum est hec uita. Utere nummo, quomodo uiator in stabulo utitur mensa, calice, urceo, lectulo, dimissurus, non permansurus. Si tales fueritis, erigite cor qui potestis, et audite me: si tales fueritis, ad eius promissa uenietis. Non enim multum est ad uos, quia magna est manus eius qui uos uocauit. uocauit, inuocetur; dicatur illi: uocasti nos, inuocamus te; ecce audiuimus uocantem, audi inuocantes: perduc quo promisisti, perfice quod inchoasti; noli deserere munera tua, noli deserere agrum tuum,  germina tua intrent in horreum. Abundant tentationes in mundo [1 1Kb] ; sed maior est qui fecit mundum: abundant tentationes; sed non deficit qui in illo spem ponit, in quo defectus nullus est.

11. Ad hoc hortatus sum ista, fratres, quia libertas de qua loquitur Dominus noster iehsu Christus, non huius temporis est. uidete quid adiunxit: uere discipuli mei eritis, et cognoscetis ueritatem, et ueritas liberabit uos. Quid est, liberabit uos? Liberos uos faciet. Denique Iudei carnales, et secundum carnem iudicantes, non hi qui crediderant, sed in illa turba qui erant qui non credebant, iniuriam sibi factam putauerunt, quia dixit eis, ueritas liberabit uos. Indignati sunt seruos se esse significatos. Et uere serui erant: et exponit illis que sit seruitus, et que sit futura libertas quam ipse promittit. Sed de hac libertate et de illa seruitute nimis longum est ut hodie disputemus.



TRACTATUS XLI. Rursum in illud, Dicebat autem iehsu ad eos qui crediderunt; usque ad id, Si ergo uos Filius liberauerit, uere liberi eritis. Cap. uIII, u\. 31-36.

1. Quod de lectione pristina sequitur, et de sancto Euangelio hodie nobis recitatum est, tunc distuli dicere, quoniam multa iam dixeram, et de libertate in quam nos uocat gratia Saluatoris, non pretereunter neque negligenter fuerat disserendum: hinc hodie, Domino adiuuante, statuimus loqui uobis. Quibus enim loquebatur Dominus iehsu Christus, Iudei erant, ex magna quidem parte inimici, sed etiam amici ex quadam parte iam facti, et futuri: nam quosdam ibi uidebat, sicuti iam diximus, qui post eius passionem fuerant credituri. Hos intuens dixerat: Cum exaltaueritis Filium hominis, tunc cognoscetis quia ego sum . Erant ibi etiam qui hec loquente illo continuo crediderunt; ipsis locutus est quod audiuimus hodie: Dicebat ergo iehsu ad eos qui crediderant ei, Iudeos: Si manseritis in uerbo meo, uere discipuli mei eritis. Manendo eritis: quia enim nunc credentes estis, manendo uidentes eritis. Ideo sequitur, Et cognoscetis ueritatem. ueritas incommutabilis est. ueritas panis est, mentes reficit nec deficit: mutat uescentem, non ipsa in uescentem mutatur. Ipsa est ueritas uerbum Dei, Deus apud Deum unigenitus Filius. Hec ueritas carne induta est propter nos, ut de Maria uirgine nasceretur, et impleretur prophetia, ueritas de terra orta est . Hec ergo ueritas cum Iudeis loqueretur, latebat in carne: latebat autem non ut negaretur, sed ut differretur; differretur, ut in carne pateretur; in carne autem pateretur, ut caro peccati redimeretur. Stans itaque conspicuus secundum infirmitatem carnis Dominus noster iehsu Christus, et secundum maiestatem diuinitatis occultus, dixit ad eos qui ei, eum hec loqueretur, crediderant, Si manseritis in uerbo meo, uere discipuli mei eritis. Qui enim perseuerauerit  usque in finem, hic saluus erit . Et cognoscetis ueritatem, que modo uos latet, et loquitur uobis. Et ueritas liberabit uos. Hoc uerbum Dominus a libertate posuit, liberabit uos. Nihil est enim aliud proprie liberat, nisi liberum facit. Quomodo saluat nichil est aliud quam saluum facit; quomodo sanat nichil est aliud quam sanum facit; ditat nichil est aliud quam ditem, id est, diuitem facit: sic liberat nichil est aliud quam liberum facit. Hoc in uerbo greco planius est  . Nam in latina consuetudine plerumque dicimus hominem liberari, quod ad libertatem non pertinet, sed tantum ad salutem: sicut quisquam dicitur liberari ab infirmitate; usitate dicitur, non tamen proprie. Sic autem posuit Dominus hoc uerbum, ut diceret, Et ueritas liberabit uos, ut in greca lingua nemo dubitet eum de libertate dixisse.

2. Denique et Iudei sic intellexerunt, et responderunt ei: non illi qui iam crediderant, sed illi qui in turba erant nondum credentes: responderunt ei, Semen Abrahe sumus, et nemini seruiuimus unquam; quomodo tu dicis, Liberi eritis? Non autem dixerat Dominus, Liberi eritis; sed, ueritas liberabit uos. In quo tamen uerbo illi, quia, sicut dixi, patet in greco, non intellexerunt nisi libertatem; et extulerunt se quod semen essent Abrahe, et dixerunt, Semen Abrahe sumus; et nemini seruiuimus unquam; quomodo tu dicis, Liberi eritis? O pellis inflata! Non est ista magnitudo, sed tumor. Et hoc ipsum secundum huius temporis libertatem quomodo uerum dixistis, Nemini seruiuimus unquam? Ioseph non est uenumdatus ? Prophete sancti in captiuitatem non sunt ducti ? Deinde, nonne ipse ille est populus qui in Aegypto lateres faciebat, et regibus duris non saltem in auro et argento, sed in luto seruiebat ? Si nemini seruistis unquam, o ingrati, quid est quod assidue uobis imputat Deus quod uos de domo seruitutis liberauit ? An forte patres uestri seruierunt, uos autem qui loquimini, nemini unquam seruistis? Quomodo ergo soluebatis iam tributa Romanis, unde et ipsi ueritati laqueum quasi captionis proposuistis, ut diceretis, Licet reddere tributum Cesari? ut si dixisset, Licet; teneretis eum quasi male optasset libertati seminis Abrahe: si autem diceret, Non licet; calumniaremini apud reges terre, quod prohiberet regibus tributa persolui. Merito prolato nummo uicti estis, et captioni uestre uos ipsi estis respondere compulsi. Ibi enim uobis dictum est, Reddite Cesari que Cesaris sunt, et Deo que Dei sunt; cum uos ipsi respondissetis quod nummus haberet imaginem Cesaris . Quia sicut querit Cesar in nummo imaginem suam, sic Deus querit in homine suam. Hec ergo respondit Iudeis. Mouet enim me, fratres, hominum uana superbia, quia etiam de ipsa, quam carnaliter intelligebant, sua libertate mentiti sunt dicentes, Nemini seruiuimus unquam.

3. Dominus autem quid responderit, hoc potius et intentius audiamus, ne et nos ipsi serui inueniamur.  Respondit enim eis iehsu: Amen, amen dico uobis, quia omnis qui facit peccatum, seruus est peccati. Seruus est, utinam hominis et non peccati. Quis non sub his uerbis contremiscat? Prestet nobis Dominus Deus noster, id est et mihi et uobis, ut pro sententia loquar de hac libertate appetenda, et de illa seruitute uitanda. Amen, amen dico uobis, ueritas dicit: et quale est Domini Dei nostri dicere, Amen, amen dico uobis? Multum commendat quod ita pronuntiat; quodammodo, si dici fas est, iuratio eius est, Amen, amen dico uobis. Amen quippe interpretatur, uerum: et tamen non est interpretatum, cum potuisset dici, uerum dico uobis. Nec grecus hoc interpres ausus est facere, nec latinus: nam hoc uerbum quod est Amen, nec grecum est nec latinum, sed hebreum. Sic mansit, non est interpretatum, ut honorem haberet uelamento secreti: non ut esset negatum, sed ne uilesceret nudatum. Nec semel tamen, sed bis a Domino dictum est, Amen, amen dico uobis. Iam quantum hoc commendatum sit, ex ipsa geminatione cognoscite.

4. Quid est ergo commendatum? uerum, uerum dico uobis, ueritas dicit; que utique etsi non diceret, uerum dico, mentiri omnino non posset: tamen commendat, inculcat; dormientes quodammodo excitat, intentos facit, contemni non uult. Quid dicens? Amen, amen dico uobis, quia omnis qui facit peccatum, seruus est peccati. O miserabilis seruitus! Plerumque homines cum dominos malos patiuntur, uenales se petunt; non querentes dominum non habere, sed saltem mutare; seruus peccati quid faciat? quem interpellet? apud quem interpellet? apud quem se uenalem petat? Deinde seruus hominis aliquando sui domini duris imperiis fatigatus, fugiendo requiescit: seruus peccati quo fugit? Secum se trahit quocumque fugerit. Non fugit seipsam mala conscientia, non est quo eat, sequitur se; imo non recedit a se: peccatum enim quod facit, intus est. Fecit peccatum, ut aliquam corporalem caperet uoluptatem: uoluptas transit, peccatum manet; preteriit quod delectabat, remansit quod pungat. Mala seruitus! Aliquando fugiunt homines ad Ecclesiam, et plerumque eos patimur tanquam indisciplinatos: uolentes carere dominis [1 1Kb] , qui nolunt carere peccatis. Aliquando autem etiam illicito iugo et improbo subiecti fugiunt ad Ecclesiam, quia retinentur ingenui ad seruitutem, et interpellatur episcopus: et nisi curet operam impendere, ne ingenuitas opprimatur, immisericors deputatur. Ad Christum omnes fugiamus, contra peccatum Deum liberatorem interpellemus: uenales nos petamus, ut eius sanguine redimamur. Dicit enim Dominus, Gratis uenumdati estis, et sine argento redimemini . Sine pretio, sed uestro; quia meo. Hoc Dominus dicit: ipse enim pretium dedit, non argentum, sed sanguinem suum. Nam nos et serui et egeni remanseramus.

5. Liberat ergo ab hac seruitute solus Dominus:  qui illam non habuit, ipse de illa liberat; solus enim in hac carne uenit sine peccato. Nam quos uidetis in manibus matrum paruulos ferri, nondum ambulant, et iam sunt compediti; traxerunt enim de Adam quod soluatur a Christo. Pertinet etiam ad ipsos, cum baptizantur, ista gratia quam Dominus pollicetur; quia de peccato solus liberare potest, qui uenit sine peccato, et factus est sacrificium pro peccato. Audistis enim cum Apostolus legeretur: Pro Christo, inquit, legatione fungimur, tanquam Deo exhortante per nos; obsecramus pro Christo; id est, tanquam uos Christus obsecret. Quid? Reconciliari Deo. Si exhortatur et obsecrat Apostolus ut reconciliemur Deo, inimici eramus Deo. Nemo enim reconciliatur nisi ex inimicitiis. Inimicos autem nos non natura, sed peccata fecerunt. Unde inimici illius, inde serui peccati. Non habet Deus liberos inimicos; necesse est serui sint: et serui remanebunt nisi ab illo liberentur, cui peccando inimici esse uoluerunt. Obsecramus ergo, inquit, pro Christo, reconciliari Deo. Quomodo autem reconciliamur, nisi soluatur quod inter nos et ipsum separat? Ait enim per prophetam: Non grauauit aurem ne audiat, sed peccata uestra separant inter uos et Deum . Quia ergo non reconciliamur nisi ablato quod in medio est, et posito quod in medio sit. Est enim medium separans, sed contra est mediator reconcilians; medium separans est peccatum, mediator reconcilians est Dominus iehsu Christus: Unus enim Deus, et unus mediator Dei et hominum, homo Christus iehsu . Ut ergo tollatur maceria separans quod est peccatum, uenit ille mediator, et factus est sacrificium sacerdos ipse. Et quia sacrificium factus est pro peccato, offerens seipsum in holocaustum in cruce passionis sue, sequitur Apostolus et dicit, cum dixisset, Obsecramus pro Christo, reconciliari Deo: quasi diceremus, quomodo poterimus reconciliari? Eum, inquit, id est ipsum Christum, qui non nouerat peccatum, peccatum pro nobis fecit, ut nos simus iustitia Dei in ipso . Eum ipsum, inquit, Christum Deum, qui non nouerat peccatum. uenit enim in carne, hoc est in similitudine carnis peccati , non tamen in carne peccati, non habens ullum omnino peccatum: et ideo factus est uerum sacrificium pro peccato, quia nullum habebat ipse peccatum.

6. Sed forte de sensu meo dixi, quia peccatum sacrificium est pro peccato. Qui legerunt, agnoscant; qui non legerunt, non sint pigri: non sint, inquam, pigri ad legendum, ut ueraces sint ad iudicandum. Cum de sacrificiis enim preciperet Deus offerendis pro peccato, in quibus sacrificiis non erat expiatio peccatorum, sed umbra futurorum, eadem ipsa sacrificia, easdem ipsas hostias, easdem ipsas uictimas, eadem ipsa animalia que admouebantur mactanda pro peccatis, in quorum sanguine sanguis ille figurabatur, peccata Lex appellat: usque adeo ut in quibusdam locis scriptum sit ita, ut sacerdotes immolaturi ponerent manus suas super caput peccati, id est, super caput uictime immolande pro peccato.  Tale ergo peccatum, id est, sacrificium pro peccato, factus est Dominus noster iehsu Christus, qui non nouerat peccatum.

7. Merito liberat ab hac seruitute peccati ille qui dicit in Psalmis: Factus sum tanquam homo sine adiutorio, inter mortuos liber . Solus enim liber, quia non habebat peccatum. Ipse enim dicit in Euangelio: Ecce uenit princeps huius mundi, diabolum significans uenturum in Iudeis persecutoribus; ecce, inquit, uenit, et in me nichil inueniet . Non quomodo in eis quos occidit etiam iustos, inuenit qualecumque peccatum, in me nichil inueniet. Et tanquam ei diceretur, si nichil in te inueniet, quare te occidet? Subiecit, et ait: Sed ut sciant omnes quia uoluntatem Patris mei facio, surgite, eamus hinc. Non, inquit, mortem mei peccati necessitate persoluo, sed in eo quod morior, uoluntatem Patris mei facio: plusque ibi facio quam patior, quia si nollem, nec passus essem. Habes illum alio loco dicentem, Potestatem habeo ponendi animam meam, et potestatem habeo iterum sumendi eam. . Ecce uere in mortuis liber.

8. Cum ergo omnis qui facit peccatum, seruus sit peccati, que sit spes nobis libertatis, audite. Seruus autem, inquit, non manet in domo in eternum. Ecclesia est domus, seruus peccator est. Intrant multi in Ecclesiam peccatores. Non ergo dixit, Seruus non est in domo; sed, non manet in domo in eternum. Si ergo nullus ibi seruus erit, quis ibi erit? Cum enim rex iustus sederit in throno, sicut Scriptura loquitur, quis gloriabitur castum se habere cor? aut quis gloriabitur mundum se esse a peccato ? Multum nos terruit, o fratres mei, dicendo, Seruus non manet in domo in eternum. Adiungit autem, et dicit, Filius autem manet in eternum. Ergo solus in domo sua erit Christus? nullus illi populus coherebit? Cui erit caput, si non erit corpus? An forte totum hoc Filius, caput et corpus? Non enim sine causa et terruit, et spem dedit: terruit, ne peccatum amaremus; spem dedit, ne de peccati solutione diffideremus: Omnis, inquit, qui facit peccatum, seruus est peccati. Seruus autem non manet in domo in eternum. Que ergo nobis spes est, qui non sumus sine peccato? Audi spem tuam; Filius manet in eternum. Si ergo uos Filius liberauerit, tunc uere liberi eritis. Hec spes nostra est, fratres, ut a libero liberemur, et liberando seruos nos faciat: serui enim eramus cupiditatis, liberati serui efficimur caritatis. Hoc et Apostolus dicit: uos autem fratres in libertatem uocati estis; tantum ne libertatem in occasionem carnis detis, sed per caritatem seruite inuicem . Non ergo dicat christianus: Liber sum, in libertatem uocatus sum: seruus eram, sed redemptus sum, et ipsa redemptione liber effectus sum, faciam quod uolo; nemo me prohibeat a uoluntate mea, si liber sum. Sed si ista uoluntate peccatum facis, seruus es peccati. Noli ergo libertate abuti ad libere peccandum, sed utere ad non peccandum. Erit enim uoluntas tua libera, si fuerit pia. Eris liber, si fueris seruus; liber peccati, seruus iustitie:  dicente Apostolo, Cum serui essetis peccati, liberi eratis iustitie: nunc autem liberati a peccato, serui autem facti Deo, habetis fructum uestrum in sanctificationem, finem uero uitam eternam . Hoc conemur, id agamus.

9. Prima libertas est carere criminibus. Intendite, fratres mei, intendite; ne forte possim perducere uobis ad sensum et qualis modo sit, et qualis futura sit ista libertas. Quemlibet ualde iustum discutias in hac uita, quamuis iam sit dignus iusti uocabulo, non est tamen sine peccato: audi ipsum sanctum Ioannem, cuius et hoc Euangelium est, in Epistola sua dicentem, Si dixerimus, inquit, quia peccatum non habemus, nos ipsos decipimus, et ueritas in nobis non est . Solus hoc dicere potuit in mortuis liber, de solo dici potuit qui non nouerat peccatum; de solo dici potuit: etenim expertus est omnia secundum similitudinem sine peccato . Solus dicere potuit, Ecce ueniet princeps mundi, et in me nichil inueniet. Quemcumque alium licet iustum discusseris, non omnimodo est sine peccato. Nec qualis erat Iob, cui Dominus tale testimonium perhibebat, ut diabolus inuideret, et postularet tentandum, tentans superaretur, ut ille probaretur . Ideo autem ille probatus est, non quia latebat Deum coronandus, sed ut innotesceret hominibus imitandus. Etiam ipse Iob quid dicit? Quis enim mundus? Nec infans, cuius est unius diei uita super terram . Sed plane multi iusti dicti sunt sine querela, quod intelligitur sine crimine: nulla enim querela iusta est de his in rebus humanis, qui non habent crimen. Crimen autem est peccatum graue, accusatione et damnatione dignissimum. Non ergo Deus quedam peccata damnat, quedam iustificat et laudat: nulla laudat, odit omnia. Quomodo odit medicus egritudinem egroti, et id agit curando ut egritudo pellatur, eger leuetur: sic Deus gratia sua hoc in nobis agit, ut peccatum consumatur, homo liberetur. Sed quando consumitur, inquies? Si minuitur, quare non consumitur? Minuitur autem in uita proficientium, quod in uita consumitur perfectorum.

10. Prima est ergo libertas, carere criminibus. Ideo et apostolus Paulus quando elegit ordinandos uel presbyteros uel diaconos, et quicumque ordinandus est ad preposituram Ecclesie, non ait, Si quis sine peccato est; hoc enim si diceret, omnis homo reprobaretur, nullus ordinaretur: sed ait, Si quis sine crimine est , sicuti est homicidium, adulterium, aliqua immunditia fornicationis, furtum, fraus, sacrilegium, et cetera huiusmodi. Cum ceperit ea non habere homo , incipit caput erigere ad libertatem: sed ista inchoata est, non perfecta libertas. Quare, inquit aliquis, non est perfecta libertas? Quia »uideo aliam legem in membris meis, repugnantem legi mentis mee: non enim quod uolo ago, ait, sed quod odi illud facio« . »Caro, inquit, concupiscit aduersus spiritum, et spiritus aduersus carnem, ut non ea que uultis illa faciatis.« Ex parte libertas,  ex parte seruitus: nondum tota, nondum pura, nondum plena libertas, quia nondum eternitas. Habemus enim ex parte infirmitatem, ex parte accepimus libertatem. Quidquid peccatum est a nobis, antea deletum est in Baptismo. Numquid quia deleta est tota iniquitas, nulla remansit infirmitas? Si non remansisset, sine peccato hic uiueremus. Quis autem audeat hoc dicere nisi superbus, nisi misericordia liberatoris indignus, nisi qui seipsum uult decipere, et in quo ueritas non est? Ergo ex eo quod remansit aliquid infirmitatis, audeo dicere, ex qua parte seruimus Deo, liberi sumus: ex qua parte seruimus legi peccati, adhuc serui sumus. Unde dicit Apostolus quod dicere ceperamus: Condelector legi Dei secundum interiorem hominem. Ecce unde liberi, unde condelectamur legi Dei: libertas enim delectat. Nam quamdiu timore facis quod iustum est, non Deus te delectat [1 1Kb] . Quamdiu adhuc seruus facis, te non delectat: delectet te, et liber es. Noli timere penam, sed ama iustitiam. Nondum potes amare iustitiam? time uel penam, ut peruenias ad amandam iustitiam.

11. Ergo iam ille ex parte superiore liberum se esse sentiebat, unde dicebat, Condelector legi Dei secundum interiorem hominem. Delectat me lex, delectat me quod iubet lex, delectat me ipsa iustitia. uideo autem aliam legem in membris meis: hec est que remansit infirmitas: repugnantem legi mentis mee, et captiuantem me in lege peccati, que est in membris meis. Ex hac parte sentit captiuitatem, ubi non est impleta iustitia: nam ubi condelectatur legi Dei, non captiuus, sed legis amicus est; et ideo liber, quod amicus. Quid ergo ex eo quod restat? Quid, nisi respiciamus ad illum qui dixit, Si uos Filius liberauerit, tunc uere liberi eritis? Denique et ipse qui loquebatur, ad illum respexit: »Infelix ego homo, quis me liberabit, inquit, de corpore mortis huius? Gratia Dei per Iesum Christum Dominum nostrum. Ergo si uos Filius liberauerit, tunc uere liberi eritis.« Denique ita conclusit: »Igitur ipse ego mente seruio legi Dei, carne autem legi peccati« . Ipse ego, inquit: non enim duo sumus inter nos contrarii de diuersis principiis uenientes; sed ego ipse mente seruio legi Dei, carne autem legi peccati, quamdiu languor obluctatur saluti.

12. Sed si carne seruis legi peccati, fac quod ait ipse Apostolus: Non ergo regnet peccatum in uestro mortali corpore ad obediendum desideriis eius, neque exhibeatis membra uestra arma iniquitatis peccato . Non ait, Non sit; sed, Non regnet. Quamdiu peccatum necesse est esse in membris tuis, saltem illi regnum auferatur, non fiat quod iubet. Surgit ira? noli dare ire linguam ad maledicendum; noli dare ire manum aut pedem ad feriendum. Non surgeret ira ista irrationabilis, nisi peccatum esset in membris: sed tolle illi regnum, non habeat arma unde contra te pugnet; discet etiam non surgere, cum arma ceperit non inuenire. Non exhibeatis membra  uestra arma iniquitatis peccato; alioquin toti captiui eritis, et non erit dicere, Mente seruio legi Dei. Mens enim si teneat arma, membra non mouentur in ministerium furentis peccati. Teneat arcem imperator interior, quia sub maiore imperatore iuuandus assistit; frenet iram, cerceat concupiscentiam. Inest tamen quod frenetur, inest quod cerceatur, inest quod teneatur. Quid autem uolebat ille iustus mente seruiens legi Dei, nisi ut omnino non esset quod frenaretur? Et hoc debet conari omnis qui tendit ad perfectionem, ut et ipsa concupiscentia cui non dantur ad obediendum membra, quotidie in proficiente minuatur. uelle, inquit, adiacet mihi, perficere autem bonum non . Numquid dixit, Non mihi adiacet facere bonum? Si hoc dixisset, spes nulla esset. Non ait, Non mihi adiacet facere, sed, Non mihi adiacet perficere. Que est enim perfectio boni, nisi consumptio et finis mali? Que est autem consumptio mali, nisi quod Lex dicit, Non concupisces ? Omnino non concupiscere perfectio boni est, quia consumptio mali est. Hoc dicebat ille, Perficere bonum non mihi adiacet; quia non poterat facere ut non concupisceret: faciebat tantum ut concupiscentiam refrenaret, ut concupiscentie non consentiret, et concupiscentie membra ad satellitium non preberet. Perficere ergo, inquit, bonum non mihi adiacet: non possum implere quod dictum est, Non concupisces. Quid ergo opus est? Ut impleas, Post concupiscentias tuas non eas . Hoc age interim quamdiu insunt illicite concupiscentie in carne tua, Post concupiscentias tuas non eas. Mane in seruitute Dei, in libertate Christi; mente serui legi Dei tui. Noli te dare concupiscentiis tuis: sequendo eas, uires eis addis; dando eis uires quomodo uineis, quando contra te inimicos nutris uiribus tuis?

13. Que igitur libertas plena atque perfecta in illo Domino Iesu qui dixit, Si uos Filius liberauerit, tunc uere liberi eritis; quando plena et perfecta libertas erit? Quando nulle inimicitie, quando »nouissima inimica destruetur mors. Oportet enim corruptible hoc induere incorruptionem, et mortale hoc induere immortalitatem: cum autem mortale hoc induerit immortalitatem, tunc fiet sermo qui scriptus est, Absorpta est mors in uictoriam. Ubi est, mors, contentio tua« ? Quid est, Ubi est, mors, contentio tua? Caro concupiscebat aduersus spiritum, et spiritus aduersus carnem, sed quando peccati caro uigebat. Ubi est, mors, contentio tua? Iam uiuemus, iam non moriemur, in illo qui pro nobis mortuus est et resurrexit: ut qui uiuunt, inquit, iam non sibi uiuant, sed ei qui pro ipsis mortuus est et resurrexit . Precemur medicum saucii, portemur in stabulum curandi. Ille est enim qui promittit sanitatem, qui miseratus est in uia semiuiuum a latronibus derelictum [1 1Kb] : infudit oleum et uinum, curauit uulnera, leuauit in iumentum, perduxit in stabulum, stabulario commendauit. Cui stabulario? Forte illi qui dixit, Pro Christo legatione fungimur .  Dedit etiam duos nummos, qui impenderentur saucio curando : forte ipsa sunt duo precepta, in quibus tota Lex pendet et Prophete . Ergo, fratres, et Ecclesia hoc tempore, in qua saucius sanatur, stabulum est uiatoris: sed ipsi Ecclesie sursum est hereditas possessoris.



TRACTATUS XLII. Ab eo quod scriptum est, Scio quia filii Abrahe estis, sed queritis me interficere; usque ad id, Propterea uos non auditis, quia ex Deo non estis. Cap. uIII, u\. 37-47.

1. Dominus noster etiam in forma serui non seruus, sed in forma etiam serui Dominus , libertatem promisit credentibus in se: Iudei uero tanquam de sua libertate superbientes, dedignati sunt fieri liberi, cum essent serui peccati. Ideo autem se liberos esse dixerunt, quia semen erant Abrahe. Quid ergo eis ad hec responderit Dominus, hodierna lectio eum recitaretur, audiuimus. Scio, inquit, quia filii Abrahe estis: sed queritis me interficere, quia sermo meus non capit in uobis. Agnosco uos, inquit: filii Abrahe estis, sed queritis me interficere. Agnosco carnis originem, non cordis fidem. Filii Abrahe estis, sed secundum carnem. Ideo, inquit, queritis me occidere: sermo enim meus non capit in uobis. Si sermo meus caperetur, caperet; si caperemini, intra retia fidei tanquam pisces concluderemini. Quid est ergo, non capit in uobis? Non capit cor uestrum, quia non recipitur a corde uestro. Sic enim est sermo Dei, et sic esse debet fidelibus, tanquam pisci hamus; tunc capit quando capitur. Nec fit iniuria illis qui capiuntur: ad salutem quippe, non ad perniciem capiuntur. Unde Dominus discipulis suis ait: uenite post me, et faciam uos piscatores hominum . Non ergo isti erant tales: et tamen filii Abrahe erant; filii hominis Dei, homines iniqui. Trahebant enim carnis genus, sed degeneres facti erant, non imitando fidem illius cuius filii erant.

2. Audistis certe Dominum dicentem, Scio quia filii Abrahe estis; audite quid dicat postea: Ego quod uidi apud Patrem meum, loquor; et uos que uidistis apud patrem uestrum, facitis. Iam dixerat, Scio quia filii Abrahe estis. Quid autem faciunt? Quod eis dixit, Queritis me occidere. Hoc apud Abraham nunquam uiderunt. Dominus autem Patrem Deum uult intelligi cum dicit, Que uidi apud Patrem meum, loquor. ueritatem uidi, ueritatem loquor, quia ueritas sum. Si enim Dominus ueritatem loquitur quam uidit apud Patrem; se uidit, se loquitur: quia ipse est ueritas Patris, quam uidit apud Patrem; ipse est enim uerbum, quod uerbum erat apud Deum. Isti ergo malum quod faciunt, quod Dominus obiurgat et corripit, ubi uiderunt? Apud patrem suum. Cum audierimus in consequentibus apertius dictum quis sit eorum pater, tunc intelligemus qualia uiderint apud talem patrem: adhuc enim non nominat patrem ipsorum. Paulo superius Abraham commemorauit, sed carnis origine, non uite similitudine: dicturus est alterum patrem illorum, qui nec  genuit eos, nec creauit ut homines essent; sed tamen filii erant eius in quantum mali erant, non in quantum homines erant; in quo imitati, non quod creati.

3. Responderunt, et dixerunt ei: Pater noster Abraham est: quasi, Quid tu dicturus es contra Abraham? aut, Si aliquid potes, aude reprehendere Abraham. Non quia Dominus non audebat reprehendere Abraham; sed talis erat Abraham qui non reprehenderetur a Domino, sed potius laudaretur: tamen isti uidebantur eum prouocare, ut aliquid mali diceret de Abraham, et esset occasio faciendi quod cogitabant. Pater noster Abraham est.

4. Audiamus quomodo eis responderit Dominus, cum illorum damnatione laudans Abraham, Dicit eis iehsu: Si filii Abrahe estis, opera Abrahe facite. Nunc autem queritis me interficere, hominem qui ueritatem uobis locutus sum, quam audiui a Deo: hoc Abraham non fecit. Ecce ille laudatus, isti damnati. Abraham non erat homicida. Non dico, inquit, Ego Dominus sum Abrahe: quod si dicerem, uerum dicerem. Nam dixit alio loco, Ante Abraham ego sum : tunc eum illi lapidare uoluerunt: non dixit hoc. Interim quod uidetis, quod aspicitis, quod me solum putatis, homo sum: hominem dicentem uobis quod audiuit a Deo, quare uultis occidere, nisi quia non estis filii Abrahe? Et tamen superius ait, Scio quia filii Abrahe estis. Non negat eorum originem, sed facta condemnat: caro eorum ex illo erat, sed uita non erat.

5. Nos autem, karissimi, numquid de genere uenimus Abrahe, aut ullo modo Abraham pater noster fuit secundum carnem? Originem de carne eius caro Iudeorum ducit, non caro Christianorum: nos de aliis gentibus uenimus; et tamen imitando, Abrahe filii facti sumus. Audi Apostolum: Abrahe dicte sunt promissiones et semini eius. Non dicit, inquit, Et seminibus, tanquam in multis; sed tanquam in uno, Et semini tuo, quod est Christus. Si autem uos Christi, ergo semen Abrahe estis, secundum promissionem heredes . Nos ergo facti sumus semen Abrahe gratia Dei. Non de carne Abrahe fecit illi coheredes Deus. Illos exheredauit, istos adoptauit: et de arbore illa oliue, cuius radix est in Patriarchis, ramos naturales superbos amputauit, humilem oleastrum inseruit . Ideo cum uenirent ad Ioannem baptizandi Iudei, erupit in illos, et ait illis, Generatio uiperarum. Maxime quippe de altitudine originis gloriabantur: ille autem generationem eos dixit uiperarum; non saltem hominum, sed uiperarum. Hominum formam uidebat, sed uenenum agnoscebat. uenerant tamen mutandi [1 1Kb] , quia utique baptizandi: et ait illis, Generatio uiperarum, quis uobis ostendit fugere a uentura ira? Facite ergo fructus dignos penitentie. Et nolite dicere intra uos ipsos, Patrem habemus Abraham: potens est enim Deus de lapidibus istis suscitare filios Abrahe . Si fructus dignos penitentie non feceritis, nolite uobis de illa stirpe blandiri: potens est Deus et uos damnare, et Abraham filiis non fraudare. Habet enim unde excitet filios Abrahe; fient filii qui fidem  fuerint imitati: Potens est Deus de lapidibus istis suscitare filios Abrahe. Nos sumus: in parentibus nostris lapides eramus, quando pro Deo lapides colebamus; de talibus lapidibus familiam Deus fecit Abrahe.

6. Quid se ergo extollit inanis et uana iactatio? Filii Abrahe gloriari iam desinant: audierunt quod audire debuerunt, Si filii Abrahe estis, factis probate, non uerbis. Queritis me occidere hominem: interim non dico Filium Dei, non dico Deum, non dico uerbum, quia non moritur uerbum; hoc dico quod uidetis, quia et quod uidetis potestis occidere, et quem non uidetis offendere. Hoc ergo Abraham non fecit. uos facitis opera patris uestri. Et adhuc non dicit quis est iste pater eorum.

7. Modo illi quid responderunt. Ceperunt enim utcumque cognoscere, non de carnis generatione Dominum loqui, sed de uite institutione. Et quia consuetudo Scripturarum est, quas legebant, fornicationem spiritualiter appellare, cum diis multis et falsis anima tanquam prostituta subiicitur, ad hoc responderunt: Dixerunt itaque ei, Nos ex fornicatione non sumus nati, unum patrem habemus Deum. Iam uiluit Abraham. Repulsi enim sunt, quomodo repelli debuerunt ore ueridico; quia talis erat Abraham, cuius facta non imitabantur, et de illius genere gloriabantur. Et mutauerunt responsionem; credo, dicentes apud semetipsos: Quotiescumque nominauerimus Abraham, dicturus est nobis, Quare non imitamini eum, de cuius genere gloriamini? Nos sanctum, iustum, innocentem, tantum uirum imitari non possumus: Deum dicamus patrem nostrum, uideamus quid nobis dicturus est.

8. Prorsus falsitas inuenit quod diceret, et non inueniret ueritas quid responderet? Audiamus quid dicant, audiamus quid audiant: Unum, inquiunt, patrem habemus Deum. Dixit ergo eis iehsu: Si Deus pater uester esset, diligeretis utique me: ego enim ex Deo processi et ueni. Neque enim a meipso ueni, sed ille me misit. Dicitis Deum patrem, agnoscite me uel fratrem. uerumtamen erexit intelligentibus cor, et illud tetigit quod solet dicere, Non a meipso ueni, ille me misit, a Deo processi et ueni. Mementote quid soleamus dicere, Ab illo uenit; et a quo uenit, cum illo uenit. Christi ergo missio, est incarnatio. Quod uero de Deo processit uerbum, eterna processio est: non habet tempus, per quem factum est tempus. Nemo dicat in corde suo: Antequam esset uerbum, quomodo erat Deus? Nunquam dicas: Antequam esset uerbum Dei. Nunquam Deus sine uerbo fuit; quia uerbum est manens, non transiens; Deus, non sonus; per quem factum est celum et terra, non quod preteriit cum iis que facta sunt super terram. Ergo ab illo processit ut Deus, ut equalis, ut Filius unicus, ut uerbum Patris: et uenit ad nos, quia uerbum caro factum est, ut habitaret in nobis . Aduentus eius, humanitas eius: mansio eius, diuinitas eius: diuinitas eius quo imus, humanitas eius qua imus. Nisi nobis fieret qua iremus, nunquam ad illum manentem perueniremus.

9. Quare, inquit, loquelam meam non cognoscitis? Quia non potestis audire sermonem meum. Ideo non  poterant cognoscere, quia non poterant audire. Sed unde audire non poterant, nisi quia corrigi credendo nolebant? Et hoc unde? uos a patre diabolo estis. Quamdiu patrem commemoratis? Quamdiu patres mutatis, modo Abraham, modo Deum? Audite a Filio Dei, cuius sitis filii: A patre diabolo estis.

10. Hic iam cauenda est heresis Manicheorum, que dicit esse quamdam naturam mali et quamdam gentem tenebrarum cum principibus suis, que ausa est pugnare contra Deum: illum uero Deum, ne debellaret gens aduersa regnum eius, misisse contra eam tanquam uiscera sua principes de luce sua; eamque gentem fuisse debellatam, unde diabolus originem ducit. Hinc dicunt ducere originem carnem nostram; et secundum hoc putant dictum a Domino, uos a patre diabolo estis, quod essent illi uelut natura mali, ducentes originem de gente contraria tenebrarum. Sic errant, sic excecantur, sic seipsos faciunt gentem tenebrarum, credendo quod falsum est contra eum a quo creati sunt. Bona est enim omnis natura; sed uitiata est hominis natura per uoluntatem malam. Quod fecit Deus non potest esse malum, si ipse homo non sit sibi malus: sed plane Creator, Creator est; creatura, creatura est; equari creatura non potest Creatori. Discernite eum qui fecit, ab eo quod fecit. Aequari non potest fabro scamnum, equari non potest columna structori; et tamen faber si scamnum fecit, lignum ipse non creauit. Dominus autem Deus noster quia omnipotens est, et uerbo fecit quod fecit: omnia que fecit non habuit unde faceret, et tamen fecit. Facta sunt enim quia uoluit, facta sunt quia dixit: sed facta factori comparari non possunt. Queris quod compares, Filium unicum agnosce. Unde ergo Iudei filii diaboli? Imitando, non nascendo. Audite Scripture sancte consuetudinem. Propheta dicit ad ipsos Iudeos: Pater tuus Amorrheus, et mater tua Cethea . Amorrhei gens erat quedam, unde originem Iudei non ducebant: Cethei et ipsi gentem suam habebant, omnino alienam a genere Iudeorum. Sed quia erant impii Amorrhei et Cethei, Iudei autem imitati sunt impietates illorum; inuenerunt sibi parentes, non de quibus nascerentur, sed quorum mores sectando pariter damnarentur. Queritis autem fortasse, unde ipse diabolus? Inde utique unde et ceteri Angeli. Sed ceteri Angeli in sua obedientia perstiterunt: ille inobediendo et superbiendo lapsus est angelus, et factus est diabolus.

11. Sed modo audite quid dicat Dominus, uos, inquit, a patre diabolo estis, et desideria patris uestri uultis facere. Ecce unde filii eius; quia talia desideratis, non quia de illo nati estis. Que sunt illius desideria? Ille homicida erat ab initio. Ecce quod est, desideria patris uestri facere uultis: Queritis me occidere, hominem qui ueritatem uobis dico. Et ille inuidit homini, et occidit hominem. Diabolus enim cum inuideret homini, serpente indutus locutus est mulieri, et de muliere uenenauit et uirum. Mortui sunt diabolum audiendo , quem non audissent, si  Dominum audire uoluissent: positus enim homo inter eum qui creauit, et eum qui lapsus est, obtemperare debuit Creatori, non deceptori. Ergo ille homicida erat ab initio. uidete genus homicidii, fratres. Homicida dicitur diabolus, non gladio armatus, non ferro accinctus; ad hominem uenit, uerbum malum seminauit, et occidit. Noli ergo putare te non esse homicidam, quando fratri tuo mala persuades: si fratri tuo mala persuades, occidis. Et ut scias quia occidis, audi Psalmum: Filii hominum, dentes eorum arma et sagitte, et lingua eorum machera acuta . uos ergo desideria patris uestri uultis facere: ideo seuitis in carnem, quia non potestis in mentem. Ille homicida erat ab initio: utique in primo homine. Ex illo ille homicida, ex quo potuit fieri homicidium: ex illo potuit fieri homicidium, ex quo factus est homo. Non enim posset occidi homo, nisi prius fieret homo. Homicida ergo ille ab initio. Et unde homicida? Et in ueritate non stetit. Ergo in ueritate fuit, sed non stando cecidit. Et quare in ueritate non stetit? Quia ueritas non est in eo. Non quomodo in Christo, sic est ueritas, ut Christus ipse sit ueritas. Si ergo iste in ueritate stetisset, in Christo stetisset, sed in ueritate non stetit, quia ueritas non est in eo.

12. Cum loquitur mendacium, ex propriis loquitur; quia mendax est, et pater eius. Quid est hoc? Audistis uerba Euangelii, intenti accepistis: ecce repeto, ut agnoscatis quid exigatis. De diabolo Dominus ea dicebat que de diabolo dici a Domino debuerunt. Ille homicida erat ab initio, uerum est; nam primum hominem occidit: et in ueritate non stetit; quia de ueritate lapsus est. Cum loquitur mendacium, utique ipse diabolus, de propriis loquitur; quia mendax est, et pater eius. In his uerbis quidam patrem diabolum habere putauerunt, et quesierunt quis esset diaboli pater. Hic uero detestabilis error Manicheorum inuenit adhuc qua deciperet imperitos. Solent enim dicere: Puta diabolus angelus fuit, et lapsus est; ab illo cepit peccatum, sicut dicitis: Pater eius quis erat? Nos contra: Quis enim nostrum aliquando dixit diabolum habere patrem? Et illi contra: Dominus dicit, Euangelium loquitur, de diabolo dicens, ait, Ille homicida erat ab initio, et in ueritate non stetit; quia ueritas non est in eo: cum loquitur mendacium, de propriis loquitur; quia mendax est, et pater eius.

13. Audi, intellige; non te longe mitto, in ipsis uerbis intellige. Diabolum Dominus dixit patrem mendacii. Quid est hoc? Audi quid sit, replica modo ipsa uerba, et intellige. Non omnis enim qui mentitur, pater mendacii sui est. Si enim ab alio mendacium accepisti, et dixisti; tu quidem mentitus es proferendo mendacium: sed pater mendacii ipsius non es, quia ab altero accepisti mendacium. Diabolus autem a seipso mendax fuit; mendacium suum ipse genuit, a nemine audiuit. Quomodo Deus Pater genuit Filium ueritatem; sic diabolus lapsus genuit quasi filium mendacium. His auditis, replica nunc et recole uerba Domini: mens catholica, quid audieris aduerte, quid dicat attende. Ille: quis? Diabolus  - homicida erat ab initio. Agnoscimus, occidit Adam. Et in ueritate non stetit. Agnoscimus, quia de ueritate lapsus est. Quia ueritas non est in eo. uerum est; recedendo a ueritate [1 1Kb] non habet ueritatem. Cum loquitur mendacium, de propriis loquitur. Non aliunde accipit unde loquatur. Cum loquitur mendacium, de propriis loquitur; quia mendax est, et pater eius. Et mendax est, et pater mendacii. Nam tu forte mendax es, quia mendacium loqueris: sed non es pater eius. Si enim quod dicis a diabolo accepisti, et diabolo credidisti; mendax es, pater mendacii non es: ille uero quia non aliunde accepit mendacium, quo mendacio tanquam ueneno serpens hominem occideret, pater est mendacii; sicut Deus Pater est ueritatis. Recedite a patre mendacii, currite ad Patrem ueritatis; amplectimini ueritatem, ut accipiatis libertatem.

14. Illi ergo Iudei apud patrem suum uiderunt quod loquebantur: quid, nisi mendacium? Dominus autem apud Patrem suum uidit quod loqueretur: quid, nisi seipsum? quid, nisi uerbum Patris? quid, nisi ueritatem Patris eternam, et Patri ceternam? Ille ergo homicida erat ab initio, et in ueritate non stetit, quia ueritas non est in eo: cum loquitur mendacium, de propriis loquitur; quia mendax est. Et non solum mendax est, sed et pater eius est: id est, ipsius mendacii quod loquitur, pater est, quia ipse genuit mendacium suum. Ego autem quia ueritatem dico, non creditis mihi. Quis ex uobis arguit me de peccato; quomodo ego arguo et uos et patrem uestrum? Si ueritatem dico quare uos non creditis mihi; nisi quia filii diaboli estis?

15. Qui est ex Deo, uerba Dei audit: propterea uos non auditis, quia ex Deo non estis. Iterum nolite attendere naturam, sed uitium. Sic sunt isti ex Deo, et non sunt ex Deo: natura ex Deo, uitio non ex Deo. Obsecro uos, attendite; in Euangelio habetis unde sanemini contra errores uenenosos et nefarios hereticorum. Quoniam et de his uerbis solent Manichei dicere, Ecce quia due nature sunt, una bona, et altera mala; Dominus dicit: quid dicit Dominus? Propterea uos non auditis, quia ex Deo non estis. Dicit hec Dominus. Quid ergo, inquit, tu ad ista dicis? Audi que dicam. Et ex Deo sunt, et ex Deo non sunt; natura ex Deo sunt, uitio non sunt ex Deo: natura enim bona que ex Deo est, peccauit uoluntate, credendo quod diabolus persuasit, et uitiata est; ideo medicum querit, quia sana non est. Ecce quod dico. Sed impossibile tibi uidetur ut ex Deo sint, et ex Deo non sint: audi quia non est impossibile. Sic sunt ex Deo, et non sunt ex Deo, quomodo et filii Abrahe sunt, et non sunt filii Abrahe. Hic habetis; non est quod dicatis. Ipsum Dominum audi, ipse illis dixit, Scio quia filii Abrahe estis. Numquid Dominus mentiretur? Absit. Ergo uerum est quod Dominus dixit? uerum est. uerum est ergo quod illi Abrahe filii erant. uerum est. Audi ipsum negantem. Qui dixit,  Filii Abrahe estis, ipse illos negauit filios Abrahe: Si filii Abrahe estis, facta Abrahe facite. Nunc autem queritis me occidere, hominem qui ueritatem uobis dico, quam audiui a Deo: hoc Abraham non fecit. uos facitis opera patris uestri, id est diaboli. Quomodo ergo et filii Abrahe erant, et filii Abrahe non erant? Utrumque in illis ostendit: et filii Abrahe erant, propter originem carnis; et non erant filii Abrahe, propter uitium diabolice persuasionis. Sic et Dominum et Deum nostrum attendite: et ex illo erant, et ex illo non erant. Quomodo ex illo erant? Quia ipse creauit hominem de quo nati erant. Quomodo ex illo erant? Quia ipse est conditor nature, ipse est creator carnis et anime. Quomodo ergo ex illo non erant? Quia uitiosi a seipsis facti erant. Ex illo non erant, quia imitando diabolum, filii diaboli facti erant.

16. uenit ergo Dominus Deus ad hominem peccatorem. Duo nomina audisti, et hominem, et peccatorem. Quod homo est, ex Deo est: quod peccator est, non est ex Deo. A natura uitium secernatur: agnoscatur natura, unde Creator laudetur; agnoscatur uitium, propter quod medicus inuocetur. Quod ergo ait Dominus, Qui est ex Deo, uerba Dei audit: propterea uos non auditis, quia ex Deo non estis; non naturarum merita discreuit, aut preter suam animam et carnem, aliquam naturam in hominibus que peccato uitiata non esset, inuenit: sed quoniam prescierat qui fuerant credituri, ipsos dixit ex Deo, quoniam regenerationis adoptione renascerentur ex Deo. Ad hos pertinet, Qui est ex Deo, uerba Dei audit. Quod uero sequitur, Propterea uos non auditis, quia ex Deo non estis; eis dictum est, qui non solum peccato uitiosi erant , sed etiam precogniti quod non fuerant credituri, ea fide qua sola possent a peccatorum obligatione liberari. Quapropter presciebat illos quibus talia dicebat, in eo permansuros quod ex diabolo erant, id est, in suis peccatis atque impietate morituros, in qua ei similes erant; nec uenturos ad regenerationem in qua essent filii Dei, hoc est ex Deo nati, a quo eran homines creati. Secundum hanc predestinationem locutus est Dominus: non quod aliquem hominum inuenerit, qui uel secundum regenerationem iam esset ex Deo, uel secundum naturam iam non esset ex Deo



TRACTATUS XLIII. Ab eo quod scriptum est, Responderunt igitur Iudei et dixerunt ei; usque ad id, Tulerunt ergo lapides Iudei ut iacerent in eum: iehsu autem abscondit se, et exiuit de templo. Cap. uIII, u\. 48-59.

1. In ista lectione sancti Euangelii, que hodie recitata est, a potentia discimus patientiam. Quid enim sumus serui ad Dominum, peccatores ad iustum, creatura ad Creatorem? Tamen quomodo si quid mali sumus, a nobis sumus; ita quidquid boni sumus, ab illo, et per illum sumus. Et nichil sic querit homo quomodo potentiam: habet Dominum Christum magnam potentiam: sed prius eius imitetur patientiam, ut perueniat ad potentiam. Quis nostrum patienter  audiret si alicui diceretur, Demonium habes? Quod dictum est ei qui non solum homines saluabat, sed etiam demonibus imperabat.

2. Hoc enim cum dixissent Iudei, Nonne bene dicimus nos quia Samaritanus es, et demonium habes? horum duorum sibi obiectorum unum negauit, alterum non negauit. Respondit enim, et ait: Ego demonium non habeo. Non dixit, Samaritanus non sum: et utique duo fuerant obiecta. Quamuis maledictum maledicto non reddiderit, quamuis conuicium non conuicio refutauerit; pertinuit tamen ad eum negare unam rem, alteram non negare. Non frustra, fratres. Samaritanus enim interpretatur Custos. Nouerat se ille nostrum esse custodem. Non enim dormit neque dormitat qui custodit Isrel : et, Nisi Dominus custodierit ciuitatem, in uanum uigilabunt qui custodiunt . Est ergo ille custos noster, qui creator noster. Num enim pertinuit ad eum ut redimeremur, et non pertineret ut seruaremur? Denique ut plenius noueritis mysterium quare se Samaritanum negare non debuit, parabolam illam notissimam attendite, ubi homo quidam descendebat ab Ierusalem in Iericho, et incidit in latrones, qui eum grauiter uulnerantes, semiuiuum in uia reliquerunt. Transiit sacerdos, neglexit eum: transiit Leuites, et ipse preteriit: transiit quidam Samaritanus, ipse est custos noster; ipse accessit ad saucium, ipse impendit misericordiam, eique se prestitit proximum, quem non deputauit alienum . Ad hoc ergo solum quod demonium non haberet, non autem se Samaritanum non esse, respondit.

3. Deinde post tale conuicium, hoc solum dixit de gloria sua: Sed honorifico, inquit, Patrem meum, et uos inhonorastis me. Hoc est, Ego me non honorifico, ne uobis arrogans uidear, habeo quem honorificem; sed si uos me agnosceretis, sicut ego honorifico Patrem, sic et uos honorificaretis me: ego facio quod debeo, uos non facitis quod debetis.

4. Ego autem, inquit, non quero gloriam meam; est qui querat et iudicet. Quem uult intelligi, nisi Patrem? Quomodo ergo alio loco dicit, Pater non iudicat quemquam, sed omne iudicium dedit Filio ; et hic dicit, Non quero gloriam meam; est qui querat et iudicet? Si ergo iudicat Pater, quomodo non iudicat quemquam, sed omne iudicium dedit Filio?

5. Hanc questionem ut soluamus, attendite; simili locutione solui potest. Scriptum habes, Deus neminem tentat ; et iterum scriptum habes, Tentat uos Dominus Deus uester, ut sciat si diligitis eum . Nempe questio est, uidetis. Quomodo enim Deus neminem tentat, et quomodo tentat uos Dominus Deus uester, ut sciat si diligitis eum? Item scriptum est, Timor non est in caritate, sed perfecta caritas foras mittit timorem ; et alio loco scriptum est, Timor Domini castus, permanens in seculum seculi . Et ipsa questio est. Quomodo enim, perfecta caritas foras mittit timorem, si timor Domini castus permanet in seculum seculi?

 6. Intelligimus ergo duas esse tentationes; unam que decipit, alteram que probat: secundum eam que decipit, Deus neminem tentat; secundum eam que probat, tentat uos Dominus Deus uester, ut sciat si diligitis eum. Sed iterum et hic alia nascitur questio, quomodo tentat ut sciat, quem latere nichil potest antequam tentet. Non ergo Deus nescit: sed dictum est, ut sciat, quod est, ut scire uos faciat. Locutiones tales et in sermonibus nostris sunt, et in auctoribus eloquentie reperiuntur. De sermone nostro aliquid dicam. Fossa ceca dicitur, non quia ipsa oculos perdidit, sed quia latendo non uidentes facit. Aliquid et de illis auctoribus dicam. Tristes lupinos ait quidam , hoc est amaros: non quia ipsi sunt tristes, sed quia gustati contristant, hoc est, tristes faciunt. Sunt ergo et in Scripturis locutiones eiusmodi. Qui in talibus questionibus cognoscendis laborant, in soluendis talibus questionibus non laborant. Ergo tentat uos Dominus Deus uester, ut sciat: quid est, ut sciat? Ut scire uos faciat, si diligi is eum. Iob latebat se, sed Deum non latebat; admisit tentatorem, et fecit cum sui cognitorem.

7. Quid de duobus timoribus? Est timor seruilis, et est timor castus; est timor ne patiaris penam, est alius timor ne amittas iustitiam. Timor ille ne patiaris penam, seruilis est. Quid magnum est timere penam? Hoc et nequissimus seruus, hoc et crudelissimus latro. Non est magnum timere penam, sed magnum est amare iustitiam. Qui ergo amat iustitiam, nichil timet? Timet plane: non ne incidat in penam, sed ne amittat iustitiam. Fratres mei, credite, et coniicite ex eo quod amatis. Amat aliquis uestrum pecuniam. Putas, inuenio aliquem qui non amet? Ex hoc tamen ipso quod amat, intelligat quod dico. Timet damnum: quare timet damnum? Quia pecuniam diligit. Quantum amat pecuniam, tantum timet ne perdat pecuniam. Ergo inuenitur aliquis amator iustitie, qui plus in corde damnum pertimescat, qui plus timeat exspoliari iustitia, quam tu pecunia. Ipse est timor castus, ipse permanet in seculum seculi: non eum tollit caritas, nec foras mittit, sed magis complectitur, et comitem tenet simul et possidet. uenimus enim ad Dominum, ut uideamus facie ad faciem: ibi timor castus nos seruat; timor enim ille non perturbat, sed confirmat. Timet mulier adultera ne uir eius ueniat, timet et casta ne uir eius abscedat.

8. Ergo sicut secundum aliam tentationem, Deus neminem tentat; secundum aliam uero, tentat uos Dominus Deus uester: et secundum alium timorem, timor non est in caritate, sed perfecta caritas foras mittit timorem; secundum uero alium timorem, timor Domini castus permanet in seculum seculi: sic et hoc loco, secundum alterum iudicium, Pater non iudicat quemquam, sed omne iudicium dedit Filio; secundum uero alterum iudicium, Ego, inquit, non quero gloriam meam; est qui querat et iudicet.

9. Et de ipso uerbo questio ista soluatur. Habes in Euangelio commemoratum penale iudicium: Qui non credit, iam iudicatus est ; et alio  loco, ueniet hora quando ii qui sunt in monumentis audient uocem eius, et procedent qui bene fecerunt, in resurrectionem uite; qui male egerunt, in resurrectionem iudicii . uidete quemadmodum iudicium pro damnatione et pena posuit. Et tamen si semper iudicium pro damnatione acciperetur, numquid audiremus in Psalmo, Iudica me, Deus? Ibi iudicium secundum afflictionem, hic iudicium secundum discretionem positum est. Quomodo secundum discretionem? Quomodo exponit ipse qui ait, Iudica me, Deus. Lege enim et uide quid sequitur. Quid est, Iudica me, Deus? et discerne causam meam, inquit, de gente non sancta . Quod ergo dictum est, Iudica me, Deus, et discerne causam meam de gente non sancta; secundum hoc ait modo Dominus Christus, Ego non quero gloriam meam; est qui querat et iudicet. Quomodo est qui querat et iudicet? Est Pater qui gloriam meam a uestra gloria discernat et separet. uos enim secundum hoc seculum gloriamini: ego non secundum hoc seculum glorior, qui Patri dico, Pater, glorifica me ea gloria quam habui apud te, antequam mundus esset . Quid est, ea gloria? Ab humana inflatione discreta. Secundum hoc iudicat Pater. Quid est, iudicat? Discernit. Quid discernit? Gloriam Filii sui a gloria hominum; quia ideo dictum est, Unxit te, Deus, Deus tuus oleo exsultationis pre participibus tuis . Non enim quia homo factus est, iam comparandus est nobis. Nos homines cum peccato, ille sine peccato: nos homines trahentes de Adam et mortem et delictum; ille de uirgine carnem mortalem, nullam iniquitatem. Denique nos nec quia uolumus nati sumus, nec quamdiu uolumus uiuimus, nec quomodo uolumus morimur: ille antequam nasceretur elegit de qua nasceretur, natus fecit ut a Magis adoraretur, creuit infans, et miraculis se Deum ostendebat, et infirmitate hominem preferebat. Postremo elegit et genus mortis, hoc est, ut in cruce penderet, et ipsam crucem in frontibus fidelium figeret: ut dicat christianus, Mihi autem absit gloriari, nisi in cruce Domini nostri Iesu Christi . In ipsa cruce quando uoluit, corpus dimisit, et abscessit: in ipso sepulcro quamdiu uoluit, iacuit; quando uoluit, tanquam de lecto surrexit. Ergo, fratres, secundum ipsam formam serui,  secundum ipsam, inquam, formam serui multum interest inter gloriam Christi, et gloriam hominum ceterorum. De ipsa gloria dicebat, quando quod demonium haberet audiebat, Ego non quero gloriam meam; est qui querat et iudicet.

10. Tu autem de te, Domine, quid dicis? Amen, amen dico uobis; si quis sermonem meum seruauerit, mortem non uidebit in eternum. uos, inquit, dicitis, Demonium habes; ego uos ad uitam uoco: seruate sermonem meum, et non moriemini. Illi audiebant, Mortem non uidebit in eternum, qui sermonem meum seruauerit; et irascebantur, quia iam mortui erant illa morte que uitanda erat. Dixerunt ergo Iudei: Nunc  cognouimus quia demonium habes. Abraham mortuus est et Prophete, et tu dicis, Si quis sermonem meum seruauerit, mortem non gustabit in eternum. uidete locutionem Scripturarum: Mortem non uidebit, id est, gustabit. Mortem uidebit, mortem gustabit. Quis uidet? quis gustat? Quos oculos habet homo, ut uideat quando moritur? Quando ueniendo mors ipsos oculos claudit ne aliquid uideant; quomodo dicitur, non uidebit mortem? Item quo palato, quibus faucibus mors gustatur, ut quid sapiat dignoscatur? Quando totum sensum tollit, quid in palato remanebit? Sed uidebit dictum est et gustabit, pro eo quod est, experietur.

11. Hec Dominus, parum est si dicam, morituris, loquebatur moriturus: quia et Domini exitus mortis , sicut loquitur Psalmus. Cum ergo et morituris loqueretur, et moriturus loqueretur, quid sibi uult quod ait, Qui sermonem meum seruauerit, mortem non uidebit in eternum; nisi quia uidebat Dominus aliam mortem, de qua nos liberare uenerat, mortem secundam, mortem eternam, mortem gehennarum, mortem damnationis cum diabolo et angelis eius? Ipsa est uera mors: nam ista migratio est. Quid est ista mors? Relictio corporis, depositio sarcine grauis: sed si alia sarcina non portetur, qua homo in gehennas precipitetur. De ipsa ergo morte Dominus dixit, Mortem non uidebit in eternum, qui sermonem meum seruauerit.

12. Non expauescamus istam mortem, sed illam timeamus. Quod est autem grauius, multi peruerse timendo istam, inciderunt in illam. Dictum est aliquibus, Adorate idola; quod si non feceritis, interficiemini: aut quemadmodum ille Nabuchodonosor dixit, Si non feceritis, mittemini in caminum ignis ardentis. Multi timuerunt et adorauerunt; nolentes mori mortui sunt: timendo mortem que non euaditur, inciderunt in mortem quam euadere feliciter possent, si istam que non euaditur, infeliciter non timerent. Natus es homo, moriturus es. Qua ibis, ut non moriaris? quid facies ut non moriaris? Ut Dominus tuus necessitate moriturum consolaretur, uoluntate mori dignatus est. Quando uides Christum mortuum, dedignaris mori? Ergo moriturus es: qua euadas hoc, non habes. Hodie sit, cras sit; futurum est, debitum est reddendum. Quid ergo agit homo timens, fugiens, occultans se ne inueniatur ab inimico? Numquid agit ut non moriatur? Sed ut paulo serius moriatur. Non accipit debiti securitatem, sed postulat dilationem. Quantumlibet diu differatur, ueniet quod differtur. Illam mortem timeamus quam timuerunt tres uiri, quando dixerunt regi, Potens est Deus etiam de ista flamma liberare nos; sed et si non . Ibi fuit timor illius mortis [1 1Kb] , quam modo Dominus comminatur, quando dixerunt, Sed et si noluerit aperte liberare, potest in occulto coronare. Unde et ipse Dominus facturus martyres, et caput martyrum futurus ait: Nolite timere eos qui occidant corpus, et postea non habent quid faciant. Quomodo non habent  quid faciant? Quid si cum occiderint, corpus bestiis lacerandum et diripiendum alitibus proiiciant? uidetur adhuc seuitia habere quod faciat. Sed cui facit? Qui migrauit. Inest corpus, sed nullus est sensus: habitatio iacet, habitator abscessit. Ergo postea non habent quid faciant: non sentienti enim nichil faciunt. Sed eum timete qui habet potestatem et corpus et animam occidere in gehenna ignis . Ecce de qua morte loquebatur, cum diceret, Qui sermonem meum seruauerit, mortem non uidebit in eternum. Seruemus ergo, fratres, sermonem ipsius in fide; peruenturi ad speciem, cum acceperimus plenissimam libertatem.

13. Isti autem indignantes mortui, et morti sempiterne predestinati, respondebant conuiciose, et dicebant: Modo cognouimus quia demonium habes. Abraham mortuus est et Prophete. Sed ista morte quam Dominus uult intelligi, nec Abraham mortuus est, nec Prophete. Illi enim mortui sunt, et uiuunt: isti uiuebant, et mortui erant. Nam respondens quodam loco Sadduceis mouentibus questionem de resurrectione, hoc ait ipse Dominus: De resurrectione autem mortuorum non legistis, quomodo ait Dominus de rubo ad Moysen, Ego sum Deus Abraham, et Deus Isaac, et Deus Iacob? Non est Deus mortuorum, sed uiuorum . Si ergo illi uiuunt, laboremus sic uiuere, ut cum illis uiuere possimus [1 1Kb] cum mortui fuerimus. Quem teipsum facis, inquiunt, ut dicas, Mortem non uidebit in eternum, qui sermonem meum seruauerit; cum scias et Abraham mortuum et prophetas?

14. Respondit iehsu: Si ego glorifico meipsum, gloria mea nichil est: est Pater meus qui glorificat me. Hoc ait propter illud quod dixerunt, Quem teipsum facis? Refert enim gloriam suam ad Patrem, de quo est quod Deus est. Aliquando Ariani et de isto uerbo calumniantur fidei nostre, et dicunt: Ecce maior est Pater, quia utique glorificat Filium. Heretice, non legisti et ipsum Filium dicentem quod glorificet Patrem suum ? Si et ille Filium glorificat, et Filius Patrem glorificat: pone peruicaciam, agnosce equalitatem, corrige peruersitatem.

15. Est ergo, inquit, Pater meus qui glorificat me, quem uos dicitis, Quia Deus noster est, et non cognouistis eum. uidete, fratres mei, quemadmodum ostendat ipsum Deum Patrem esse Christi, qui annuntiatus est et Iudeis. Propterea dico, quia rursus quidam heretici dicunt Deum annuntiatum in ueteri Testamento, non esse Patrem Christi; sed nescio quem principem malorum angelorum. Manichei sunt qui ista dicunt, Marcionite sunt qui ista dicunt. Sunt et alii fortasse heretici, quos commemorare uel non opus est, uel a me omnes recoli in presentia non possunt: non defuerunt tamen qui hoc dicerent. Itaque attendite, ut habeatis quid dicatis et contra ipsos. Eum dicit Patrem suum Dominus Christus, quem illi dicebant Deum suum, et non cognouerunt: si enim ipsum cognouissent, eius Filium recepissent. Ego  autem, inquit, noui eum. Secundum carnem iudicantibus potuit et hinc arrogans uideri, quia dixit, Ego noui eum. Sed uidete quid sequatur: Si dixero quia non noui eum, ero similis uobis mendax. Ergo arrogantia non ita caueatur, ut ueritas relinquatur. Sed scio eum, et sermonem eius seruo. Sermonem Patris tanquam Filius loquebatur; et ipse erat uerbum Patris, quod hominibus loquebatur.

16. Abraham pater uester exsultauit ut uideret diem meum; et uidit, et gauisus est. Magnum testimonium perhibet Abrahe, semen Abrahe, creator Abrahe: Abraham exsultauit, inquit, ut uideret diem meum. Non timuit, sed exsultauit ut uideret. Erat enim in illo caritas que foras mittit timorem . Non ait, Exsultauit, quia uidit; sed, exsultauit ut uideret. Credens utique exsultauit sperando, ut uideret intelligendo. Et uidit, Et quid potuit plus dicere, uel quid debuit plus dicere Dominus iehsu Christus? Et uidit, inquit, et gauisus est. Quis explicat hoc gaudium, fratres mei? Si gauisi sunt illi quibus Dominus oculos carnis aperuit, quale gaudium fuit uidentis cordis oculis [1 1Kb] lucem ineffabilem, uerbum manens, splendorem piis mentibus refulgentem, sapientiam indeficientem, apud Patrem manentem Deum, et aliquando in carne uenturum, nec de Patris gremio recessurum? Totum hoc uidit Abraham. Nam quod ait, diem meum, incertum potest esse unde dixerit; utrum diem Domini temporalem quo erat uenturus in carne, an diem Domini qui nescit ortum, nescit occasum. Sed ego non dubito patrem Abraham totum scisse. Et ubi inueniam? An sufficere nobis debet testimonium Domini nostri Iesu Christi? Putemus nos inuenire non posse, quia forte difficile est, quomodo manifestum sit quod Abraham exsultauit ut uideret diem Christi, et uidit, et gauisus est. Et si nos non inuenimus, numquid mentiri ueritas posset? Credamus ueritati, et de Abrahe meritis minime dubitemus. Tamen audite unum locum, qui mihi interim occurrit. Pater Abraham quando misit seruum suum, ut peteret uxorem filio suo Isaac, hoc eum sacramento obstrinxit, ut fideliter quod iubebatur impleret, et sciret etiam ipse quid faceret. Magna enim res agebatur, quando Abrahe semini coniugium querebatur. Sed ut hoc cognosceret seruus quod nouerat Abraham, quia nepotes non carnaliter desiderabat, nec de genere suo aliquid carnale sapiebat; ait seruo suo quem mittebat: Pone manum sub femore meo, et iura per Deum celi . Quid uult Deus celi ad femur Abrahe? Iam intelligitis sacramentum: per femur, genus. Ergo que fuit illa iuratio, nisi quia significabatur de genere Abrahe uenturum in carne Deum celi? Stulti reprehendunt Abraham, quia dixit, Mitte manum sub femore meo. Qui reprehendunt carnem Christi, reprehendunt factum Abrahe. Nos autem, fratres, si agnoscimus carnem Christi uenerandam, illud femur non contemnamus, sed in prophetia dictum accipiamus. Etenim propheta erat Abraham. Cuius propheta? Seminis sui et Domini  sui. Semen suum significauit dicendo, Mitte manum sub femore meo: Dominum suum significauit addendo, et iura per Deum celi.

17. Irati Iudei responderunt: Quinquaginta annos nondum habes, et Abraham uidisti! Et Dominus: Amen, amen dico uobis; antequam Abraham fieret, ego sum. Appende uerba, et cognosce mysterium. Antequam Abraham fieret. Intellige, fieret ad humanam facturam, sum uero ad diuinam pertinere substantiam. Fieret, quia creatura est Abraham. Non dixit, Antequam Abraham esset, ego eram; sed, Antequam Abraham fieret, qui nisi per me non fieret, ego sum. Neque hoc dixit, Antequam Abraham fieret, ego factus sum, In principio enim fecit Deus celum et terram : nam in principio erat uerbum . Antequam fieret Abraham, ego sum. Agnoscite Creatorem, discernite creaturam. Qui loquebatur, semen Abrahe factus erat; et ut Abraham fieret, ante Abraham ipse erat.

18. Hinc iam uelut Abrahe apertissimo conuicio commoti sunt acrius. Blasphemasse quippe illis uisus est Dominus Christus, quoniam dixit, Antequam Abraham fieret, ego sum. Tulerunt ergo lapides ut iacerent in eum. Tanta duritia quo curreret, nisi ad similes? iehsu autem, tanquam homo, tanquam in forma serui, tanquam humilis, tanquam passurus, tanquam mori turus, tanquam nos suo sanguine redempturus: non tanquam ille qui est, non tanquam in principio uerbum, et uerbum apud Deum. Nam cum illi lapides tulerunt ut mitterent in eum, quid magnum erat ut eos continuo dehiscens terra sorberet, et pro lapidibus inferos inuenirent? Non erat magnum Deo: sed magis erat commendanda patientia, quam exserenda potentia. Abscondit se ergo ab eis, ne lapidaretur. Tanquam homo a lapidibus fugit: sed ue illis a quorum lapideis cordibus Deus fugit!



TRACTATUS XLIu. Ab eo quod scriptum est, Et preteriens uidit hominem cecum a natiuitate; usque ad id, Nunc uero dicitis, Quia uidemus: peccatum uestrum manet. Cap. IX.

1. De homine quem Dominus iehsu illuminauit, qui cecus natus fuit, prolixa lectio recitata est: quam si uniuersam pertractare conemur, pro sui dignitate, sicut ualemus, singula considerantes, non sufficit dies. Proinde peto et admoneo Charitatem uestram, ut in iis que aperta sunt, sermonem nostrum non requiratis: nam nimis longum erit in singulis immorari. Breuiter ergo ceci huius illuminati commendo mysterium. Ea quippe que fecit Dominus noster iehsu Christus stupenda atque miranda, et opera et uerba sunt: opera, quia facta sunt; uerba, quia signa sunt. Si ergo quid significet hoc quod factum est cogitemus, genus humanum est iste cecus: hec enim cecitas contigit in primo homine per peccatum, de quo omnes originem duximus, non solum mortis, sed etiam iniquitatis. Si enim cecitas est infidelitas, et illuminatio fides; quem fidelem quando uenit Christus inuenit? Quandoquidem Apostolus natus in gente Prophetarum dicit: Fuimus et nos aliquando natura filii ire, sicut et ceteri . Si filii ire, filii uindicte, filii pene, filii gehenne.  Quomodo natura, nisi quia peccante primo homine, uitium pro natura inoleuit? Si uitium pro natura inoleuit, secundum mentem omnis homo cecus natus est. Si enim uidet, non opus habet ductore; si opus habet ductore et illuminatore, cecus est ergo a natiuitate.

2. uenit Dominus: quid fecit? Magnum mysterium commendauit. Exspuit in terram, de saliua sua lutum fecit: quia uerbum caro factum est . Et inunxit oculos ceci. Inunctus erat, et nondum uidebat. Misit illum ad piscinam que uocatur Sile. Pertinuit autem ad Euangelistam commendare nobis nomen huius piscine; et ait, Quod interpretatur Missus. Iam quis sit missus agnoscitis: nisi enim ille fuisset missus, nemo nostrum esset ab iniquitate dimissus. Lauit ergo oculos in ea piscina que interpretatur Missus, baptizatus est in Christo. Si ergo quando eum in seipso quodammodo baptizauit, tunc illuminauit; quando inunxit, fortasse catechumenum fecit. Potest quidem aliter atque aliter tanti sacramenti exponi profunditas et pertractari [1 1Kb] : sed hoc sufficiat Charitati uestre; audistis grande mysterium. Interroga hominem, Christianus es? Respondet tibi, Non sum, si Paganus est aut Iudeus. Si autem dixerit, Sum; adhuc queris ab eo, Catechumenus, an fidelis? Si responderit, Catechumenus; inunctus est, nondum lotus. Sed unde inunctus? Quere, et respondet; quere ab illo in quem credat: eo ipso quo catechumenus est, dicit, In Christum. Ecce modo loquor et fidelibus et catechumenis. Quid dixi de sputo et luto? Quia uerbum caro factum est. Hoc et catechumeni audiunt: sed non eis sufficit ad quod inuncti sunt; festinent ad lauacrum, si lumen inquirunt.

3. Iam ergo propter quasdam in hac ipsa lectione questiones, uerba Domini et ipsius uniuerse lectionis percurramus potius quam tractemus. Exiens uidit hominem cecum: non utcumque cecum, sed, a natiuitate. Et interrogauerunt eum discipuli eius: Rabbi. Scitis Rabbi quia magister est. Magistrum appellabant, quia discere desiderabant: questionem quippe Domino proposuerunt tanquam magistro, Quis peccauit, hic, an parentes eius, ut cecus nasceretur? Respondit iehsu: Neque hic peccauit, neque parentes eius, ut cecus nasceretur. Quid est quod dixit? Si nullus homo sine peccato, numquid parentes huius ceci sine peccato erant? Numquid ipse uel sine originali peccato natus erat, uel uiuendo nichil addiderat? An quia oculos clausos habebat, concupiscentie minime uigilabant [2 1Kb] ? Quanta mala committunt ceci! A quo malo abstinet mens mala, etiam clausis oculis? Non poterat uidere, sed nouerat cogitare, et forte concupiscere aliquid quod cecus non posset implere, sed in corde iudicari a cordis perscrutatore. Si ergo et parentes eius habuerunt peccatum, et iste habuit peccatum; quare Dominus dixit, Neque hic peccauit, neque parentes eius: nisi ad rem de qua interrogatus est, ut cecus nasceretur? Habebant enim peccatum parentes  eius, sed non ipso peccato factum est ut cecus nasceretur. Si ergo non peccato factum est parentum ut cecus nasceretur, quare cecus natus est? Audi magistrum docentem: querit credentem, ut faciat intelligentem. Ipse causam dicit quare ille cecus sit natus: Neque hic peccauit, inquit, neque parentes eius: sed ut manifestentur opera Dei in illo.

4. Deinde quid sequitur? Me oportet operari opera eius qui misit me. Ecce est ille missus in quo faciem lauit cecus. Et uidete quid dixerit, Me oportet operari opera eius qui misit me, donec dies est. Memento te quomodo uniuersam gloriam illi dat de quo est: quia ille habet filium qui de illo sit, ipse non habet de quo sit. Sed quare dixisti, Domine, donec dies est? Audi quare. uenit [1 1Kb] nox quando nemo potest operari. Nec tu, Domine? Itane tantum ualebit nox illa, ut nec tu possis in ea operari, cuius opus nox est? Puto enim, Domine Iesu, imo non puto, sed credo atque confirmo te ibi fuisse, quando dixit Deus, Fiat lux; et facta est lux . Si enim uerbo fecit, per te fecit: et ideo dictum est, Omnia per ipsum facta sunt, et sine ipso factum est nichil . Diuisit Deus inter lucem et tenebras; lucem uocauit diem, et tenebras uocauit noctem .

5. Que est illa nox, que cum uenerit, nemo poterit operari? Audi quid sit dies, et tunc intelliges que sit nox. Unde sumus audituri quisnam sit dies iste? Ipse dicat: Quamdiu in hoc mundo sum, lux sum mundi. Ecce ipse est dies. Lauet oculos cecus in die, ut uideat diem. Quamdiu, inquit, in mundo sum, lux sum mundi. Ergo nescio que nox erit, quando ibi Christus non erit; ideo nemo poterit operari. Restat inquirere, fratres mei, patienter accipite inquirentem me: uobiscum quero, uobiscum inueniam a quo quero. Constat, expressum ac definitum est, diem commemorasse Dominum hoc loco seipsum, id est lumen mundi: Quamdiu, inquit, sum in hoc mundo, lux sum mundi. Ergo ipse operatur. Quamdiu est autem in hoc mundo? Putamus eum, fratres, fuisse hic tunc, et modo non hic esse? Si ergo hoc putamus, iam ergo post ascensum Domini facta est nox ista metuenda, ubi nemo possit operari: si post ascensum Domini facta est nox ista, unde Apostoli tanta operati sunt? Numquid ista nox erat, quando Spiritus sanctus ueniens, et omnes qui in uno loco erant adimplens, dedit eis loqui omnium gentium linguis ? Numquid nox erat quando claudus ille ad uerbum Petri saluus effectus est, imo ad uerbum Domini habitantis in Petro ? Numquid nox erat quando transeuntibus discipulis egri cum lectulis ponebantur, ut uel umbra transeuntium tangerentur ? Dominus autem cum hic esset, neminem transiens umbra sua saluum fecit: sed ipse discipulis dixerat, Maiora horum facietis . Dixerat quidem Dominus, Maiora horum facietis: sed non se extollat caro et sanguis; audiat dicentem, Sine me nichil potestis facere .

6. Quid igitur? quid dicemus de nocte ista? Quando  erit, quando nemo poterit operari? Nox ista impiorum erit: nox ista eorum erit quibus in fine dicetur, Ite in ignem eternum, qui paratus est diabolo et angelis eius. Sed nox dicta est, non flamma, non ignis. Audi quia et nox est. De quodam seruo dicit, Ligate illi manus et pedes, et proiicite eum in tenebras exteriores . Operetur ergo homo dum uiuit, ne illa nocte preueniatur, ubi nemo possit operari. Modo est ut operetur fides per dilectionem: et si modo operamur, hic est dies, hic est Christus. Audi promittentem, et ne arbitreris absentem. Ipse dixit, Ecce ego uobiscum sum. Quamdiu? Non sit in nobis sollicitudo qui uiuimus: si fieri posset, de hac etiam uoce posteros qui futuri sunt, securissimos faceremus. Ecce, inquit, ego uobiscum sum usque in consummationem seculi . Dies iste qui circuitu solis huius impletur, paucas horas habet, dies presentie Christi usque in consummationem seculi extenditur. Post resurrectionem uero uiuorum et mortuorum, cum positis ad dexteram dixerit, uenite, benedicti Patris mei, percipite regnum, positis autem ad sinistram dixerit, Ite in ignem eternum, qui paratus est diabolo et angelis eius : ibi erit nox ubi nemo potest operari, sed recipere quod operatus est. Aliud est tempus operationis, aliud receptionis: reddet enim Dominus unicuique secundum opera sua . Cum uiuis, fac, si facturus es: erit enim tunc nox ualida, que inuoluat impios. Sed et modo omnis infidelis, quando moritur, illa nocte suscipitur: non est ut illic aliquid operetur. In illa nocte diues ardebat, et stillam aque de digito pauperis requirebat: dolebat, angebatur, fatebatur, nec ei subueniebatur; et conatus est benefacere. Ait enim Abrahe: Pater Abraham, mitte Lazarum ad fratres meos, ut dicat illis quid hic agatur, ne et ipsi ueniant in hunc locum tormentorum . O infelix! quando uiuebas, tunc erat tempus operandi; modo iam in nocte es, in qua nemo possit operari.

7. »Hec cum dixisset, exspuit in terram, et fecit lutum ex sputo, et liniuit lutum super oculos eius, et dixit ei: uade, et laua in natatoria Sile« . »Abiit ergo, et lauit, et uenit uidens.« Hec quia manifesta sunt, transeamus.

8. »Itaque uicini, et qui uidebant eum prius quia mendicus erat, dicebant: Nonne hic est qui sedebat, et mendicabat? Alii dicebant, Quia hic est: alii, Nequaquam, sed similis est eius.« Aperti oculi uultum mutauerant. »Ille dicebat, Quia ego sum.« uox grata, ne damnaretur ingrata. »Dicebant ergo ei: Quomodo aperti sunt oculi tui? Respondit: Ille homo qui dicitur iehsu, lutum fecit, et unxit oculos meos, et dixit mihi, uade ad natatoriam Sile, et laua. Et abii, et laui, et uidi.« Ecce annuntiator factus est gratie; ecce euangelizat, confitetur uidens. Cecus ille confitebatur, et cor impiorum frangebatur [1 1Kb] ; quia non habebant in corde, quod iam ille habebat in facie. Dixerunt ei: Ubi est ille qui tibi aperuit oculos? Ait: Nescio. In his uerbis animus ipsius adhuc inuncto similis  erat, nondum uidenti. Sic ponamus, fratres, tanquam illam inunctionem in animo habuerit. Predicat, et nescit quem predicat.

9. »Adducunt eum ad Phariseos, qui cecus fuerat. Erat autem sabbatum quando lutum fecit iehsu, et aperuit oculos eius. Iterum ergo interrogabant eum Pharisei quomodo uidisset. Ille autem dixit eis: Lutum posuit mihi super oculos, et laui, et uideo. Dicebant ergo ex Phariseis quidam.« Non omnes, sed quidam: iam enim inungebantur quidam. Quid ergo dicebant, nec uidentes, nec inuncti? Non est hic homo a Deo, qui sabbatum non custodit. Ipse potius custodiebat, qui sine peccato erat. Sabbatum enim spirituale [1 1Kb] hoc est, non habere peccatum. Denique, fratres, hoc admonet Deus, quando commendat sabbatum: Omne opus seruile non facietis . Hec sunt uerba Dei sabbatum commendantis: Omne opus seruile non facietis. Iam superiores lectiones interrogate, quid sit opus seruile ; et Dominum audite, Omnis qui facit peccatum, seruus est peccati . Sed isti nec uidentes, ut dixi, nec inuncti, sabbatum carnaliter obseruabant, spiritualiter uiolabant. Alii dicebant: Quomodo potest homo peccator hec signa facere? Ecce sunt inuncti. Et schisma erat in eis. Dies ille diuiserat inter lucem et tenebras. Dicunt ergo ceco iterum: Tu quid dicis de eo qui aperuit oculos tuos? Quid de illo sentis? quid existimas? quid iudicas? Querebant quemadmodum homini calumniarentur, ut de synagoga pelleretur, sed a Christo inueniretur. Sed ille constanter quod sentiebat expressit. Ait enim: Quia propheta est. Adhuc quidem inunctus in corde, nondum Dei Filium confitetur, nec mentitur tamen. Ipse enim Dominus de seipso ait: Non est propheta sine honore, nisi in patria sua .

10. »Non crediderunt ergo Iudei de illo quia cecus fuisset et uidisset, donec uocarent parentes eius qui uiderat:« id est, qui cecus fuerat, et uiderat. »Et interrogauerunt eos, dicentes: Hic est filius uester, quem uos dicitis quia cecus natus est? quomodo ergo nunc uidet? Responderunt eis parentes eius, et dixerunt: Scimus quia hic est filius noster, et quia cecus natus est: quomodo autem nunc uideat nescimus; aut quis eius aperuit oculos, nos nescimus. Et dixerunt: Ipsum interrogate, etatem habet, ipse de se loquatur.« Filius quidem noster est, sed iuste cogeremur loqui pro infante, quia ipse pro se loqui non posset: olim loquitur, modo uidet; cecum a natiuitate nouimus, loquentem olim scimus, uidentem modo uidemus: ipsum interrogate, ut instruamini; quid nobis calumniamini? Hec dixerunt parentes eius, quia timebant Iudeos. Iam enim conspirauerant Iudei, ut si quis eum confiteretur Christum, extra synagogam fieret. Iam non erat malum fieri extra synagogam. Illi expellebant, sed Christus excipiebat. Propterea parentes eius dixerunt, Quia etatem habet, ipsum interrogate.

11. uocauerunt ergo rursum hominem qui fuerat cecus, et dixerunt ei: Da gloriam Deo. Quid est, Da gloriam  Deo? Nega quod accepisti. Hoc plane non est gloriam Deo dare, sed Deum potius blasphemare Da, inquiunt, gloriam Deo. Nos scimus quia hic homo peccator est. Dixit ergo ille: Si peccator est, nescio; unum scio, quia cecus cum essem, modo uideo. Dixerunt ergo illi: Quid fecit tibi? quomodo aperuit tibi oculos? Et ille iam stomachans aduersus duritiam Iudeorum, et ex ceco uidens, non ferens cecos, respondit eis: Dixi iam uobis, et audistis; quid iterum uultis audire? Numquid et uos uultis discipuli eius fieri? Quid est, Numquid et uos, nisi, quia ego iam sum? Numquid et uos uultis? Iam uideo, sed non inuideo.

12. Maledixerunt ei, et dixerunt: Tu discipulus eius sis. Tale maledictum super nos, et super filios nostros. Maledictum enim est, si cor discutias, non si uerba perpendas. Nos autem Moysi discipuli sumus: nos scimus quia Moysi locutus est Deus, istum autem nescimus unde sit. Utinam sciretis quia Moysi locutus est Deus; sciretis quia per Moysen predicatus est Deus. Habetis enim Dominum dicentem, Si crederetis Moysi, crederetis et mihi; de me enim ille scripsit . Itane sequimini seruum, et dorsum ponitis contra Dominum? Sed nec seruum sequimini; nam per illum ad Dominum duceremini.

13. Respondit ille homo, et dixit eis: In hoc mirabile est, quia uos nescitis unde sit, et aperuit oculos meos. Scimus autem quia peccatores Deus non audit; sed si quis Dei cultor est, et uoluntatem eius facit, hunc exaudit. Adhuc inunctus loquitur. Nam et peccatores exaudit Deus. Si enim peccatores Deus non exaudiret, frustra ille Publicanus oculos in terram demittens et pectus suum percutiens diceret, Domine, propitius esto mihi peccatori. Et ista confessio meruit iustificationem, quomodo iste cecus illuminationem. A seculo non est auditum quia aperuit quis oculos ceci nati. Nisi esset hic a Deo, non poterat facere quidquam. Libere, constanter, ueraciter. Hec enim que facta sunt a Domino, a quo fierent nisi a Deo? Aut quando a discipulis talia fierent, nisi in eis Dominus habitaret?

14. Responderunt, et dixerunt ei: In peccatis natus es totus. Totus quid est? Cum oculis clausis. Sed qui aperuit oculos, saluat et totum: ipse dabit ad dexteram resurrectionem, qui in facie dedit illuminationem [1 1Kb] . In peccatis totus natus es, et tu doces nos? Et eiecerunt eum foras. Ipsi illum magistrum fecerunt, ipsi ut discerent toties interrogauerunt, et ingrati docentem proiecerunt.

15. Sed quod dixi iam dudum, fratres, illi pellunt, excipit Dominus: magis enim quia expulsus est, christianus factus est. Audiuit iehsu quia eiecerunt eum foras, et cum inuenisset eum dixit ei: Tu credis in Filium Dei? Modo lauat faciem cordis. Respondit ille, et ait, quasi adhuc inunctus, Quis est, Domine, ut credam in eum? Et dixit ei iehsu: Et uidisti eum, et qui loquitur tecum, ipse est. Missus est ille, iste lauans faciem in Sile, quod interpretatur Missus. Denique iam facie lota cordis et mundata conscientia, agnoscens eum non filium hominis tantum, quod ante crediderat, sed iam  Filium Dei qui carnem susceperat, ait: Credo, Domine. Parum est, Credo; uis uidere qualem credat? Procidens adorauit eum.

16. Et dixit ei iehsu. Modo dies ille est, inter lucem et tenebras discernens. In iudicium ego in hunc mundum ueni, ut qui non uident, uideant; et qui uident, ceci fiant. Quid est hoc, Domine? Magnam questionem fessis intulisti: sed erige uires nostras, ut possimus intelligere quod dixisti. uenisti ut qui non uident, uideant: recte, quia lumen es; recte, quia dies es; recte, quia de tenebris liberas: hoc omnis anima accipit, omnis intelligit. Quid est hoc quod sequitur, Et qui uident, ceci fiant? Ergone quia uenisti, ceci fient qui uidebant? Audi quid sequitur, et fortassis intelliges.

17. Commoti sunt ergo uerbis istis quidam ex Phariseis, et dixerunt ei: Numquid et nos ceci sumus? Audi iam quid est quod mouebat, Et qui uident, ceci fiant. Dixit eis iehsu: Si ceci essetis, non haberetis peccatum. Cum sit cecitas ipsa peccatum. Si ceci essetis, id est, si uos cecos aduerteretis, si uos cecos diceretis, et ad medicum curreretis; si ergo ita ceci essetis, non haberetis peccatum: quia ueni ego auferre peccatum. Nunc uero dicitis, Quia uidemus: peccatum uestrum manet. Quare? Quia dicendo, uidemus, medicum non queritis, in cecitate uestra remanetis. Hoc est ergo quod paulo ante non intellexeramus quod ait, Ego ueni, ut qui non uident, uideant: quid est, ut qui non uident, uideant? Qui se non uidere confitentur, et medicum querunt, ut uideant. Et qui uident, ceci fiant: quid est, qui uident, ceci fiant? Qui se patant uidere, et medicum non querunt, in sua cecitate permaneant. Ergo istam discretionem uocauit iudicium, cum ait, In iudicium ueni in hunc mundum, quo discernit causam credentium et confitentium a superbis, se uidere putantibus, et ideo grauius excecatis; tanquam dixerit ei peccator confitens et medicum querens, Iudica me, Deus, et discerne causam meam de gente non sancta : illorum scilicet qui dicunt, uidemus, et eorum peccatum manet. Non autem illud iudicium iam intulit mundo, quo de uiuis et mortuis in fine seculi iudicabit. Secundum hoc enim dixerat, Ego non iudico quemquam : quoniam prius uenit, non ut iudicet mundum, sed ut saluetur mundus per ipsum .



TRACTATUS XLu. Ab eo quod scriptum est, Amen, amen dico uobis; qui non intrat per ostium in ouile ouium, sed ascendit aliunde, ille fur est et latro; usque ad id, Ego ueni ut uitam habeant, et abundantius habeant. Cap. X, u\. 1-10.

1. De illuminato illo qui natus est cecus, sermo ad Iudeos Domini exortus est. Huic itaque lectioni hodiernam esse contextam, scire debuit et commoneri Charitas uestra. Cum enim Dominus dixisset, In iudicium ego ueni in hunc mundum, ut qui non uident, uideant; et qui uident, ceci fiant; quod eo tempore, quando lectum est, ut potuimus exposuimus: quidam  ex Phariseis dixerunt, Numquid et nos ceci sumus? Quibus respondit: Si ceci essetis, non haberetis peccatum; nunc autem dicitis, Quia uidemus: peccatum uestrum manet . His uerbis subiunxit ea que hodie cum recitarentur, audiuimus.

2. Amen, amen dico uobis, qui non intrat per ostium in ouile ouium, sed ascendit aliunde, ille fur est et latro. Dixerunt enim se cecos non esse: uidere autem tunc possent, si oues Christi essent. Unde sibi usurpabant lumen qui furebant contra diem? Propter illorum ergo uanam et superbam et insanabilem arrogantiam Dominus iehsu ista contexuit: in quibus salubriter nos, si aduertamus, admonuit. Multi enim sunt qui secundum quamdam uite huius consuetudinem dicuntur boni homines, boni uiri, bone femine, innocentes, et quasi obseruantes ea que in lege precepta sunt; deferentes honorem parentibus suis, non mechantes, non homicidium perpetrantes, non furtum facientes, non falsum testimonium aduersus quemquam perhibentes, et cetera que lege mandata sunt uelut obseruantes, christiani non sunt: et plerumque se iactant quomodo isti, Numquid et nos ceci sumus? Quia uero ista omnia que faciunt, et nesciunt ad quem finem referant, inaniter faciunt, Dominus de grege suo, et de ostio quo intratur ad ouile, similitudinem proposuit in hodierna lectione. Dicant ergo Pagani: Bene uiuimus. Si per ostium non intrant, quid prodest eis unde gloriantur? Ad hoc enim debet unicuique prodesse bene uiuere, ut detur illi semper uiuere: nam cui non datur semper uiuere, quid prodest bene uiuere? Quia nec bene uiuere dicendi sunt, qui finem bene uiuendi uel cecitate nesciunt, uel inflatione contemnunt. Non est autem cuiquam spes uera et certa semper uiuendi, nisi agnoscat uitam, quod est Christus; et per ianuam intret in ouile.

3. Querunt ergo plerumque tales homines etiam persuadere hominibus ut bene uiuant, et christiani non sint. Per aliam partem uolunt ascendere, rapere et occidere; non ut pastor, conseruare atque saluare. Fuerunt ergo quidam philosophi, de uirtutibus et uitiis subtilia multa tractantes, diuidentes, definientes, ratiocinationes acutissimas concludentes, libros implentes, suam sapientiam buccis crepantibus uentilantes; qui etiam dicere auderent hominibus, Nos sequimini, sectam nostram tenete, si uultis beate uiuere. Sed non intrarant per ostium: perdere uolebant, mactare et occidere.

4. Quid de istis dicam? Ecce ipsi Pharisei legebant, et in eo quod legebant, Christum sonabant, uenturum sperabant, et presentem non agnoscebant: iactabant se etiam ipsi inter uidentes, hoc est inter sapientes, et negabant Christum, et non intrabant per ostium. Ergo et ipsi, si quos forte seducerent, mactandos et occidendos, non liberandos seducerent. Et hos dimittamus: uideamus illos si forte ipsi intrant per ostium, qui ipsius Christi nomine gloriantur.

5. Innumerabiles enim sunt, qui se uidentes non solum iactant, sed a Christo illuminatos uideri uolunt:  sunt autem heretici. Forte ipsi per ianuam intrauerunt? Absit. Sabellius dicit, Qui Filius est, ipse est Pater: sed si Filius, non est Pater. Non intrat per ostium, qui Filium dicit Patrem. Arius dicit: Aliud est Pater, aliud est Filius. Recte diceret, si diceret Alius; non, aliud. Quando enim dicit, Aliud, ei contradicit a quo audit, Ego et Pater unum sumus . Nec ipse ergo per ostium intrat: predicat enim Christum qualem sibi fingit, non qualem ueritas dicit. Nomen habes, rem non habes. Alicuius rei nomen est Christus: tene ipsam rem, si uis prodesse tibi nomen. Alius nescio unde, sicut Photinus: Christus homo est, inquit; Deus non est. Nec ipse intrat per ostium, quia Christus et homo et Deus est. Et quid opus est multa percurrere, et multa uana heresum enumerare? Hoc tenete, ouile Christi esse catholicam Ecclesiam. Quicumque uult intrare ad ouile, per ostium intret, Christum uerum predicet. Non solum Christum uerum predicet, sed Christi gloriam querat, non suam: nam multi querendo gloriam suam, oues Christi sparserunt potius quam congregauerunt. Humilis est enim ianua Christus Dominus: qui intrat per hanc ianuam, oportet humiliet se, ut sano capite possit intrare. Qui autem se non humiliat, sed extollit, per maceriam uult ascendere: qui autem per maceriam ascendit, ideo exaltatur ut cadat.

6. Tecte tamen adhuc loquitur Dominus iehsu, nondum intelligitur: nominat ostium, nominat ouile, nominat oues; commendat hec omnia, sed nondum exponit. Legamus ergo, quia uenturus est ad ea uerba in quibus nobis aliqua que dixit dignetur exponere: ex quorum expositione dabit nobis fortasse etiam illa que non exposuit, intelligere. Pascit enim manifestis, exercet obscuris. Qui non intrat per ostium in ouile ouium, sed ascendit aliunde. ue misero, quia casurus est! Sit ergo humilis, per ostium intret: plano pede ueniat, et non offendet. Ille, inquit, fur est et latro. Oues suas uult dicere oues alienas: ad hoc suas, id est, furto ablatas, non ut saluet, sed ut occidat. Ergo fur est, quia quod alienum est, suum dicit: latro, quia et quod est furatus, occidit. Qui autem intrat per ostium, pastor est ouium: huic ostiarius aperit. De ostiario isto tunc queramus, quando ab ipso Domino audierimus quod sit ostium, et qui sit pastor. Et oues uocem eius audiunt, et proprias oues uocat nominatim. Habet enim nomina earum scripta in libro uite. Proprias oues uocat nominatim. Hinc dicit Apostolus: Nouit Dominus qui sunt eius . Et educit eas. Et cum proprias oues emiserit, ante eas uadit: et oues illum sequuntur, quia sciunt uocem eius. Alienum autem non sequuntur, sed fugiunt ab eo; quia non nouerunt uocem alienorum. Tecta sunt hec, plena questionibus, grauida sacramentis. Sequamur ergo et audiamus magistrum ex his obscuris aliquid aperientem; et per id quod aperit, nos forte intrare facientem.

7. Hoc prouerbium dixit illis iehsu; illi autem non cognouerunt quid loqueretur eis. Forte nec nos. Quid ergo interest inter illos et nos, antequam ista uerba agnoscamus et nos? Quia nos pulsamus ut aperiatur  nobis; illi autem Christum negando nolebant intrare seruandi, sed foris remanere perdendi. Quod ergo nos audimus hec pie, quod antequam illa intelligamus, credimus uera esse atque diuina, magna ab istis diuersitate distamus. Cum enim duo audiunt uerba Euangelii, unus impius, alter pius, et alia sunt ut forte ambo non intelligant, unus dicit, Nihil dixit; alius dicit, uerum dixit, et bonum est quod dixit, sed nos non intelligimus: iste quia credit iam pulsat, et dignus est cui aperiatur, si pulsare persistat; ille uero adhuc audit, Nisi credideritis, non intelligetis . Quare ista commendo? Quia etiam cum uerba hec obscura, sicut possum, exposuero, aut quia ualde sunt abdita, uel ego eorum non apprehendero intelligentiam, uel explicandi quod intelligo non habuero facultatem, uel tam fuerit quisque tardus, ut etiam exponentem non sequatur; non de se desperet: maneat in fide, ambulet in uia, audiat Apostolum dicentem, Et si quid aliter sapitis, hoc quoque uobis Deus reuelabit: uerumtamen in quod peruenimus, in eo ambulemus .

8. Incipiamus ergo audire exponentem, quem audiuimus proponentem. Dixit ergo iterum eis iehsu: Amen, amen dico uobis, quia ego sum ostium ouium. Ecce ipsum ostium quod clausum posuerat, aperuit. Ipse est ostium. Agnouimus, intremus, aut nos intrasse gaudeamus. Omnes quotquot uenerunt, fures sunt et latrones. Quid est hoc, Domine, Omnes quotquot uenerunt? Quid enim? tu non uenisti? Sed intellige: Omnes quotquot uenerunt dixi, utique preter me. Recolamus ergo. Ante aduentum ipsius uenerunt Prophete; numquid fures et latrones fuerunt? Absit. Non preter illum uenerunt, quia cum illo uenerunt. uenturus precones mittebat, sed eorum corda quos miserat, possidebat. uultis nosse quia cum illo uenerunt, qui est ipse semper? Carnem quippe accepit ex tempore. Quid est ergo semper? In principio erat uerbum . Cum illo ergo uenerunt, qui cum uerbo Dei uenerunt. Ego sum, inquit, uia et ueritas et uita . Si ipse est ueritas, cum illo uenerunt qui ueraces fuerunt. Quotquot ergo preter illum, fures et latrones; id est, ad furandum et occidendum.

9. Sed non audierunt eos oues. Maior hec questio est, non audierunt eos oues. Ante aduentum Domini nostri Iesu Christi, quo humilis uenit in carne, precesserunt iusti, sic in eum credentes uenturum, quomodo nos credimus in eum qui uenit. Tempora uariata sunt, non fides. Quia et ipsa uerba pro tempore uariantur, cum uarie declinantur: alium sonum habet, uenturus est; alium sonum habet, uenit: mutatus est sonus, uenturus est, et uenit: eadem tamen fides utrosque coniungit, et eos qui uenturum esse, et eos qui eum uenisse crediderunt. Diuersis quidem temporibus, sed utrosque per unum fidei ostium, hoc est per Christum, uidemus ingressos. Nos credimus Dominum Iesum Christum natum ex uirgine, uenisse in carne, passum esse, resurrexisse, in celum ascendisse: totum hoc, sicut uerba auditis preteriti temporis, impletum esse iam credimus. In eius sunt fidei societate  nobiscum et illi patres, qui crediderunt de uirgine nasciturum, passurum, resurrecturum, in celum ascensurum: illos enim ostendit Apostolus ubi ait, Habentes autem eumdem spiritum fidei, sicut scriptum est, Credidi, propter quod locutus sum; et nos credimus, propter quod et loquimur . Propheta dixit, Credidi, propter quod locutus sum : Apostolus dicit, Et nos credimus, propter quod et loquimur. Ut scias autem quod una sit fides, audi dicentem, Habentes eumdem spiritum fidei, et nos credimus. Sic et alio loco, Nolo enim uos ignorare, fratres, quia patres nostri omnes sub nube fuerunt, et omnes per mare transierunt, et omnes in Moysen baptizati sunt, in nube et in mari, et omnes eamdem escam spiritualem manducauerunt, et omnes eumdem potum spiritualem biberunt. Mare Rubrum significat Baptismum; Moyses ductor per mare Rubrum significat Christum; populus transiens significat fideles; mors Aegyptiorum significat abolitionem peccatorum. In signis diuersis eadem fides: sic in signis diuersis, quomodo in uerbis diuersis; quia uerba sonos mutant per tempora, et utique nichil aliud sunt uerba quam signa. Significando enim uerba sunt: tolle significationem uerbo, strepitus inanis est. Significata ergo sunt omnia. Numquid non eadem credebant, per quos hec signa ministrabantur, per quos eadem que credimus, prophetata prenuntiabantur? Utique credebant: sed illi uentura esse, nos autem uenisse. Ideo et sic ait, Eumdem potum spiritualem biberunt. Spiritualem eumdem, nam corporalem non eumdem. Quid enim illi bibebant? Bibebant enim de spirituali sequente petra: petra autem erat Christus . uidete ergo, fide manente, signa uariata. Ibi petra Christus, nobis Christus quod in altari Dei ponitur. Et illi pro magno sacramento eiusdem Christi biberunt aquam profluentem de petra; nos quid bibamus norunt fideles. Si speciem uisibilem intendas, aliud est: si intelligibilem significationem, eumdem potum spiritualem biberunt. Quotquot ergo illo tempore crediderunt uel Abrahe, uel Isaac, uel Iacob, uel Moysi, uel aliis Patriarchis, aliisque Prophetis Christum prenuntiantibus, oues erant, et Christum audierunt: non alienam uocem, sed ipsius audierunt. Iudex fuerat in precone. Quia et quando iudex loquitur per preconem, exceptor non facit, Preco dixit; sed, Iudex dixit. Alii sunt ergo quos non audierunt oues, in quibus non erat uox Christi, errantes, falsa dicentes, inania garrientes, uana fingentes, miseros seducentes.

10. Quid est ergo quod dixi, Maior hec est questio? Quid habet obscurum et ad intelligendum difficile? Audite, obsecro. Ecce Dominus ipse iehsu Christus uenit, predicauit: utique multo magis uox pastoris erat, expressa ipso ore pastoris. Si enim per Prophetas uox pastoris erat, quanto magis uocem pastoris proferebat lingua ipsa pastoris? Non omnes audierunt. Sed quid putamus? qui audierunt, oues erant? Ecce audiuit Iudas, et lupus erat: sequebatur, sed pelle ouina tectus pastori insidiabatur. Aliqui uero eorum qui Christum crucifixerunt, non audiebant, et oues  erant: ipsos enim uidebat in turba, quando dicebat, Cum exaltaueritis Filium hominis, tunc cognoscetis quia ego sum . Quomodo enim ista soluitur questio? Audiunt non oues, et non audiunt oues; sequuntur uocem pastoris quidam lupi, et ei quedam contradicunt oues; postremo pastorem occidunt oues. Soluitur questio: respondet enim aliquis, et dicit, Sed quando non audiebant, oues nondum erant, tunc lupi erant; uox audita eos mutauit, et ex lupis oues fecit: quando ergo facte sunt oues, audierunt, et pastorem inuenerunt, pastoremque secute sunt; pastoris promissa sperauerunt, quia iussa fecerunt.

11. Soluta est utcumque ista questio, et cuiquam forte sufficiat. Me autem adhuc mouet, et quid me moueat communico uobiscum, ut quodammodo querens uobiscum, reuelante illo uobiscum merear inuenire. Quid ergo me moueat, accipite. Per Ezechielem prophetam Dominus obiurgat pastores, et dicit inter cetera de ouibus, Errantem ouem non reuocastis . Et errantem dicit, et ouem appellat. Si quando errabat ouis erat, cuius uocem ut erraret audiebat? Procul dubio enim non erraret, si uocem pastoris audiret: sed ideo errauit, quia uocem audiuit alieni; uocem furis et latronis audiuit. Certe latronum uocem non audiunt oues: Qui uenerunt, inquit, et intelligimus, Preter me; id est, Qui uenerunt preter me, fures sunt et latrones, et non audierunt eos oues. Domine, si non audierunt eos oues, quomodo errant oues? Si oues non audiunt nisi te; tu autem ueritas es: quisquis ueritatem audit, non utique errat. Illi autem errant, et oues appellantur. Nam si in errore ipso oues non appellarentur, non diceretur per Ezechielem, Errantem ouem non reuocastis. Quomodo et errat, et ouis est? uocem alieni audiuit? Certe non audierunt eos oues. Deinde modo multi colliguntur ad ouile Christi, et ex hereticis fiunt catholici; a furibus tolluntur, pastori redduntur: et aliquando murmurant, tedium patiuntur ad reuocantem, et non intelligunt iugulantem; uerumtamen etiam cum renitentes uenerint que oues sunt, agnoscunt uocem pastoris, et se uenisse letantur, et errasse erubescunt. Quando ergo in illo errore tanquam in ueritate gloriabantur, et utique non audiebant uocem pastoris, et alienum ideo sequebantur, oues erant an non erant? Si oues erant, quomodo alienos oues non audiunt? si oues non erant, quare obiurgantur illi quibus dicitur, Errantem ouem non reuocastis? In ipsis etiam iam factis catholicis Christianis, bone spei fidelibus, aliquando mala contingunt; seducuntur in errorem, et post errorem reuocantur: quando seducti sunt in errorem, et rebaptizati sunt, aut post ouilis dominici societatem rursus in errorem pristinum reuoluti sunt, oues erant an non erant? Utique catholici erant. Si catholici fideles erant, oues erant. Si oues erant, quomodo uocem alieni audire potuerunt, cum Dominus dicat, non audierunt eos oues?

12. Audistis, fratres, altitudinem questionis. Dico ergo: Nouit Dominus qui sunt eius . Nouit prescitos, nouit predestinatos: de illo quippe dicitur,  »Quos autem presciuit, et predestinauit conformes fieri imaginis Filii sui, ut sit ipse primogenitus in multis fratribus. Quos autem predestinauit, ipsos et uocauit; et quos uocauit, ipsos et iustificauit; quos autem iustificauit, ipsos et glorificauit. Si Deus pro nobis, quis contra nos? Adde adhuc: Qui proprio Filio suo non pepercit, sed pro nobis omnibus tradidit eum, quomodo non et cum illo omnia nobis donauit?« Sed quibus nobis? Prescitis, predestinatis, iustificatis, glorificatis: de quibus sequitur, Quis accusabit aduersus electos Dei ? Nouit ergo Dominus qui sunt eius; ipse sunt oues. Aliquando se ipse nesciunt, sed pastor nouit eas, secundum istam predestinationem, secundum istam Dei prescientiam, secundum electionem ouium, ante constitutionem mundi: nam et hoc dicit Apostolus, Sicut elegit nos in ipso ante constitutionem mundi . Secundum istam ergo prescientiam Dei et predestinationem, quam multe oues foris, quam multi lupi intus; et quam multe oues intus, et quam multi lupi foris! Quid est quod dixi, quam multe oues foris? Quam multi modo luxuriantur, casti futuri; quam multi blasphemant Christum, credituri in Christum; quam multi se inebriant, futuri sobrii; quam multi rapiunt res alienas, donaturi suas! uerumtamen modo uocem alienam audiunt, alienos sequuntur. Item quam multi intus laudant, blasphematuri; casti sunt, fornicaturi; sobrii sunt, se uino postea sepulturi; stant, casuri! non sunt oues.  Et tamen ipsi quamdiu recte sapiunt, Christi uocem audiunt. Ecce audiunt ipsi, non audiunt illi: et tamen secundum predestinationem non oues isti, oues illi.

13. Adhuc manet questio, que mihi interim nunc uidetur ita posse dissolui. Est aliqua uox, est, inquam, uox aliqua pastoris, in qua oues non audiunt alienos, in qua non oues non audiunt Christum. Que est ista uox! Qui perseuerauerit usque in finem, hic saluus erit . Hanc uocem non negligit proprius, non audit alienus: nam et ille hoc ei predicat, ut perseueret apud ipsum usque in finem, sed non apud eum perseuerando non audit hanc uocem. uenit ad Christum, audiuit alia et alia uerba, illa et illa, omnia uera, sana omnia: inter que omnia est et illa uox, Qui perseuerauerit usque in finem, hic saluus erit. Istam qui audierit, ouis est. Sed audiebat illam nescio quis, et desipuit, refriguit, audiuit alienam: si predestinatus est, ad tempus errauit, in eternum non periit; redit ut audiat quod neglexit, faciat quod audiuit. Si enim de his est qui predestinati sunt, et errorem ipsius Deus presciuit, et conuersionem futuram; si aberrauit, redit ut audiat illam uocem pastoris, et sequatur dicentem, Qui perseuerauerit usque in finem, hic saluus erit. Bona uox, fratres, uera, pastoralis, ipsa est uox salutis in tabernaculis iustorum . Nam facile est audire Christum, facile est laudare Euangelium, facile acclamare disputatori: perseuerare usque in finem, hoc est ouium uocem pastoris  audientium. Tentatio accidit, perseuera usque in finem: quia tentatio non perseuerat usque in finem [1 1Kb] . Usque in quem finem perseuerabis? Quousque finias uiam. Quamdiu enim non audis Christum, aduersarius tuus est in ista uia, hoc est in ista mortali uita. Sed quid dicit? Concorda cum aduersario tuo cito, dum es cum eo in uia . Audisti, credidisti, concordasti. Si aduersabaris, concorda. Si tibi prestitum est concordare, noli ulterius litigare. Quando enim finiatur uia nescis, sed tamen scit ille. Si ouis es, et si perseueraueris usque in finem, saluus eris: ac per hoc istam uocem non contemnunt sui, non audiunt alieni. Ut potui, ut ipse donauit, profundam multum questionem aut exposui uobis, aut tractaui uobiscum. Si qui minus intellexerunt, maneat pietas, et reuelabitur ueritas: qui autem intellexerunt, non se extollant quasi celeriores super tardiores, ne extollendo se exorbitent, et facilius perueniant tardiores. Omnes autem perducat cui dicimus: Deduc me, Domine, in uia tua, et ambulabo in ueritate tua .

14. Per hoc ergo quod exposuit Dominus, quia ipse est ostium, intremus ad ea que proposuit, nec exposuit. Et pastor quidem quisnam sit, quamuis non dixerit in ista lectione que hodie recitata est, tamen in ea que sequitur apertissime dicit: Ego sum pastor bonus. Quod etsi non diceret, quem alium preter ipsum intelligere deberemus in eis uerbis, ubi ait: »Qui intrat per ostium, pastor est ouium. Huic ostiarius aperit: et oues uocem eius audiunt; et proprias oues uocat nominatim, et educit eas. Et cum proprias oues emiserit, ante eas uadit: et oues eum sequuntur, quia sciunt uocem eius?« Quis enim alius oues proprias uocat nominatim, et educit eas hinc ad uitam eternam, nisi qui nouit nomina predestinatorum? Unde ait discipulis suis, Gaudete quia nomina uestra scripta sunt in celo : hinc enim uocat eas nominatim. Et quis alius eas emittit, nisi qui earum peccata dimittit, ut eum sequi duris liberate uinculis possint! Et quis eas precessit quo eum sequantur, nisi qui surgens a mortuis iam non moritur, et mors ei ultra non dominabitur : et cum hic conspicuus esset in carne ait, »Pater, quos dedisti mihi, uolo ut ubi ego sum, et ipsi sint mecum« ? Unde illud est quod ait: »Ego sum ostium: per me si quis introierit, saluabitur; et ingredietur, et egredietur; et pascua inueniet.« In hoc euidenter ostendit, non solum pastorem, sed etiam oues intrare per ostium.

15. Sed quid est, ingredietur, et egredietur, et pascua inueniet! Ingredi quippe in Ecclesiam per ostium Christum, ualde bonum est: exire autem de Ecclesia, sicut ait iste ipse Ioannes euangelista in Epistola sua, Ex nobis exierunt, sed non erant ex nobis ; non est utique bonum. Talis ergo egressus non posset a bono pastore laudari; ut diceret, et ingredietur, et egredietur, et pascua inueniet. Est ergo aliquis non solum ingressus, uerum etiam egressus bonus per ostium bonum, quod est Christus. Sed quis est iste laudabilis  et beatus egressus! Possem quidem dicere ingredi nos, quando interius aliquid cogitamus; egredi autem, quando exterius aliquid operamur: et quoniam, sicut dicit Apostolus, per fidem habitat Christus in cordibus nostris , ingredi per Christum esse secundum ipsam fidem cogitare; egredi autem per Christum, secundum ipsam fidem etiam foris, id est, coram hominibus operari. Unde et in Psalmo legitur, Exiet homo ad opus suum : et ipse Dominus dicit, Luceant opera uestra coram hominibus . Sed plus me delectat quod ipsa ueritas tanquam pastor bonus, et ideo bonus doctor, quodammodo nos admonuit, quemadmodum intelligere debeamus quod ait, »ingredietur, et egredietur, et pascua inueniet;« cum secutus adiunxit, »Fur non uenit nisi ut furetur, et mactet, et perdat: ego ueni ut uitam habeant, et abundantius habeant.« uidetur enim mihi dixisse, Ut uitam habeant ingredientes, et abundantius habeant egredientes. Non autem potest quisque per ostium, id est per Christum, egredi ad uitam eternam, que erit in specie, nisi per ipsum ostium, hoc est per eumdem Christum in Ecclesiam eius, quod est ouile eius, intrauerit ad uitam temporalem, que est in fide. Ideo ait, Ego ueni, ut uitam habeant, hoc est fidem, que per dilectionem operatur ; per quam fidem in ouile ingrediuntur ut uiuant, quia iustus ex fide uiuit : et abundantius habeant, qui perseuerando usque in finem, per illud ostium, id est, per fidem Christi egrediuntur, quoniam ueri fideles moriuntur; et abundantius habebunt uitam, ueniendo quo pastor ille precessit, ubi nunquam deinde moriantur. Quamuis ergo et hic in ipso ouili non desunt pascua, quoniam ad utrumque possumus intelligere quod dictum est, et pascua inueniet, id est, et ad ingressum et ad egressum: tamen tunc uera pascua inuenient, ubi saturentur qui esuriunt et sitiunt iustitiam ; qualia pascua inuenit cui dictum est, Hodie mecum eris in paradiso . Quomodo autem ipse sit ostium, ipse pastor, ut per seipsum quodammodo etiam ipse ingredi et egredi intelligatur, et quisnam sit ostiarius, longum est hodie querere, et disserendo sicut ipse donauerit explicare.



TRACTATUS XLuI. Ab eo quod scriptum est, Ego sum pastor bonus, etc., usque ad id, Mercenarius autem fugit, quia mercenarius est, et non pertinet ad eum de ouibus. Cap. X, u\. 11-13.

1. Loquens Dominus iehsu ouibus suis, et presentibus, et futuris que tunc aderant; quia erant ubi iam oues eius erant, que future erant eius oues [1 1Kb] : item presentibus et futuris, et illis et nobis, et quotquot etiam post nos fuerint oues eius, quis ad eas missus esset, ostendit. Omnes ergo audiunt uocem pastoris sui dicentis, Ego sum pastor bonus. Non adderet, bonus, nisi essent pastores mall. Sed pastores mali, ipsi sunt fures et latrones: aut certe, ut multum, mercenarii. Omnes enim hic personas quas posuit,  requirere, distinguere, nosse debemus. Aperuit enim iam duas res Dominus, quas quodammodo clausas proposuerat: iam scimus quia ostium ipse est, scimus quia pastor ipse est. Fures et latrones qui sint, in hesterna lectione patefactum est; hodie autem audiuimus mercenarium, audiuimus et lupum: heri nominatus est et ostiarius. In bonis ergo ostium est, ostiarius, pastor et oues: in malis fures et latrones, mercenarii, lupus.

2. Ostium Dominum Christum accipimus, pastorem ipsum: ostiarium quem? Hec enim duo ipse exposuit; ostiarium nobis reliquit querendum. Et quid ait de ostiario? Huic, inquit, ostiarius aperit. Cui aperit? Pastori. Quid aperit pastori? Ostium. Et quis est ipsum ostium? Ipse pastor. Numquid, si Dominus Christus non exposuisset, non ipse dixisset, Ego sum pastor, et, Ego sum ostium , auderet quisquam nostrum dicere quod ipse Christus sit et pastor et ostium? Si enim diceret, Ego sum pastor, et non diceret, Ego sum ostium; quesituri eramus quid esset ostium, et forte aliud putantes ante ostium remansuri. Gratia illius et misericordia nobis exposuit pastorem, seipsum dixit; exposuit ostium, seipsum dixit: ostiarium querendum nobis reliquit. Quem nos dicturi sumus ostiarium? Quemlibet inuenerimus, cauendum est ne maior existimetur quam ipsum ostium; quia ostiarius in domibus hominum maior est ostio. Ostiarius enim ostio, non ostium preponitur ostiario; quia ostiarius ostium, non ostium custodit ostiarium. Non audeo dicere aliquem ostio maiorem; audiui enim iam quid sit ostium: non me latet, non sum dimissus coniecture mee, non mihi humana est relaxata suspicio; Deus dixit, ueritas dixit, mutari non potest quod immutabilis dixit.

3. Dicam ergo in huius profunditate questionis quid mihi uideatur: eligat unusquisque quod placet; pie tamen sentiat, sicut scriptum est, Sentite de Domino in bonitate, et in simplicitate cordis querite illum . Ostiarium forte ipsum Dominum debemus accipere. Multo sunt enim inter se diuersa in rebus humanis pastor et ostium, quam ostiarius et ostium; et tamen Dominus et pastorem se dixit, et ostium. Cur ergo non intelligamus ipsum et ostiarium? Si enim consideremus proprietates, Dominus Christus nec pastor est, sicut consueuimus nosse et uidere pastores; nec ostium est, non enim eum faber fecit: si autem secundum aliquam similitudinem, et ostium et pastor est; audeo dicere, et ouis est: ouis nempe sub pastore est, tamen ille et pastor est et ouis. Ubi est pastor? Ecce hic habes, lege Euangelium: Ego sum pastor bonus. Ubi est ouis? Interroga propnetam: Sicut ouis ad immolandum ductus est . Interroga amicum sponsi: Ecce agnus Dei, ecce qui tollit peccatum mundi . Adhuc aliquid secundum istas similitudines mirabilius sum dicturus. Et agnus enim et ouis et pastor inter se amica sunt; contra leones autem a pastoribus oues custodiri solent: et tamen de Christo, cum sit ouis et pastor, legimus dictum, uicit leo de tribu Iuda ,  Hec omnia, fratres, secundum similitudines accipite, non secundum proprietates. Solemus uidere pastores sedere supra petram, et inde commissa sibi pecora custodire: utique melior pastor quam petra, super quam sedet pastor; et tamen Christus et pastor et petra. Totum hoc secundum similitudinem. Proprietatem autem si queras a me; In principio erat uerbum, et uerbum erat apud Deum, et Deus erat uerbum . Si queras a me proprietatem; Filius unicus de Patre in eternum ab eterno genitus, equalis gignenti, per quem facta sunt omnia, cum Patre incommutabilis, et accepta forma hominis non mutatus, ex incarnatione homo, filius hominis et Filius Dei. Hoc totum quod dixi, non similitudo, sed res est.

4. Non ergo pigeat nos, fratres, secundum quasdam similitudines ipsum accipere ostium, ipsum ostiarium. Quid est enim ostium? Qua intramus. Quis est ostiarius? Qui aperit. Quis ergo se aperit, nisi qui seipsum exponit? Ecce Dominus dixerat ostium, non intellexeramus; quando non intelleximus, clausum erat: qui aperuit, ipse est ostiarius. Nulla est ergo necessitas aliquid aliud querere, nulla necessitas: sed fortasse est uoluntas. Si est uoluntas, noli exorbitare, noli a Trinitate discedere. Si personam aliam queris ostiarii, Spiritus sanctus occurrat: non enim dedignabitur ostiarius esse Spiritus sanctus, quando ipsum ostium esse dignatus est Filius. uide ostiarium forte Spiritum sanctum: ipse Dominus discipulis suis de Spiritu sancto dicit, Ipse uos docebit omnem ueritatem . Ostium quid est? Christus. Quid est Christus? ueritas. Quis aperit ostium, nisi qui docet omnem ueritatem?

5. De mercenario autem quid dicimus? Non in bonis hic commemoratus est. Pastor bonus, ait, animam suam dat pro ouibus. Mercenarius, et qui non est pastor, cuius non sunt oues proprie, uidet lupum uenientem, et dimittit oues, et fugit; et lupus rapit, et dispergit oues. Non hic bonam personam mercenarius gerit, et tamen in aliquo utilis est: nec mercenarius diceretur, nisi acciperet a conducente mercedem. Quis est ergo iste mercenarius, et culpabilis et necessarius? Hic uero, fratres, luceat nobis ipse Dominus, ut et mercenarios intelligamus, et mercenarii non simus. Quis est ergo mercenarius? Sunt in Ecclesia quidam prepositi, de quibus Paulus apostolus dicit: Sua querentes, non que Iesu Christi. Quid est, sua querentes? Non Christum gratis diligentes, non Deum propter Deum querentes; temporalia commoda consectantes, lucris inhiantes, honores ab hominibus appetentes. Hec quando amantur a preposito, et propter hec seruitur Deo; quisquis est talis, mercenarius est, inter filios se non computet. De talibus enim et Dominus dicit: Amen dico uobis, perceperunt mercedem suam . Audi de Timotheo sancto quid dicat apostolus Paulus: »Spero autem in Domino Iesu Timotheum cito mittere uobis, ut et ego bono animo sim, cum cognouero que circa uos sint: neminem enim habeo unanimem [1 1Kb] , qui germane de uobis sollicitus sit. Omnes enim sua querunt, non que  Iesu Christi« . Inter mercenarios pastor ingemuit: Quesiuit aliquem qui sinceriter diligeret gregem Christi, et circa se in eis qui cum illo eo tempore fuerant, non inuenit. Non enim in Ecclesia Christi tunc preter Paulum apostolum et Timotheum nemo erat qui germane de grege sollicitus esset: sed contigerat ut eo tempore quo Timotheum misit, circa se alium de filiis non haberet; sed soli mercenarii cum illo essent, sua querentes, non que Iesu Christi. Et tamen ipse germane de grege sollicitus, maluit filium mittere, et inter mercenarios remanere. Inuenimus et mercenarios, non eos discutit nisi Dominus; qui cor inspicit, ipse discutit: tamen aliquando intelliguntur a nobis. Non enim frustra dixit ipse Dominus etiam de lupis: Ex fructibus eorum cognoscetis eos . Multos interrogant tentationes, et tunc apparent cogitationes: multi autem latent. Habeat [1 1Kb] ouile Domini prepositos, et filios et mercenarios. Prepositi autem qui filii sunt, pastores sunt. Si pastores sunt, quomodo unus pastor, nisi quia sunt illi omnes unius membra pastoris, cuius sunt oues proprie? Nam et ipsi membra sunt ipsius unius ouis; quia sicut ouis ad immolandum ductus est.

6. Audite autem, quia et mercenarii necessarii sunt. Multi quippe in Ecclesia commoda terrena sectantes, Christum tamen predicant, et per eos uox Christi auditur: et sequuntur oues, non mercenarium, sed uocem pastoris per mercenarium. Audite mercenarios ab ipso Domino demonstratos: Scribe, inquit, et Pharisei cathedram Moysi sedent: que dicunt, facite; que autem faciunt, facere nolite . Quid aliud dixit, nisi, Per mercenarios uocem pastoris audite? Sedendo enim cathedram Moysi legem Dei docent: ergo per illos Deus docet. Sua uero illi si uelint docere, nolite audire, nolite facere. Certe enim tales sua querunt, non que Iesu Christi: nullus tamen mercenarius ausus est dicere populo Christi, Tua quere, non que Iesu Christi. Quod enim facit male, non predicat de cathedra Christi: inde ledit unde mala facit, non unde bona dicit. Botrum carpe, spinam caue. Bene, quia intellexistis; sed propter tardiores dicam hoc idem planius. Quomodo dixi, Botrum carpe, spinam caue; cum Dominus dicat, Numquid colligunt de spinis uuam, aut de tribulis ficum ? uerum est omnino; et tamen etiam uerum ego dixi, Botrum carpe, spinam caue. Quia botrus aliquando de radice uitis exortus, pendet in sepe, crescit palmes, inseritur spinis, et portat fructum spina non suum. Non enim spinam uitis attulit, sed spinis palmes incubuit. Noli interrogare nisi radices. Quere radicem spine, extra inuenis a uite quere originem uue, uitis hanc protulit ex radice. Cathedra ergo Moysi uitis erat: Phariseorum mores spine erant. Doctrina uera per malos, palmes in sepe, botrus inter spinas. Caute lege [2 1Kb] , ne dum queris fructum,  laceres manum: et cum audis bona dicentem, ne imiteris mala facientem. Que dicunt facite, legite uuas: que autem faciunt, facere nolite, cauete spinas. Etiam per mercenarios uocem pastoris audite, sed nolite esse mercenarii, cum sitis membra pastoris. Ipse autem Paulus sanctus apostolus, qui dixit, »Neminem habeo qui germane de uobis sollicitus sit; omnes enim sua querunt, non que Iesu Christi;« alio loco inter mercenarios filiosque distinguens, uidete quid dixerit: »Quidam per inuidiam et contentionem; quidam uero et per bonam uoluntatem Christum predicant: quidam ex caritate, scientes quia in defensionem Euangelii positus sum; quidam uero et per contumaciam Christum annuntiant, non caste, existimantes tribulationem suscitari uinculis meis.« Isti mercenarii erant, Paulo apostolo inuidebant. Quare inuidebant, nisi quia temporalia requirebant? Sed quid adiungat, attendite: Quid enim? Dum omni modo, siue occasione, siue ueritate Christus annuntietur; et in hoc gaudeo, sed et gaudebo . ueritas est Christus: ueritas a mercenariis occasione annuntietur, ueritas a filiis ueritate annuntietur: filii eternam hereditatem Patris patienter exspectant, mercenarii temporalem mercedem conducentis festinanter exoptant: mihi humana gloria, cui mercenarios inuidere uideo, minuatur; et tamen per linguas et mercenariorum et filiorum diuina Christi gloria diffametur, cum siue occasione, siue ueritate Christus annuntietur.

7. uidimus qui sit etiam mercenarius. Quis est lupus, nisi diabolus? Et quid dictum est de mercenario? Cum uiderit lupum uenientem, fugit; quia non sunt eius oues proprie, nec ei cura est de ouibus. Numquid talis erat apostolus Paulus? Absit. Numquid talis Petrus? Absit. Numquid tales ceteri Apostoli, excepto Iuda filio perditionis? Absit. Pastores ergo illi? Plane pastores. Et unde unus pastor? Iam dixi, pastores, quia membra pastoris. Illo capite gaudebant, sub illo capite concordabant, uno spiritu in unius corporis compage uiuebant: ac per hoc omnes ad unum pastorem pertinebant. Si ergo pastores, non mercenarii, quare fugiebant quando persecutionem patiebantur? Expone nobis, o Domine. uidi in Epistola fugientem Paulum: per murum in sporta submissus est, ut manus persequentis euaderet . Non ergo illi cura fuit de ouibus, quas lupo ueniente deserebat? Fuit plane, sed eas pastori in celo sedenti orationibus commendabat: se autem utilitati earum fugiendo seruabat, sicut quodam loco ait, Manere in carne necessarium propter uos . Ab ipso namque pastore omnes audierant, Si uos persecuti fuerint in una ciuitate, fugite in aliam . Hanc nobis questionem Dominus dignetur exponere. Domine, tu dixisti eis quos fideles pastores esse utique uolebas, quos tua membra esse formabas, Si uos persecuti fuerint, fugite. Iniuriam ergo illis facis, quando reprehendis mercenarios, qui uident lupum uenientem et fugiunt. Rogamus indices nobis quid habeat altitudo questionis: pulsemus, aderit qui aperiat se ostiarius ostii, quod est ipse.

 8. Quis est mercenarius, qui uidet lupum uenientem et fugit? Qui sua querit, non que Iesu Christi: peccantem non libere audet arguere . Ecce nescio quis peccauit, grauiter peccauit; increpandus est, excommunicandus est: sed excommunicatus, inimicus erit, insidiabitur, nocebit cum potuerit. Iam ille qui sua querit, non que Iesu Christi, ne perdat quod sectatur, humane amicitie commoditatem, et inimicitiarum humanarum incurrat molestiam, tacet, non corripit. Ecce lupus oui guttur apprehendit: diabolus fideli adulterium persuasit; tu taces, non increpas: o mercenarie, lupum uenientem uidisti, et fugisti. Respondet forte et dicit: Ecce hic sum, non fugi. Fugisti, quia tacuisti; tacuisti, quia timuisti. Fuga animi, timor est. Corpore stetisti, spiritu fugisti: quod ille non faciebat qui dicebat, Etsi corpore absens sum, spiritu uobiscum sum . Quomodo enim spiritu fugiebat, qui etiam corpore absens, fornicatores litteris arguebat? Affectiones nostre motus animorum sunt. Letitia, animi diffusio; tristitia, animi contractio: cupiditas, animi progressio; timor, animi fuga est. Diffunderis enim animo, cum delectaris; contraheris animo, cum molestaris: progrederis animo, cum appetis; fugis animo, cum metuis. Ecce unde ille mercenarius uiso lupo dicitur fugere. Quare? Quia non est ei cura de ouibus. Quare non est ei cura de ouibus? Quia mercenarius est. Quid est, mercenarius est? Temporalem mercedem querens, et in domo in eternum non habitabit [1 1Kb] . Sunt hic adhuc querenda, et discutienda uobiscum, sed onerare uos non est consilii. Dominica enim cibaria conseruis ministramus; in pascuis dominicis oues pascimus, et simul pascimur. Sicut non est negandum quod necessarium est, sic non est cor infirmum pabuli multitudine pregrauandum. Non sit ergo molestum Charitati uestre, quia omnia que hic adhuc discutienda arbitror, hodie non discutio: sed iterum nobis [2 1Kb] in nomine Domini diebus reddendi sermonis eadem lectio recitabitur, et diligentius, illo adiuuante, tractabitur.



TRACTATUS XLuII. Ab eo quod scriptum est, Ego sum pastor bonus, et cognosco oues meas, etc., usque ad id, Numquid demonium potest cecorum oculos aperire? Cap. X, u\. 14-21.

1. Qui sermonem Dei nostri non solum libenter, sed etiam diligenter auditis, promissionis nostre procul dubio meministis. Ipsa quippe lectio euangelica et hodie lecta est, que lecta fuerat proximo dominico die: propterea quoniam in quibusdam necessitatibus immorati, non potuimus omnia discutere que uestris sensibus debebamus. Proinde que iam dicta atque tractata sunt, hodie non querimus; ne adhuc eadem repetendo, ad illa que nondum dicta sunt peruenire minime permittamur. Nostis iam in nomine Domini qui sit bonus pastor, et quemadmodum pastores boni membra sint eius, et ideo pastor sit unus:  nostis qui sit mercenarius ferendus; quis lupus, et iures, et latrones cauendi; que sint oues, quod sit ostium quo et oues ingrediuntur et pastor; quomodo sit intelligendus ostiarius: nostis etiam quoniam quisquis non per ostium intrauerit, fur est et latro, nec uenit nisi ut furetur, et occidat, et perdat. Hec omnia dicta, sufficienter, quantum existimo, pertractata sum. Hodie debemus dicere, quantum adiuuat Dominus , quomodo ipse per seipsum intret. Si enim nemo pastor bonus est, nisi qui per ostium intrat, et ipse est precipue pastor bonus, et ipse est ostium; intelligere non possum, nisi et ipsum per seipsum ad oues suas intrare, et uocem suam illis dare ut sequantur eum, easque intrantes et exeuntes pascua inuenire, quod est uita eterna.

2. Cito ergo dico. Ego querens intrare ad uos, id est ad cor uestrum, Christum predico: si aliud predicem, per aliam partem conabor ascendere. Christus itaque mihi ianua est ad uos; per Christum intro, non ad parietes uestros, sed ad corda uestra. Per Christum intro, Christum in me libenter audistis. Quare Christum in me libenter audistis? Quia oues Christi estis, sanguine Christi comparati estis. Agnoscitis pretium uestrum: quod non a me datur, sed per me predicatur. Ille quippe emit, qui pretiosum sanguinem fudit: pretiosus sanguis est illius sine peccato. Fecit tamen ipse etiam suorum sanguinem pretiosum, pro quibus dedit sanguinis pretium: nam si suorum sanguinem non faceret pretiosum, non diceretur, Pretiosa in conspectu Domini mors sanctorum eius . Itaque etiam quod ait, Pastor bonus animam suam ponit pro ouibus, non ipse unus hoc fecit: et tamen si illi qui fecerunt membra eius sunt, idem ipse unus hoc fecit. Ipse enim potuit facere sine illis; ipsi sine illo unde potuerunt, cum ipse dixerit, Sine me nichil potestis facere ? Hinc autem ostendimus quod et alii fecerint, quia ipse apostolus Ioannes, qui hoc quod audistis Euangelium predicauit, in Epistola sua dixit: Sicut Christus pro nobis animam suam posuit, sic et nos debemus animas pro fratribus ponere . Debemus, dixit; debitores nos fecit qui primus exhibuit. Ideo quodam loco scriptum est: Si sederis cenare ad mensam potentis, sapienter intellige que apponuntur tibi: et mitte manum tuam, sciens quia talia te oportet preparare . Mensa potentis que sit, nostis; ibi est corpus et sanguis Christi: qui accedit ad talem mensam, preparet talia. Et quid est, preparet talia? Quomodo ipse pro nobis animam suam posuit, sic et nos debemus, ad edificandam plebem et asserendam fidem [1 1Kb] , animas pro fratribus ponere. Ideo Petro quem facere uolebat pastorem bonum, non in ipso Petro, sed in corpore suo ait: Petre, amas me? pasce oues meas. Hoc semel, hoc iterum, hoc tertio usque ad eius tristitiam. Et cum tantum interrogasset Dominus, quantum interrogandum  esse iudicauit, ut ter confiteretur qui ter negauerat, et ei suas oues pascendas tertio commendasset; ait illi, Cum iunior esses, cingebas te, et ambulabas ubi uolebas: cum autem senueris, extendes manus tuas, et alter te cinget, et ducet quo tu non uis. Et exposuit Euangelista quid Dominus dixerit: Hoc autem inquit, dixit, significans qua morte clarificaturus esset Deum . Ad hoc ergo pertinet, Pasce oues meas: ut ponas animam tuam pro ouibus meis.

3. Iam illud quod ait, Sicut nouit me Pater, et ego agnosco Patrem, quis nescit? Ipse enim agnoscit Patrem per se, nos per illum. Quia ipse per se agnoscit, nouimus: quia et nos per illum, etiam hoc nouimus; quia et hoc per illum nouimus. Ipse enim dixit: Deum nemo uidit unquam, nisi unigenitus Filius qui est in sinu Patris; ipse enarrauit . Ergo et nos per ipsum, quibus enarrauit. Item alibi ait: Nemo nouit Filium, nisi Pater; neque Patrem quisquam nouit, nis Filius, et cui uoluerit Filius reuelare . Sicut ergo ipse per se nouit Patrem, nos autem per illum nouimus Patrem; sic intrat in ouile per semetipsum, et nos per ipsum. Ostium dicebamus per Christum nos habere ad uos; quare? Quia Christum predicamus. Nos Christum predicamus; et ideo per ostium intramus. Christus autem Christum predicat, quia seipsum predicat; et ideo pastor per seipsum intrat. Lumen cum alia monstrat que uidentur in lumine, numquid aliquo alio indiget ut monstretur? Lumen ergo et alia demonstrat et seipsum. Quecumque intelligimus, intellectu intelligimus; et ipsum intellectum unde, nisi intellectu, intelligimus? Numquid sic oculo carnis et alia uides et ipsum? Quamuis enim uideant homines oculis suis, non tamen uident oculos suos. Oculus carnis alia uidet, se non potest: intellectus autem et alia intelligit, et seipsum. Quomodo intellectus uidet se, sic et Christus predicat se. Si predicat se, et predicando intrat ad te, per se intrat ad te. Et ad Patrem ipse est ostium; quia non est qua ueniatur ad Patrem, nisi per ipsum. Unus enim Deus et unus mediator Dei et hominum, homo Christus iehsu . uerbo multa dicuntur: hec ipsa que dixi, utique uerbo dixi. Si uelim dicere et ipsum uerbum, unde dico, nisi uerbo? Ac per hoc per uerbum et alia dicuntur, que non sunt quod uerbum; et ipsum uerbum dici non potest, nisi per uerbum. Adiuuante Domino exemplis abundauimus. Tenete ergo quomodo Dominus iehsu Christus et ostium sit, et pastor: ostium pandendo se, pastor intrando per se. Et quidem, fratres, quod pastor est, dedit et membris suis: nam et Petrus pastor, et Paulus pastor, et ceteri Apostoli pastores, et boni episcopi pastores. Ostium uero nemo nostrum se dicit; hoc sibi ipse proprium tenuit, qua intrent oues. Denique Paulus apostolus boni pastoris implebat officium, quando Christum predicabat, quia per ostium intrabat. At ubi oues indisciplinate ceperunt facere schismata, et alia ostia sibi ponere, non qua intrarent ut congregarentur, sed qua errarent ut diuiderentur,  dicentes, alii, Ego sum Pauli; alii, Ego sum Cephe; alii, Ego Apollo; alii, Ego Christi: expauescens ad eos qui dixerunt, Ego sum Pauli, tanquam clamans ad oues, Misere, qua itis? non sum ostium: Numquid Paulus, inquit, pro uobis crucifixus est? aut in nomine Pauli baptizati estis ? Qui uero dicebant, Ego sum Christi, inuenerant ostium.

4. De uno autem ouili et uno pastore, iam quidem assidue soletis audire: multum enim commendauimus unum ouile, predicantes unitatem, ut per Christum omnes oues ingrederentur, et Donatum nulla sequeretur. uerumtamen unde hoc proprie dixerit Dominus, satis apparet. Loquebatur enim apud Iudeos, missus autem fuerat ad ipsos Iudeos, non propter quosdam immani odio pertinaces et perseuerantes in tenebris, sed propter quosdam in ipsa gente quas dicit oues suas: de quibus ait, Non sum missus nisi ad oues que perierunt domus Isrel . Nouerat etiam eos in turba furentium, et preuidebat in pace credentium. Quid est ergo, Non sum missus nisi ad oues que perierunt domus Isrel; nisi quia presentiam suam corporalem non exhibuit nisi populo Isrel? Ad Gentes non perrexit ipse, sed misit: ad populum uero Isrel et misit, et uenit ipse; ut qui contemnebant, maius iudicium sumerent, quia et presentia est illis exhibita. Ipse Dominus ibi fuit, ibi matrem elegit; ibi concipi, ibi nasci, ibi sanguinem fundere uoluit; ibi sunt [1 1Kb] uestigia eius, modo adorantur, ubi nouissime stetit, unde ascendit in celum: ad Gentes autem misit.

5. Sed forte aliquis arbitratur, quoniam non ipse ad nos uenit, sed misit ad nos, non nos audisse uocem ipsius, sed uocem eorum quos misit. Absit; pellatur ista cogitatio de cordibus uestris: et in his quos misit ipse erat. Ipsum Paulum audi quem misit; ad Gentes enim precipue Paulum misit apostolum: et ait ipse Paulus terrens non de se, sed de illo, An uultis accipere experimentum eius qui in me loquitur Christi ? Audite et ipsum Dominum. Et alias oues habeo, id est, in Gentibus: que non sunt de hoc ouili, id est de populo Isrel: oportet me et illas adducere. Ergo et per suos non alter adducit. Adhuc audi: uocem meam audient. Ecce et per suos ipse loquitur, et per eos quos mittit uox eius auditur. Ut sit unum ouile et unus pastor. Duobus istis gregibus tanquam duobus parietibus, factus est lapis angularis . Ergo et ostium est, et lapis angularis: omnia per similitudinem, nichil horum proprie.

6. Iam enim dixi, et commendaui uehementer, et qui capiunt sapiunt, imo qui sapiunt capiunt; et qui nondum intellectu sapiunt, fide teneant quod intelligere nondum possunt. Per similitudinem Christus multa est que per proprietatem non est. Per similitudinem et Petra est Christus, et ostium est Christus,  et lapis angularis est Christus, et pastor est Christus, et agnus est Christus, et leo est Christus. Quam multa per similitudines, et alia, que commemorare longum est! Si autem proprietates discutias rerum quas uidere consuesti; nec petra est, quia durus et sine sensu non est; nec ostium est, quia faber eum non fecit; nec lapis angularis est, quia non est ab structore compositus; nec pastor est, quia custos ouium quadrupedum non est; nec leo est, quia fera non est; nec agnus est, quia pecus non est. Omnia ergo ista per similitudinem. Quid ergo proprie? In principio erat uerbum, et uerbum erat apud Deum, et Deus erat uerbum. Quid de homine qui apparuit? Et uerbum caro factum est, et habitauit in nobis .

7. Audi et cetera. Propterea me Pater diligit, inquit; quia ego pono animam meam, ut iterum sumam eam. Quid ait? Propterea me Pater diligit: quia morior ut resurgam  . Cum magno enim pondere dictum est, ego: Quia ego pono, inquit, pono animam meam, ego pono. Quid est, ego pono? Ego illam pono: non glorientur Iudei; seuire potuerunt, potestatem habere non potuerunt: seuiant quantum possunt; si ego noluero animam meam ponere, quid seuiendo facturi sunt? Una responsione prostrati sunt: quando eis dictum est, Quem queritis? dixerunt, Iesum; et ait eis, Ego sum: redierunt retro, et ceciderunt . Qui ceciderunt ad unam uocem Christi morituri, quid facient sub uoce iudicaturi? Ego, ego, inquam, pono animam meam, ut iterum sumam eam. Non glorientur Iudei, quasi preualuerint; ipse posuit animam suam. Ego dormiui, dicit. Nostis Psalmum: Ego dormiui, et somnum cepi; et exsurrexi, quoniam Dominus suscipiet me . Modo Psalmus ipse lectus est, modo audiuimus: Ego dormiui, et somnum cepi; et exsurrexi, quoniam Dominus suscipiet me. Quid est, Ego dormiui? Quia uolui, dormiui. Quid est, dormiui? Mortuus sum. Nonne dormiuit, qui quando uoluit, de sepulcro tanquam de lecto surrexit? Sed amat dare gloriam Patri, ut nos edificet gloriam dare Creatori. Nam quod addidit, exsurrexi, quoniam Dominus suscipiet me; putatis hic quasi uirtutem eius defecisse, ut per potestatem suam mori potuerit, per potestatem suam resurgere non potuerit? Sic enim uidentur sonare uerba non intentius intellecta, Ego dormiui; id est, quia uolui, dormiui. Et exsurrexi: quare? Quia Dominus suscipiet me. Quid enim, tu a teipso resurgere non ualeres? Si non ualeres, non diceres, Potestatem habeo ponendi animam meam, et potestatem habeo iterum sumendi eam. Audi alio loco in Euangelio, quia non solum Pater suscitauit Filium, sed etiam Filius seipsum. Soluite, inquit, templum hoc, et in triduo suscitabo illud. Et Euangelista: Hoc autem, inquit, dicebat de templo corporis sui . Hoc enim suscitabatur quod moriebatur. Nam uerbum non est mortuum, anima illa non est mortua. Si nec tua moritur, Domini moreretur?

8. Unde scio, inquis, si mea non moritur? A te non occidatur, et non moritur. Quomodo, inquis, ego  possum occidere animam meam? Ut alia peccata interim taceam, Os quod mentitur, occidit animam . Quomodo, inquis, securus sum, quia non moritur? Ipsum Dominum audi dantem seruo securitatem: Nolite timere eos qui occidunt corpus, et postea non habent quid faciant. Sed plane quid ait? Eum timete qui habet potestatem et corpus et animam occidere in gehenna . Ecce quia moritur, ecce quia non moritur. Quid est mori ipsius? quid est mori carni tue? Mori carni tue, est amittere uitam suam: mori anime tue, est amittere uitam suam. uita carnis tue, anima tua: uita anime tue, Deus tuus. Quomodo moritur caro amissa anima, que uita est eius; sic moritur anima amisso Deo, qui uita est eius. Certe ergo immortalis est anima. Plane immortalis, quia uiuit et mortua. Quod enim de uidua deliciosa dixit Apostolus, etiam de anima, si Deum suum amiserit, dici potest, uiuens mortua est .

9. Quomodo ergo ponit animam suam Dominus? Fratres, queramus hoc paulo attentius. Non nos arctat hora que solet die dominico [1 1Kb] : uacat nobis, hoc lucrentur qui ad uerbum Dei etiam die hodierna conueniunt. Pono, inquit, animam meam. Quis ponit? quam ponit [2 1Kb] ? Quid est Christus? uerbum et homo. Nec sic homo ut sola caro: sed quia homo, constat ex carne et anima, totus autem homo in Christo. Non enim partem deteriorem suscepisset, et partem meliorem deseruisset: pars quippe hominis melior est anima quam corpus. Quia ergo totus homo in Christo, quid est Christus? uerbum, inquam, et homo. Quid est uerbum et homo? uerbum, anima et caro. Tenete hoc, quia non defuerunt heretici et in ista sententia, pulsi quidem iam olim a ueritate catholica: sed tamen ut fures et latrones non intrantes per ostium, insidiari ouili non desinunt. Apollinariste heretici dicti sunt, qui ausi sunt dogmatizare quod Christus non sit nisi uerbum et caro: animam humanam non eum assumpsisse contendunt. Nam et aliqui eorum fuisse in Christo animam, negare non potuerunt. uidete absurditatem et insaniam non ferendam. Animam irrationalem cum habere uoluerunt, rationalem negauerunt: dederunt ei animam pecoris, subtraxerunt hominis. Sed illi abstulerunt Christo rationem, non tenendo rationem. Absit hoc a nobis, in fide catholica nutritis atque fundatis. Ex hac ergo occasione admonuerim Charitatem uestram, ut quomodo superioribus lectionibus satis uos instruximus aduersus Sabellianos et Arianos; Sabellianos qui dicunt, Ipse est Pater qui Filius; Arianos qui dicunt, Aliud est Pater, aliud est Filius, quasi non sint eiusdem substantie Pater et Filius: instruximus etiam, quantum meministis, et meminisse debetis, contra hereticos Photinianos, qui  solum hominem Christum sine Deo esse dixerunt [1 1Kb] ; contra Manicheos, qui solum sine homine Deum: ex hac occasione de anima instruamus uos et contra Apollinaristas, qui dicunt Dominum nostrum Iesum Christum non habuisse animam humanam, id est animam rationalem, animam intelligentem, animam, inquam, in qua distamus a pecore, quod homines sumus.

10. Quomodo ergo hic dixit Dominus, Potestatem habeo ponendi animam meam? Quis ponit animam, et iterum sumit eam? Christus ex eo quod uerbum est, ponit animam, et sumit eam iterum? An ex eo quod anima humana est, ipsa se ponit, et iterum ipsa se sumit? An ex eo quod caro est, caro animam ponit, et iterum sumit? Tria proposui, omnia pertractemus, et hoc eligamus quod conueniat regule ueritatis. Si enim dixerimus, quia uerbum Dei posuit animam suam, et iterum sumpsit eam; metuendum est ne subintret praua cogitatio, et dicatur nobis: Ergo aliquando anima illa separata est a uerbo, et aliquando uerbum illud, ex quo suscepit animam illam, fuit sine anima. uideo enim fuisse sine anima humana uerbum, sed cum in principio erat uerbum, et uerbum erat apud Deum, et Deus erat uerbum. Ex quo enim uerbum caro factum est, ut habitaret in nobis , et susceptus est a uerbo homo, id est totus homo, anima et caro; quid fecit passio, quid fecit mors, nisi corpus ab anima separauit? Animam uero a uerbo non separauit. Si enim mortuus est Dominus, imo quia mortuus est Dominus; mortuus est enim pro nobis in cruce; sine dubio caro ipsius exspirauit animam: ad tempus exiguum anima deseruit carnem, sed redeunte anima resurrecturam. A uerbo autem animam separatam esse non dico. Latronis anime dixit: Hodie mecum eris in paradiso . Fidelem latronis animam non deserebat, et deserebat suam? Absit: sed illius ut Dominus custodiuit, suam uero inseparabiliter habuit. Si autem dixerimus quia ipsa se anima posuit, et iterum ipsa se sumpsit, absurdissimus sensus est: non enim que a uerbo non erat separata, a seipsa poterat separari.

11. Dicamus ergo et quod uerum est, et quod facile intelligi potest. Ecce homo quilibet non constans ex uerbo et anima et carne, sed ex anima et carne: de isto homine interrogemus quomodo ponat animam suam quicumque homo. An forte nullus homo poni, animam suam? Potes mihi dicere: Nullus homo habet potestatem ponere animam suam, et iterum sumere eam. Ponere animam suam nisi posset homo, non diceret Ioannes apostolus, Sicut Christus pro nobis animam suam posuit, sic et nos debemus animas pro fratribus ponere . Ergo et nobis licet  ponere pro fratribus animas nostras. Quando martyr quilibet sanctus posuit pro fratribus animam suam, quis posuit, et quam posuit? Hoc si intellexerimus, ibi uidebimus quemadmodum a Christo dictum sit, Potestatem habeo ponendi animam meam.  O homo, paratus es pro Christo mori? Paratus, inquit. Dicam hoc aliis uerbis. Paratus es pro Christo animam tuam ponere? Et ad ista uerba sic mihi respondet, Paratus sum; quomodo mihi responderat cum dicerem, Paratus es mori. Hoc ergo est ponere animam, quod est mori. Sed pro quo ibi est certamen? Omnes enim homines quando moriuntur, ponunt animam; sed non omnes pro Christo ponunt. Et nemo habet potestatem sumere quod posuerit: Christus autem et pro nobis posuit, et quando uoluit, posuit; et quando uoluit, sumpsit. Ponere ergo animam, mori est. Sic et apostolus Petrus Domino dixit, Animam meam pro te ponam : id est, pro te moriar. Carni hoc tribue: caro ponit animam suam, et caro iterum sumit eam; non tamen sua potestate caro, sed potestate inhabitantis carnem: caro ergo ponit animam suam exspirando. uide ipsum Dominum in cruce; Sitio dixit: illi qui aderant tinxerunt spongiam in aceto, alligauerunt arundini, et apposuerunt ori eius; quod cum accepisset, ait, Perfectum est: quid est, Perfectum est? Impleta sunt omnia que ante mortem futura de me fuerant prophetata. Et quia potestatem habebat quando uellet ponendi animam suam; posteaquam dixit, Perfectum est, quid ait Euangelista? Et inclinato capite tradidit Spiritum . Hoc est ponere animam. Modo hic attendat Charitas uestra. Inclinato capite tradidit spiritum. Quis tradidit? quem tradidit? Spiritum tradidit, caro illum tradidit. Quid est, caro illum tradidit? Caro illum emisit, caro illum exspirauit. Ideo enim dicitur exspirare, extra spiritum fieri. Quomodo est exsulare, extra solum fieri; exorbitare, extra orbitam fieri: sic exspirare, extra spiritum fieri; qui spiritus anima est. Cum ergo exit anima a carne, et remanet caro sine anima, tunc homo ponere animam dicitur. Quando Christus animam posuit? Quando uerbum uoluit. Principatus enim in uerbo erat; ibi potestas erat quando poneret caro animam, et quando sumeret.

12. Si ergo caro animam posuit, quomodo Christus animam posuit? Non enim caro Christus? Ita plane, et caro Christus, et anima Christus, et uerbum Christus: nec tamen tria hec tres Christi, sed unus Christus. Hominem interroga, et, de teipso fac gradum ad ea que supra te sunt, et si nondum intelligenda, saltem credenda. Quomodo est enim unus homo anima et corpus; sic unus Christus uerbum et homo. uidete quid dixerim, et intelligite. Anima et corpus due res sunt, sed unus homo: uerbum et homo due res sunt, sed unus Christus. Ergo de homine quere. Ubi est Paulus apostolus modo? Si quis respondeat, In requie cum Christo; uerum dicit. Item si quis respondeat, Rome in sepulcro; et ipse uerum dicit. Illud mihi de anima, hoc de eius carne respondet. Nec tamen ideo duos dicimus apostolos Paulos; unum qui requiescit in Christo, alium qui positus est in sepulcro: quamuis apostolum Paulum dicamus uiuere in Christo, eumdemque apostolum Paulum dicamus mortuum iacere in sepulcro. Moritur aliquis, dicimus, Bonus homo, fidelis homo, in pace est cum  Domino: et continuo, Eamus ad exsequias ipsius, et sepeliamus illum. Eum sepulturus es quem iam dixeras in pace esse cum Deo: cum aliud sit anima que immortaliter uiget, aliud corpus quod corruptibiliter iacet. Sed ex quo consortium carnis et anime hominis nomen accepit, iam et singulum atque separatum, utrumlibet eorum nomen hominis tenuit.

13. Nemo ergo titubet, quando audit Dominum dixisse, Pono animam meam, et iterum sumo eam. Ponit eam caro, sed ex potestate uerbi: sumit eam caro, sed ex potestate uerbi. Et ipse Dominus Christus dictus est sola caro. Quomodo, inquit, probas? Audeo dicere, et sola caro Christi dictus est Christus. Credimus certe non in solum Deum Patrem, sed et in Iesum Christum Filium eius unicum Dominum nostrum: modo totum dixi, in Iesum Christum Filium eius unicum Dominum nostrum. Totum ibi intellige, et uerbum, et animam, et carnem. Sed utique confiteris etiam illud quod habet eadem fides, in eum Christum te credere qui crucifixus est et sepultus. Ergo etiam sepultum Christum esse non negas: et tamen sola caro sepulta est. Si enim erat ibi anima, non erat mortuus: si autem uera mors erat, ut eius uera sit resurrectio, sine anima fuerat in sepulcro; et tamen sepultus est Christus. Ergo Christus erat etiam sine anima caro, quia non est sepulta nisi caro. Disce hoc etiam in apostolicis uerbis. Hoc sentite, inquit, in uobis, quod et in Christo Iesu: qui cum in forma Dei esset, non rapinam arbitratus est esse equalis Deo. Quis, nisi Christus iehsu, quantum attinet ad id quod est uerbum, Deus apud Deum? uide autem quod sequitur: Sed semetipsum exinaniuit formam serui accipiens; in similitudine hominum factus, et habitu inuentus ut homo. Et hoc quis, nisi idem ipse Christus iehsu? Sed hic iam omnia sunt, et uerbum in forma Dei, que accepit formam serui; et anima et caro in forma serui, que accepta est a forma Dei. Humiliauit semetipsum, factus obediens usque ad mortem . Iam in morte sola caro est a Iudeis occisa. Si enim discipulis dixit, Nolite timere eos qui occidunt corpus, animam autem non possunt occidere ; numquid in ipso potuerunt plus quam corpus occidere? Et tamen carne occisa Christus occisus est. Ita cum caro animam posuit, Christus animam posuit; et cum caro, ut resurgeret, animam sumpsit, Christus animam sumpsit. Nec tamen potestate carnis hoc factum est; sed eius qui et animam et carnem, ubi hec adimplerentur, assumpsit.

14. Hoc, inquit, mandatum accepi a Patre meo. uerbum non uerbo [1 1Kb] accepit mandatum, sed in uerbo unigenito Patris est omne mandatum. Cum autem dicitur Filius a Patre accipere quod substantialiter habet, quomodo dictum est, Sicut habet Pater uitam in semetipso, sic dedit Filio habere uitam in semetipso , cum Filius ipse sit uita; non potestas minuitur, sed generatio eius ostenditur. Quoniam Pater non quasi ei filio qui imperfectus est natus, aliquid addidit; sed ei quem perfectum genuit, omnia  gignendo dedit. Ita illi dedit suam equalitatem, quem non genuit inequalem. Sed hec loquente Domino, quoniam lux lucebat in tenebris, et tenebre eam non comprehendebant , Dissensio iterum facta est inter Iudeos propter sermones hos. Dicebant autem multi ex ipsis: Demonium habet, et insanit; quid eum auditis? Iste fuerunt densissime tenebre. Alii dicebant: Hec uerba non sunt demonium habentis; numquid demonium potest cecorum oculos aperire? Iam istorum oculi ceperant aperiri.



TRACTATUS XLuIII. Ab eo loco, Facta sunt Encenia in Ierosolymis; usque ad id, Omnia autem quecumque dixit Ioannes de hoc, uera erant: et multi crediderunt in eum. Cap. X, u\. 22-42.

1. Quod iam commendaui Dilectioni uestre, stabiliter meminisse debetis, sanctum Ioannem euangelistam nolle nos semper lacte nutriri, sed solido cibo uesci. Quisquis autem ad sumendum solidum cibum uerbi Dei adhuc minus idoneus est, lacte fidei nutriatur, et uerbum quod intelligere non potest, credere non cunctetur. Fides enim meritum est, intellectus premium. In ipso labore intentionis desudat acies mentis nostre, ut ponat sordiculas nebule humane, et serenetur ad uerbum Dei. Non ergo recusetur labor, si adest amor: nostis enim quoniam qui amat non laborat. Omnis enim labor non amantibus grauis est. Si tantos labores cum auaris portat cupiditas, nobiscum non portat caritas?

2. Euangelium intendite: Facta sunt autem Encenia in Ierosolymis. Encenia festiuitas erat dedicationis templi. Grece enim dicitur nouum quandocumque nouum aliquid fuerit dedicatum, Encenia uocantur [1 1Kb] . Iam et usus habet hoc uerbum: si quis noua tunica induatur, enceniare dicitur. Illum enim diem quo templum dedicatum est, Iudei solemniter celebrabant: ipse dies festus agebatur, cum ea que lecta sunt, locutus est Dominus.

3. Hiems erat. Et ambulabat iehsu in templo in porticu Salomonis. Circumdederunt ergo eum Iudei, et dicebant ei: Quousque animam nostram tollis? Si tu es Christus, dic nobis palam. Non ueritatem desiderabant, sed calumniam preparabant. Hiems erat, et frigidi erant: ad illum enim diuinum ignem accedere pigri erant. Sed accedere est credere: qui credit, accedit; qui negat, recedit. Non mouetur anima pedibus, sed affectibus. Friguerant a diligendi caritate, et ardebant nocendi cupiditate. Longe aberant, et ibi erant: non accedebant credendo, et premebant persequendo. Querebant audire a Domino, Ego sum Christus: et fortasse de Christo secundum hominem sapiebant. Predicauerunt Prophete Christum: sed diuinitatem Christi et in Prophetis et in ipso Euangelio nec heretici intelligunt; quanto minus Iudei, quamdiu uelamen est super cor eorum ? Denique quodam loco sciens Dominus iehsu eos de Christo secundum hominem sapere, non secundum  Deum, secundum id quod homo erat, non secundum id quod Deus etiam assumpto homine permanebat, ait illis: Quid uobis uidetur de Christo? cuius filius est? Responderunt secundum opinationem suam: Dauid. Sic enim legerant, et hoc solum tenebant: quia diuinitatem eius legebant, sed non intelligebant. Dominus autem ut eos suspenderet ad querendam eius diuinitatem, cuius contemnebant infirmitatem, respondit eis: Quomodo ergo Dauid in spiritu dicit eum Dominum, dicens, Dixit Dominus Domino meo, Sede a dextris meis, donec ponam inimicos tuos sub pedibus tuis? Si ergo Dauid in spiritu dicit eum Dominum, quomodo filius eius est ? Non negauit, sed interrogauit. Ne quis hoc cum audierit, putet quod Dominus iehsu negauerit se filium esse Dauid. Filium Dauid Dominus Christus si se negaret, cecos sic eum inuocantes non illuminaret. Transibat enim aliquando, et duo ceci sedentes iuxta uiam clamauerunt: Miserere nostri, fili Dauid. Qua uoce audita, misertus est; stetit, sanauit, lumen dedit ; quia nomen agnouit. Dicit et apostolus Paulus, Qui factus est ei ex semine Dauid secundum carnem : et ad Timotheum, Memor esto Iesum Christum resurrexisse a mortuis ex semine Dauid secundum Euangelium meum . Quia de semine Dauid originem Maria uirgo ducebat, inde Dominus de semine Dauid.

4. Hoc pro magno Iudei a Christo querebant, ut si diceret, Ego sum Christus, secundum quod illi solum sapiebant de semine Dauid, calumniarentur quod sibi arrogaret regiam potestatem. Plus est quod eis respondit: illi de filio Dauid uolebant calumniari, ille Filium Dei se esse respondit. Et quomodo? Audite: Respondit eis iehsu: Loquor uobis, et non creditis; opera que ego facio in nomine Patris mei, hec testimonium perhibent de me: sed uos non creditis, quia non estis ex ouibus meis. Iam supra  didicistis que sint oues: estote oues. Oues credendo sunt, oues pastorem sequendo sunt, oues redemptorem non contemnendo sunt, oues per ostium intrando sunt, oues exeundo et pascua inueniendo sunt, oues uita eterna perfruendo sunt. Quomodo ergo istis dixit, Non estis ex ouibus meis? Quia uidebat eos ad sempiternum interitum predestinatos, non ad uitam eternam sui sanguinis pretio comparatos.

5. Oues mee uocem meam audiunt, et cognosco eas, et sequuntur me: et ego uitam eternam do eis. Ecce sunt pascua. Si recolitis, superius dixerat, Et ingredietur, et egredietur, et pascua inueniet. Ingressi sumus credendo, egredimur moriendo. Sed quomodo per ostium fidei ingressi sumus, sic fideles de corpore exeamus: sic enim per ipsum ostium egredimur, ut pascua inuenire possimus. Bona pascua, uita eterna dicitur: ibi nulla herba arescit, totum uiret, totum uiget. Solet quedam herba dici semper uiua [1 1Kb] : ibi solum uiuere inuenitur. uitam eternam, inquit, dabo eis, ouibus meis. uos calumnias propterea queritis, quia de uita presenti cogitatis.

 6. Et non peribunt in eternum: subaudis, tanquam eis dixerit, uos peribitis in eternum, quia non estis ex ouibus meis. Non rapiet eas quisquam de manu mea. Intentius accipite: Pater meus quod dedit mihi, maius est omnibus. Quid potest lupus? quid potest fur et latro? Non perdunt nisi ad interitum predestinatos. De illis autem ouibus, de quibus dicit Apostolus, Nouit Dominus qui sunt eius ; et, Quos presciuit, ipsos et predestinauit; quos autem predestinauit, ipsos et uocauit; quos autem uocauit, illos et iustificauit; quos autem iustificauit, ipsos et glorificauit : de ouibus istis nec lupus rapit, nec fur tollit, nec latro interficit. Securus est de numero earum, qui pro eis nouit quod dedit. Et hoc est quod ait, Non rapiet eas quisquam de manu mea: et item ad Patrem, Pater meus quod dedit mihi, maius est omnibus. Quid dedit Filio Pater maius omnibus? Ut ipse illi esset unigenitus Filius. Quid est ergo, dedit? iam erat cui daret, an gignendo dedit? Nam si erat cui daret ut Filius esset, aliquando erat, et Filius non erat: Absit ut aliquando Dominus Christus fuerit, et Filius non fuerit. De nobis hoc dici potest: aliquando filii hominum eramus, filii Dei non eramus. Nos enim filios Dei gratia fecit, illum natura, quia ita natus est. Et non est ut dicas, Non erat antequam natus erat: nunquam enim non natus erat, qui Patri ceternus erat. Qui sapit capiat; qui non capit credat [1 1Kb] , nutriatur, et capiet. uerbum Dei semper cum Patre, et semper uerbum: et quia uerbum, ideo Filius. Semper ergo Filius, et semper equalis. Non enim crescendo, sed nascendo equalis est, qui semper natus est de Patre Filius, de Deo Deus, de eterno ceternus. Pater autem non de Filio Deus: Filius de Patre Deus; ideo Pater Filio gignendo dedit ut Deus esset, gignendo dedit ut sibi ceternus esset, gignendo dedit ut equalis esset. Hoc est quod maius est omnibus. Quomodo uita Filius, et habens uitam Filius? Quod habet hoc est: tu aliud es, aliud habes. uerbi gratia, habes sapientiam; numquid tu es ipsa sapientia? Denique quia non es tu ipse quod habes, si amiseris quod habes, redis [2 1Kb] ut non habeas: et aliquando resumis, aliquando amittis. Quomodo oculus noster non in seipso habet inseparabiliter lucem; aperitur et capit, clauditur et amittit. Non sic est Deus Dei Filius, non sic est uerbum Patris; non sic est uerbum quod non sonando transit, sed nascendo manet. Sic habet sapientiam, ut ipse sit sapientia, faciatque sapientes; sic habet uitam, ut sit ipse uita, faciatque uiuentes. Hoc est quod maius est omnibus. Attendit Ioannes ipse euangelista celum et terram, uolens dicere de Filio Dei; attendit, et transcendit. Cogitauit supra celum millia exercitus Angelorum, cogitauit et transcendit uniuersam, sicut aquila nubes, sic sua mente creaturam: transcendit magna omnia, peruenit ad illud quod maius est omnibus; et dixit, In principio erat uerbum . Sed quia ille cuius est uerbum non est de uerbo, uerbum autem de illo est cuius est uerbum; ideo ait,  Quod dedit mihi Pater, id est, ut sim uerbum eius, ut sim unigenitus Filius eius, ut sim splendor lucis eius, maius est omnibus. Ideo, Nemo rapit, inquit, oues meas de manu mea. Nemo potest rapere de manu Patris mei.

7. De manu mea, et de manu Patris mei: quid est hoc, Nemo rapit de manu mea, et, Nemo rapit de manu Patris mei? Utrum una manus est Patris et Filii, an forte ipse Filius manus est Patris sui? Si manum intelligamus potestatem, una est Patris et Filii potestas; quia una est diuinitas: si autem manum intelligamus, sicut dictum est per prophetam, Et brachium Domini cui reuelatum est ? manus Patris ipse est Filius. Quod non ita dictum est, tanquam Deus habeat humanam formam, et quasi corporis membra; sed quod per ipsum facta sunt omnia. Nam solent et homines dicere manus suas esse alios homines, per quos faciunt quod uolunt. Aliquando et ipsum opus hominis, manus hominis dicitur quod fit per manum: sicut dicitur quisque agnoscere manum suam, cum id quod scripsit agnoscit. Cum ergo multis modis etiam hominis dicatur manus, qui proprie manum habet in sui corporis membris; quanto magis non uno modo intelligendum est cum legitur manus Dei, cui forma corporis nulla est? Ac per hoc melius hoc loco manum Patris et Filii intelligimus potestatem Patris et Filii; ne forte cum hic manum Patris ipsum Filium dictum acceperimus, incipiat carnalis cogitatio etiam ipsius Filii querere Filium, quem similiter credat Christi manum. Ergo, Nemo rapit de manu Patris mei; hoc est, Nemo rapit mihi.

8. Sed ne forte adhuc titubes, audi quid sequitur: Ego et Pater unum sumus. Huc usque Iudei tolerare potuerunt: audierunt, Ego et Pater unum sumus, et non pertulerunt; et more suo duri, ad lapides cucurrerunt. Tulerunt lapides, ut lapidarent eum. Dominus quia non patiebatur quod nolebat pati, et non est passus nisi quod uoluit pati, adhuc eos lapidare cupientes alloquitur. »Sustulerunt lapides Iudei, ut lapidarent illum. Respondit eis iehsu: Multa bona opera ostendi uobis ex Patre meo, propter quod eorum opus me lapidatis? Et illi responderunt: De bono opere non lapidamus te, sed de blasphemia, et quia tu homo cum sis, facis teipsum Deum.« Ad illud hoc responderunt quod dixerat, Ego et Pater unum sumus. Ecce Iudei intellexerunt quod non intelligunt Ariani. Ideo enim irati sunt, quoniam senserunt non posse dici, Ego et Pater unum sumus, nisi ubi equalitas est Patris et Filii.

9. Dominus autem uidete quid responderit tardis. uidit eos non ferre splendorem ueritatis, et eum temperauit in uerbis. Nonne scriptum est in Lege uestra, id est, uobis data, quia ego dixi, Dii estis? Deus dicit per Prophetam in Psalmo hominibus: Ego dixi, Dii estis . Et Legem appellauit Dominus generaliter omnes illas Scripturas: quamuis alibi specialiter dicat Legem, a Prophetis eam distinguens; sicuti est, Lex et Prophete usque ad Ioannem ; et, In his duobus preceptis tota Lex pendet et Prophete  . Aliquando autem in tria distribuit easdem Scripturas, ubi ait: Oportebat impleri omnia que scripta sunt in Lege, et Prophetis, et Psalmis de me . Nunc uero Psalmos etiam Legis nomine nuncupauit, ubi scriptum est: Ego dixi, Dii estis. Si illos dixit deos ad quos sermo Dei factus est, et non potest solui Scriptura: quem Pater sanctificauit et misit in mundum, uos dicitis, Quia blasphemas; quia dixi, Filius Dei sum? Si sermo Dei factus est ad homines ut dicerentur dii, ipsum uerbum Dei quod est apud Deum, quomodo non est Deus? Si per sermonem Dei fiunt homines dii, si participando fiunt dii, unde participant non est Deus? Si lumina illuminata dii sunt, lumen quod illuminat non est Deus? Si calefacti quodammodo igne salutari dii efficiuntur, unde calefiunt non est Deus? Accedis ad lumen et illuminaris, et inter filios Dei numeraris; si recedis a lumine, obscuraris, et in tenebris computaris: illud tamen lumen nec accedit ad se, quia non recedit a se. Si ergo uos deos facit sermo Dei, quomodo non est Deus uerbum Dei? Pater ergo sanctificauit Filium suum, et misit in mundum. Forte aliquis dicat: Si Pater eum sanctificauit, ergo aliquando non erat sanctus? Sic sanctificauit, quomodo genuit. Ut enim sanctus esset, gignendo ei dedit, quia sanctum eum genuit. Nam si quod sanctificatur, ante non erat sanctum; quomodo dicimus Deo Patri, Sanctificetur nomen tuum .

10. Si non facio opera Patris mei, nolite mihi credere: si autem facio, et si mihi non uultis credere, operibus credite, ut cognoscatis et credatis quia in me est Pater, et ego in illo. Non sic dicit Filius, in me est Pater, et ego in illo, quomodo possunt homines dicere. Si enim bene cogitemus, in Deo sumus; et si bene uiuamus, Deus in nobis est: fideles participantes eius gratiam, illuminati ab ipso, in illo sumus, et ipse in nobis. Sed non sic unigenitus Filius: ille in Patre, et Pater in illo, tanquam equalis in eo cui est equalis. Denique nos aliquando possumus dicere, In Deo sumus, et Deus in nobis: Ego et Deus unum sumus, numquid possumus dicere? In Deo es, quia Deus te continet; Deus est in te, quia templum Dei factus es: sed numquid quia in Deo es, et Deus est in te, potes dicere, Qui me uidet, Deum uidet: quomodo Unigenitus dixit, Qui me uidit, uidit et Patrem ; et, Ego et Pater unum sumus? Agnosce proprium Domini, et munus serui. Proprium Domini, est equalitas Patris: munus serui, est participatio Saluatoris.

11. Querebant ergo eum apprehendere. Utinam apprehenderent, sed credendo et intelligendo, non seuiendo et occidendo. Nam modo, fratres mei, quando talia loquor, infirmus fortia, paruus magna, fragilis solida, et uos tanquam ex eadem massa unde sum et ego, et ego [1 1Kb] ipse qui uobis loquor, simul omnes apprehendere uolumus Christum. Quid est apprehendere? Intellexisti, apprehendisti. Sed non sic Iudei: tu apprehendisti ut habeas, illi apprehendere uolebant  ut non haberent. Et quia sic uolebant apprehendere, quid eis fecit? Exiit de manibus eorum. Non eum apprehenderunt, quia manus fidei non habuerunt. uerbum caro factum est: sed non erat uerbo magnum, eiicere carnem suam de manibus carnis. Mente uerbum apprehendere, hoc est Christum recte apprehendere.

12. Et abiit iterum trans Iordanem, in eum locum ubi Ioannes baptizans primum, et mansit ibi. Et multi uenerunt ad eum, et dicebant: Quia Ioannes quidem signum fecit nullum. Meministis uobis dictum de Ioanne, quia lucerna erat, et diei testimonium perhibebat . Quid ergo isti apud se dixerunt, Ioannes signum fecit nullum? Nullum, inquiunt, miraculum ostendit Ioannes: non demonia fugauit, non expulit febrem, non cecos illuminauit, non mortuos suscitauit, non tot millia hominum de quinque uel septem panibus pauit, non supra mare ambulauit, non uentis et fluctibus imperauit; nichil horum fecit Ioannes: et totum quidquid dicebat, huic testimonium perhibebat. Per lucernam ueniamus ad diem. Ioannes nullum signum fecit. Omnia autem quecumque dixit Ioannes de hoc, uera erant. Ecce qui apprehenderunt, non quomodo Iudei. Iudei uolebant apprehendere discedentem, apprehenderunt isti permanentem. Denique quid sequitur? Et multi crediderunt in eum.



TRACTATUS XLIX. Ab eo quod legitur, Erat autem quidam languens, Lazarus; usque ad id, Abiit in regionem iuxta desertum, in ciuitatem que dicitur Ephrem, et ibi morabatur cum discipulis suis. Cap. XI, u\. 1-54.

1. Inter omnia miracula que fecit Dominus noster iehsu Christus, Lazari resurrectio precipue predicatur. Sed si attendamus quis fecerit, delectari debemus potius quam mirari. Ille suscitauit hominem, qui fecit hominem; ipse enim est Unicus Patris, per quem, sicut nostis, facta sunt omnia. Si ergo per illum facta sunt omnia, quid mirum est si resurrexit unus per illum, cum tot quotidie nascantur per illum? Plus est homines creare quam resuscitare. Dignatus est tamen et creare et resuscitare; creare omnes, resuscitare quosdam. Nam cum multa fecisset Dominus iehsu, non omnia scripta sunt; sicut idem ipse sanctus Ioannes euangelista testatur multa Dominum Christum et dixisse et fecisse que scripta non sunt : electa sunt autem que scriberentur, que saluti credentium sufficere uidebantur. Audisti enim quia Dominus iehsu mortuum suscitauit: sufficit tibi ut scias quia si uellet, omnes mortuos suscitaret. Et hoc quidem sibi ad finem seculi reseruauit. Nam quem audistis magno miraculo quatriduanum mortuum suscitasse de sepulcro, ueniet hora, sicut ipse ait, quando omnes qui sunt in monumentis, audient uocem eius et procedent. Resuscitauit putentem, sed tamen in cadauere putente adhuc erat forma membrorum; ille in nouissimo die ad unam uocem cineres est restituturus in carnem. Sed oportebat ut modo aliqua faceret, quibus datis uelut sue uirtutis indiciis credamus in eum, et ad illam resurrectionem preparemur,  que erit ad uitam, non ad iudicium. Ita quippe ait: ueniet hora quando omnes qui in monumentis sunt, audient uocem eius: et procedent qui bene fecerunt, ad resurrectionem uite; qui male egerunt, ad resurrectionem iudicii .

2. Tres tamen mortuos a Domino resuscitatos in Euangelio legimus, et forte non frustra. Domini quippe facta non sunt tantummodo facta, sed signa. Si ergo signa sunt, preter id quod mira sunt, aliquid profecto significant: quorum factorum significationem inuenire, aliquanto est operosius, quam ea legere uel audire. Admirantes audiebamus, tanquam magni miraculi spectaculo ante nostros oculos constituto, cum Euangelium legeretur, quemadmodum reuixerit Lazarus. Si attendamus mirabiliora opera Christi, omnis qui credit, resurgit  : si attendamus omnes, et intelligamus detestabiliores mortes, omnis qui peccat moritur. Sed mortem carnis omnis homo timet, mortem anime pauci. Pro morte carnis que sine dubio quandoque uentura est, curant omnes ne ueniat: inde est quod laborant. Laborat ne moriatur homo moriturus, et non laborat ne peccet homo in eternum uicturus. Et cum laborat ne moriatur, sine causa laborat; id enim agit ut multum mors differatur, non ut euadatur: si autem peccare nolit, non laborabit, et uiuet in eternum. O si possemus excitare homines, et cum ipsis pariter excitari, ut tales essemus amatores uite permanentis, quales sunt homines amatores uite fugientis! Quid non facit homo sub mortis periculo constitutus? Gladio impendente ceruicibus, prodiderunt homines quidquid sibi, unde uiuerent, reseruabant. Quis non continuo prodidit ne percuteretur? Et post proditionem fortasse percussus est. Quis non, ut uiueret, continuo perdere uoluit unde uiueret, eligens uitam mendicantem quam celerem mortem? Cui dictum est, Nauiga ne moriaris; et distulit? Cui dictum est, Labora ne moriaris; et piger fuit? Leuia Deus iubet, ut in eternum uiuamus; et obedire negligimus. Non tibi Deus dicit, Perde quidquid habes, ut uiuas exiguo tempore in labore sollicitus; sed, Da pauperi unde habes, ut uiuas semper sine labore securus. Accusant nos amatores uite temporalis, quam nec cum uolunt, nec quamdiu uolunt habent: et nos inuicem non accusamus, tam pigri, tam tepidi ad capessendam uitam eternam, quam si uoluerimus habebimus, cum habuerimus non amittemus; hanc autem mortem quam timemus, etiamsi noluerimus, habebimus.

3. Si ergo Dominus magna sua gratia, et magna sua misericordia animas suscitat, ne moriamur in eternum; bene intelligimus tres illos mortuos quos in corporibus suscitauit, aliquid significare et figurare de resurrectionibus animarum que fiunt per fidem: resuscitauit filiam archisynagogi adhuc in domo iacentem ; resuscitauit iuuenem filium uidue extra portas ciuitatis elatum ; resuscitauit Lazarum sepultum quatriduanum. Intueatur quisque animam suam: si peccat, moritur; peccatum, mors est anime. Sed aliquando in cogitatione peccatur. Delectauit quod malum est, consensisti, peccasti; consensio illa occidit te: sed intus est mors, quia cogitatum malum nondum processit in factum. Talem animam resuscitare se significans Dominus, resuscitauit illam puellam que nondum erat foras elata, sed in domo mortua iacebat, quasi peccatum latebat. Si autem non solum male delectationi consensisti, sed etiam ipsum malum fecisti; quasi mortuum extra portam extulisti: iam foris es, et mortuus elatus es. Tamen et ipsum Dominus resuscitauit, et reddidit uidue matri sue. Si peccasti, peniteat te: et resuscitat te Dominus, et reddet Ecclesie matri tue. Tertius mortuus est Lazarus. Est genus mortis immane, mala consuetudo appellatur. Aliud est enim peccare, aliud peccandi consuetudinem facere. Qui peccat et continuo corrigitur, cito reuiuiscit: quia nondum est implicatus consuetudine, non est sepultus. Qui autem peccare consueuit, sepultus est, et bene de illo dicitur, fetet: incipit enim habere pessimam famam, tanquam odorem teterrimum. Tales sunt omnes assueti sceleribus, perditi moribus. Dicis ei, Noli facere. Quando te audit quem terra sic premit, et tabe corrumpitur, et mole consuetudinis pregrauatur? Nec ad ipsum tamen resuscitandum minor fuit uirtus Christi. Nouimus, uidimus, quotidie uidemus homines, pessima consuetudine permutata uiuere melius, quam uiuunt qui reprehendebant. Detestabaris hominem: ecce ipsa soror Lazari  melius suscitata est quam frater eius: de magna male consuetudinis mole est liberata. Erat enim famosa peccatrix: et de illa dictum est, Dimittuntur ei peccata multa, quoniam dilexit multum . uidemus multos, nouimus multos: nemo desperet, nemo de se presumat. Et desperare malum est, et de se presumere. Sic noli desperare, ut eligas de quo debeas presumere.

4. Ergo et Lazarum Dominus suscitauit. Audistis qualem, id est, quid significet Lazari resurrectio. Legamus itaque iam; et quoniam multa in hac lectione manifesta sunt, expositionem in singulis non queramus, ut necessaria pertractemus. Erat autem quidam languens, Lazarus a Bethania, de castello Marie et Marthe sororum eius [1 1Kb] . In superiore lectione meministis quod Dominus exiit de manibus eorum qui lapidare illum uoluerant, et discessit trans Iordanem ubi Ioannes baptizabat . Ibi ergo Domino constituto, infirmabatur in Bethania Lazarus, quod castellum erat proximum Ierosolymis.

5. Maria autem erat que unxit Dominum unguento, et extersit pedes eius capillis suis, cuius frater Lazarus infirmabatur. Miserunt ergo sorores eius ad eum, dicentes. Iam intelligimus quo miserunt, ubi erat Dominus:   quoniam absens erat, trans Iordanem scilicet. Miserunt ad Dominum, nuntiantes quod egrotaret frater earum: ut si dignaretur ueniret, et eum ab egritudine liberaret. Ille distulit sanare, ut posset resuscitare. Quid ergo renuntiauerunt sorores eius? Domine, ecce quem amas infirmatur. Non dixerunt, ueni: amanti enim tantummodo nuntiandum fuit. Non ause sunt dicere, ueni, et sana: non ause sunt dicere, Ibi iube, et hic fiet. Cur enim non et iste, si fides illius Centurionis inde laudatur? Ait enim: Non sum dignus ut intres sub tectum meum, sed tantum dic uerbo, et sanabitur puer meus . Nihil horum iste, sed tantummodo, Domine, ecce quem amas infirmatur. Sufficit ut noueris; non enim amas, et deseris. Dicit aliquis: Quomodo per Lazarum peccator significabatur, et a Domino sic amabatur? Audiat eum dicentem, Non ueni uocare iustos, sed peccatores . Si enim peccatores Deus non amaret, de celo ad terras non descenderet.

6. Audiens autem iehsu, dixit eis: Infirmitas hec non est ad mortem, sed pro gloria Dei, ut glorificetur Filius Dei. Talis glorificatio ipsius non ipsum auxit, sed nobis profuit. Hoc ergo ait, non est ad mortem, quia et ipsa mors non erat ad mortem; sed potius ad miraculum, quo facto crederent homines in Christum, et uitarent ueram mortem. Sane uidete quemadmodum tanquam ex obliquo Dominus Deum se dixit, propter quosdam qui negant Filium Deum esse. Nam sunt heretici qui hoc negant, quod Filius Dei sit Deus. Ecce audiant: Infirmitas hec, inquit, non est ad mortem, sed pro gloria Dei. Qua gloria? cuius Dei? Audi quod sequitur: Ut glorificetur Filius Dei. Infirmitas ergo hec, inquit, non est ad mortem, sed pro gloria Dei, ut glorificetur Filius Dei per eam. Per quam? Per illam infirmitatem.

7. Diligebat autem iehsu Martham, et sororem eius Mariam, et Lazarum. Ille languens, ille tristes, omnes dilecti: sed diligebat eos et languentium saluator, imo etiam mortuorum suscitator, et tristium consolator. Ut ergo audiuit quia infirmabatur, tunc quidem mansit in eodem loco duobus diebus. Nuntiauerunt ergo illi; mansit illic ille: tamdiu tempus ductum est, quousque quatriduum compleretur. Non frustra, nisi quia forte, imo quia certe et ipse numerus dierum intimat aliquod sacramentum. Deinde post hec dicit iterum discipulis suis, Eamus in Iudeam: ubi pene fuerat lapidatus, qui propterea inde discessisse uidebatur, ne lapidaretur. Discessit enim ut homo; sed in redeundo quasi oblitus infirmitatem, ostendit potestatem. Eamus, inquit, in Iudeam.

8. Deinde hoc dicto, uidete quemadmodum discipuli territi fuerint. Dicunt ei discipuli: Rabbi, nunc querebant te Iudei lapidare, et iterum uadis illuc? Respondit iehsu: Nonne duodecim sunt hore diei? Quid sibi uult ista responsio? Illi dixerunt, Modo te lapidare uolebant Iudei, et iterum illuc uadis, ut te lapident? Et Dominus, Nonne duodecim hore sunt diei? Si quis ambulauerit in die, non offendit, quia lucem huius  mundi uidet: si autem ambulauerit in nocte, offendit, quia lux non est in eo. De die quidem locutus est, sed in nostra intelligentia quasi adhuc nox est. Inuocemus diem, ut expellat noctem, et cor lumine illustret. Quid enim Dominus dicere uoluit? Quantum mihi uidetur, quantum sublucet altitudo profunditasque sententie, redarguere uoluit illorum dubitationem et infidelitatem. uoluerunt enim consilium dare Domino ne moreretur, qui uenerat mori, ne ipsi morerentur. Sic etiam quodam alio loco Petrus sanctus diligens Dominum, sed adhuc non plene intelligens cur uenisset, timuit ne moreretur, et uite displicuit, id est, ipsi Domino: nam cum indicaret discipulis quod esset Ierosolymis passurus a Iudeis [1 1Kb] , respondit Petrus inter ceteros, et ait, Absit a te, Domine, propitius tibi esto, non fiet istud. Et continuo Dominus, Redi post me, satanas, non enim sapis que Dei sunt, sed que hominum. Et paulo ante confitens Filium Dei laudem meruerat: audierat enim, Beatus es, Simon Bar Iona, quia non tibi reuelauit caro et sanguis, sed Pater meus qui in celis est . Cui dixerat, Beatus es; illi dicit, Redi retro, satanas: quia beatus a se non erat, Sed unde? Quia non tibi reuelauit caro et sanguis, sed Pater meus qui in celis est. Ecce unde beatus, non de tuo, sed de meo. Non quia Pater ego, sed quia omnia que habet Pater, mea sunt . Si beatus de ipsius Domini; satanas de cuius? Ibi dicit: rationem quippe reddidit beatitudinis, ut diceret, Non caro et sanguis tibi reuelauit hoc, sed Pater meus qui in celis est: hec est causa beatitudinis tue. Quod uero dixi, Redi post me, satanas, audi etiam huius rei causam: Non enim sapis que Dei sunt, sed que sunt hominis. Nemo ergo se palpet; de suo satanas est, de Dei beatus est. Quid est enim de suo, nisi de peccato suo? Tolle peccatum, quod est tuum? Iustitia, inquit, de meo est [2 1Kb] . Quid enim habes quod non accepisti ? Cum ergo uellent dare consilium homines Deo, discipuli magistro, serui Domino, egroti medico; corripuit eos, et ait, Nonne duodecim hore sunt diei? Si quis ambulauerit in die, non offendit. Me sequimini, si non uultis offendere: nolite mihi consilium dare, quos a me consilium oportet accipere. Quo ergo pertinet, Nonne duodecim hore sunt diei? Quia ut diem se esse ostenderet, duodecim discipulos elegit. Si ego sum, inquit, dies, et uos hore, numquid hore diei consilium dant? Hore diem sequuntur, non dies horas. Si ergo illi hore, quid ibi Iudas? Et ipse inter duodecim horas? Si hora erat, lucebat; si lucebat, quomodo diem ad mortem tradebat? Sed Dominus in hoc uerbo non ipsum Iudam, sed successorem ipsius preuidebat. Iuda enim cadente successit Matthias, et duodenarius numerus mansit . Non ergo frustra duodecim discipulos elegit Dominus, nisi quia ipse spiritualis est dies. Sequantur ergo hore diem, predicent hore diem, hore illustrentur a die, hore  illuminentur a die, et per horarum predicationem credat mundus in diem. Hoc ergo ait de compendio, Me sequimini, si non uultis offendere.

9. Et post hoc dicit eis: Lazarus amicus noster dormit; sed uado, ut a somno excitem eum. uerum dixit. Sororibus mortuus erat, Domino dormiebat. Hominibus mortuus erat, qui eum suscitare non poterant: nam Dominus tanta eum facilitate excitabat de sepulcro, quanta tu non excitas dormientem de lecto. Ergo secundum potentiam suam dixit dormientem: quia et alii mortui dicti sunt in Scripturis sepe dormientes, sicut Apostolus dicit, De dormientibus autem nolo uos ignorare, fratres, ut non contristemini, sicut et ceteri qui spem non habent . Ideo et ipse dormientes appellauit, quia resurrecturos prenuntiauit. Dormit ergo omnis mortuus, et bonus et malus. Sed quomodo interest in ipsis qui quotidie dormiunt et exsurgunt, quid quisque uideat in somnis: alii sentiunt leta somnia, alii torquentia, ita ut euigilans dormire timeat, ne ad ipsa iterum redeat: sic unusquisque hominum cum causa sua dormit, cum causa sua surgit. Et interest quali custodia quisque recipiatur, ad iudicem postea producendus. Nam et receptiones in custodia pro meritis causarum adhibentur: alios iubentur custodire lictores, humanum et mite officium atque ciuile; alii traduntur optionibus [1 1Kb] ; alii mittuntur in carcerem: et in ipso carcere non omnes, sed pro meritis grauiorum causarum in ima carceris contruduntur. Sicut ergo diuerse custodie agentium in officio; sic diuerse custodie mortuorum, et diuersa merita resurgentium. Receptus est pauper, receptus est diues: sed ille in sinum Abrahe; ille ubi sitiret, et guttam non inueniret .

10. Habent ergo omnes anime, ut ex hac occasione instruam Charitatem uestram, habent omnes anime, cum de seculo exierint, diuersas receptiones suas. Habent gaudium bone, male tormenta. Sed cum facta fuerit resurrectio, et bonorum gaudium amplius erit, et malorum tormenta grauiora; quando cum corpore torquebuntur. Recepti sunt in pace sancti Patriarche, Prophete, Apostoli, Martyres, boni fideles; omnes tamen adhuc in fine accepturi sunt quod promisit Deus: promissa enim est resurrectio etiam carnis, mortis consumptio, uita eterna cum Angelis. Hoc omnes simul accepturi sumus: nam requiem que continuo post mortem datur, si ea dignus est, tunc accipit quisque cum moritur. Priores acceperunt Patriarche: uidete ex quo requiescunt: posteriores Prophete, recentius Apostoli, multo recentiores sancti Martyres, quotidie boni fideles. Et alii in ista requie iam diu sunt [2 1Kb] , alii non tam diu, alii paucioribus annis, alii nec recenti tempore. Cum uero ab hoc  somno euigilabunt. Simul omnes quod promissum est accepturi sunt.

11. Lazarus amicus noster dormit; sed uado, ut a somno excitem eum. Dixerunt ergo discipuli: quomodo intellexerunt, sic responderunt: Domine, si dormit, saluus erit. Solet enim esse somnus egrotantium salutis indicium. Dixerat autem iehsu de morte eius; illi autem putauerunt quod de dormitione somni diceret. Tunc ergo dixit eis iehsu manifeste. Subobscure enim dixerat, dormit: ait ergo manifeste, Lazarus mortuus est: et gaudeo propter uos, ut credatis; quia non eram ibi. Et scio quia mortuus est, et non ibi eram: eger enim, non mortuus, fuerat nuntiatus. Sed quid lateret eum qui creauerat, et ad cuius manus anima morientis exierat? Hoc est quod ait, Gaudeo propter uos, ut credatis; quia non ibi eram: ut iam inciperent admirari, quia Dominus potuit dicere mortuum, quod nec uiderat nec audierat. Ubi sane meminisse debemus quod adhuc etiam ipsorum discipulorum qui in eum iam crediderant, miraculis edificabatur fides: non ut ea que non erat, esse inciperet, sed ut ea que iam esse ceperat, cresceret; quamuis tali uerbo usus sit, quasi tunc credere inciperent. Non enim ait, Gaudeo propter uos, ut fides uestra augeatur, siue firmetur; sed ait, ut credatis: quod intelligendum est, ut amplius robustiusque credatis.

12. Sed eamus ad eum. Dixit ergo Thomas, qui dicitur Didymus, ad condiscipulos: Eamus et nos, et moriamur cum illo. uenit itaque iehsu, et inuenit eum quatuor dies iam in monumento habentem. De quatuor diebus multa quidem dici possunt, sicut se habent obscura Scripturarum, que pro diuersitate intelligentium, multos sensus pariunt. Dicamus et nos quid nobis uideatur significare mortuus quatriduanus. Quomodo enim in illo ceco intelligimus quodammodo humanum genus, sic forte et in isto mortuo multos intellecturi sumus: diuersis enim modis una res significari potest. Homo quando nascitur, iam cum morte nascitur; quia de Adam peccatum trahit. Unde dicit Apostolus: Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Ecce habes unum diem mortis, quod homo trahit de mortis propagine. Deinde crescit, incipit accedere ad rationales annos, ut legem sapiat naturalem, quam omnes habent in corde fixam: Quod tibi non uis fieri, alii ne feceris. Numquid hoc de paginis discitur [1 1Kb] , et non in natura ipsa quodammodo legitur? Furtum uis pati? Utique non uis. Ecce lex in corde tuo: Quod non uis pati, facere noli. Et hanc legem transgrediuntur homines: ecce alter dies mortis. Data est Lex etiam diuinitus per famulum Dei Moysen: dictum est illic, Non occides; Non mechaberis; Non falsum testimonium dices; Honora patrem et matrem; Non concupisces rem proximi tui; Non concupisces uxorem proximi tui . Ecce  Lex scripta est, et ipsa contemnitur: ecce tertius dies mortis. Quid restat? uenit et Euangelium, predicatur regnum celorum, diffamatur ubique Christus, minatur gehennam, uitam promittit eternam, et ipsa contemnitur. Transgrediuntur homines Euangelium: ecce quartus dies mortis. Merito iam putet. Numquid et talibus est neganda misericordia? Absit: etiam ad tales Dominus excitandos non dedignatur accedere.

13. Multi autem ex Iudeis uenerant ad Martham et Mariam, ut consolarentur eas de fratre suo. Martha ergo ut audiuit quia iehsu uenit, occurrit illi: Maria autem domi sedebat. Dixit ergo Martha ad Iesum: Domine, si fuisses hic, frater meus non fuisset mortuus; sed et nunc scio quia quecumque poposceris a Deo, dabit tibi Deus. Non dixit, Sed et modo rogo te ut resuscites fratrem meum. Unde enim sciebat, si fratri eius resurgere utile fuerit? Hoc tantum dixit, Scio quia potes, si uis facis: utrum enim facias, iudicii tui est, non presumptionis mee. Sed et nunc scio quia quecumque poposceris a Deo, dabit tibi Deus.

14. Dicit illi iehsu: Resurget frater tuus. Hoc ambiguum fuit. Non enim ait, Modo resuscito fratrem tuum; sed, Resurget frater tuus. Dicit ei Martha: Scio quia resurget in resurrectione, in nouissima die. De illa resurrectione secura sum, de hac incerta sum. Dicit ei iehsu: Ego sum resurrectio. Dicis, Resurget frater meus in nouissima die: uerum est; sed per quem tunc resurget, potest et modo, quia Ego sum, inquit, resurrectio et uita. Audite, fratres, audite quid dicat. Certe tota exspectatio erat circumstantium ut reuiuisceret Lazarus, unus mortuus quatriduanus: audiamus, et resurgamus. Quam multi sunt in hoc populo, quos premit consuetudinis moles! Forte audiunt me quidam, quibus dicitur, Nolite inebriari uino in quo est luxuria : dicunt, Non possumus. Forte audiunt me aliqui immundi, lasciuiis et flagitiis inquinati, quibus dicitur, Nolite hoc facere, ne pereatis: et respondent, Non possumus tolli a consuetudine nostra. O Domine, istos resuscita. Ego sum, inquit, resurrectio et uita. Ideo resurrectio, quia uita.

15. Qui credit in me, etiamsi mortuus fuerit, uiuet: et omnis qui uiuit et credit in me, non morietur in eternum. Quid est hoc? Qui credit in me, etiamsi mortuus fuerit, sicut Lazarus mortuus est, uiuet; quia non est Deus mortuorum, sed uiuorum. De olim mortuis patribus, hoc est de Abraham, et Isaac, et Iacob, tale responsum Iudeis dedit: Ego sum Deus Abraham, et Deus Isaac, et Deus Iacob, non est Deus mortuorum, sed uiuorum: omnes enim illi uiuunt . Crede ergo; et si mortuus fueris, uiues: si autem non credis; et cum uiuis, mortuus es. Probemus et hoc, quia si non credis, etsi uiuis, mortuus es. Cuidam Dominus differenti sequi eum, et dicenti, Eam prius sepelire patrem meum: Sine, inquit, mortuos sepelire mortuos suos; tu ueni, sequere me . Erat ibi mortuus sepeliendus, erant ibi et mortui mortuum sepulturi: ille mortuus in carne, illi in anima. Unde mors in anima? Quia non est fides. Unde mors in corpore? Quia non est ibi  anima. Ergo anime tue anima fides est. Qui credit in me, inquit, etiamsi mortuus fuerit in carne, uiuet in anima; donec resurgat et caro nunquam postea moritura. Hoc est, Qui credit in me, licet moriatur, uiuet. Et omnis qui uiuit in carne et credit in me, etsi morietur ad tempus propter mortem carnis, non morietur in eternum propter uitam spiritus, et immortalitatem resurrectionis. Hoc est quod ait, Et omnis qui uiuit et credit in me, non morietur in eternum. Credis hoc? Ait illi: Utique, Domine, ego credidi, quia tu es Christus Filius Dei, qui in mundum uenisti. Quando hoc credidi, credidi quia tu es resurrectio, credidi quia tu es uita; credidi quia qui credit in te, etsi moriatur, uiuet; et qui uiuit et credit in te, non morietur in eternum.

16. Et cum hec dixisset, abiit, et uocauit Mariam sororem suam silentio, dicens: Magister adest, et uocat te. Aduertendum est quemadmodum suppressam uocem silentium nuncupauit. Nam quomodo siluit, que dixit, Magister adest, et uocat te? Aduertendum etiam quemadmodum Euangelista non dixerit ubi uel quando uel quomodo Mariam Dominus uocauerit, ut hoc in uerbis Marthe potius intelligeretur, narrationis breuitate seruata.

17. Illa ut audiuit, surgit cito, et uenit ad eum. Nondum enim uenerat iehsu in castellum, sed erat adhuc in illo loco ubi occurrerat ei Martha. Iudei igitur qui erant cum illa in domo, et consolabantur eam, cum uidissent Mariam, quia cito surrexit et exiit, secuti sunt eam dicentes: quia uadit ad monumentum, ut ploret ibi. Quare pertinuit hoc ad Euangelistam narrare? Ut uideamus que occasio fecerit ut plures ibi essent quando Lazarus resuscitatus est. Putantes enim Iudei propterea illam festinare, ut doloris sui solatium lacrymis quereret, secuti sunt eam; ut tam grande miraculum quatriduani mortui resurgentis, testes plurimos inueniret.

18. Maria autem cum uenisset ubi erat iehsu, uidens eum, cecidit ad pedes eius, et dixit ei: Domine, si fuisses hic, frater meus non esset mortuus. iehsu ergo ut uidit eam plorantem, et Iudeos qui cum illa erant plorantes, fremuit spiritu, et turbauit semetipsum, et dixit: Ubi posuistis eum? Nescio quid nobis insinuauit fremendo spiritu, et turbando seipsum. Quis enim eum posset, nisi se ipse, turbare? Itaque, fratres mei, primo hic attendite potestatem, et sic inquirite significationem. Turbaris tu nolens; turbatus est Christus, quia uoluit. Esuriuit iehsu, uerum est, sed quia uoluit; dormiuit iehsu, uerum est, sed quia uoluit; contristatus est iehsu, uerum est, sed quia uoluit; mortuus est iehsu, uerum est, sed quia uoluit: in illius potestate erat sic uel sic affici, uel non affici. uerbum enim animam suscepit et carnem, totius hominis sibi coaptans in persone unitate naturam. Nam et anima Apostoli uerbo illustrata est, anima Petri uerbo illustrata est, anima Pauli, aliorum Apostolorum, sanctorum Prophetarum uerbo illustrate sunt anime: sed de nulla dictum est, uerbum caro factum est ; de nulla dictum est, Ego et Pater unum sumus . Anima et  caro Christi cum uerbo Dei una persona est, unus Christus est. Ac per hoc ubi summa potestas est, secundum uoluntatis nutum tractatur infirmitas [1 1Kb] : hoc est, turbauit semetipsum.

19. Dixi potestatem, attendite significationem. Magnus reus est, quem mortis quatriduum et illa significat sepultura. Quid est ergo quod turbat semetipsum Christus, nisi ut significet tibi quomodo turbari tu debeas, cum tanta mole peccati grauaris et premeris? Attendisti enim te, uidisti te reum, computasti tibi: Illud feci, et pepercit mihi Deus; illud commisi, et distulit me; Euangelium audiui, et contempsi; baptizatus sum, et iterum ad eadem reuolutus sum: quid facio? quo eo? unde euado? Quando ista dicis, iam fremit Christus; quia fides fremit. In uoce frementis apparet spes resurgentis. Si [2 1Kb] ipsa fides intus, ibi est Christus fremens: si fides in nobis, Christus in nobis. Quid enim aliud ait Apostolus: Habitare Christum per fidem in cordibus uestris ? Ergo fides tua de Christo, Christus est in corde tuo. Hinc est illud quod dormiebat in naui: et cum periclitarentur discipuli, iam imminente naufragio accesserunt ad eum, et excitauerunt eum: surrexit Christus, imperauit uentis et fluctibus, et facta est tranquillitas magna . Sic et tu: intrant uenti cor tuum, utique ubi nauigas, ubi hanc uitam tanquam procellosum et periculosum pelagus transis; intrant uenti, mouent fluctus, turbant nauim. Qui sunt uenti? Audisti conuicium, irasceris; conuicium uentus est, iracundia fluctus est: periclitaris, disponis respondere, disponis maledictum maledicto reddere, iam nauis propinquat naufragio; excita Christum dormientem. Ideo enim fluctuas, et mala pro malis reddere preparas, quia Christus dormit in naui. In corde enim tuo somnus Christi, obliuio fidei. Nam si excites Christum, id est recolas fidem, quid tibi dicit tanquam uigilans Christus in corde tuo? Ego audiui, Demonium habes , et pro eis oraui: audit Dominus, et patitur; audit seruus, et indignatur! Sed uindicari uis. Quid enim? ego iam sum uindicatus? Cum tibi hec loquitur fides tua, quasi imperatur uentis et fluctibus, et fit tranquillitas magna. Quomodo ergo hoc est excitare Christum in naui, excitare fidem; sic in corde hominis quem premit magna moles et consuetudo peccati, in corde hominis transgressoris etiam sancti Euangelii, contemptoris penarum eternarum, fremat Christus, increpet se homo. Audi adhuc: fleuit Christus, fleat se homo. Quare enim fleuit Christus, nisi quia flere hominem docuit? Quare fremuit et turbauit semetipsum, nisi quia fides hominis sibi merito displicentis fremere quodammodo debet in accusatione malorum operum, ut uiolentie penitendi cedat consuetudo peccandi?

20. Et dixit: Ubi posuistis eum? Scisti quia mortuus sit, et ubi sit sepultus ignoras? Et ista significatio est, quia sic perditum hominem quasi nescit Deus. Non ausus sum dicere, Nescit: quid enim ille nescit? Sed quasi nescit. Unde hoc probamus? Dominum audi dicturum  in iudicio, Non noui uos; discedite a me . Quid est, Non noui uos? Non uos uideo in luce mea, non uos uideo in illa iustitia quam noui. Sic et hic tanquam nesciens talem peccatorem, dixit, Ubi posuistis eum? Talis est uox Dei in paradiso posteaquam homo peccauit, Adam, ubi es ? Dicunt ei: Domine, ueni, et uide. Quid est, uide? Miserere. uidet enim Dominus, quando miseretur. Unde illi dicitur, uide humilitatem meam, et laborem meum, et dimitte omnia peccata mea .

21. Lacrymatus est iehsu. Dixerunt ergo Iudei: Ecce quomodo amabat eum. Quid est, amabat eum? Non ueni uocare iustos, sed peccatores in penitentiam . Quidam autem ex ipsis dixerunt: Non poterat hic qui aperuit oculos ceci, facere ut et hic non moreretur? Qui noluit facere ut non moreretur, plus est quod facturus est, ut mortuus suscitetur.

22. iehsu ergo rursus fremens in semetipso, uenit ad monumentum. Fremat et in te, si disponis reuiuiscere. Omni homini dicitur, qui premitur pessima consuetudine: uenit ad monumentum. Erat autem spelunca, et lapis superpositus erat ei. Mortuus sub lapide, reus sub lege. Scitis enim quia Lex que data est Iudeis, in lapide scripta est . Omnes autem rei sub lege sunt: bene uiuentes cum lege sunt. Iusto lex posita non est . Quid est ergo, Lapidem remouete? Gratiam predicate. Apostolus enim Paulus ministrum se dicit Noui Testamenti, non littere, sed spiritus [1 1Kb] : nam littera, inquit, occidit, spiritus uiuificat . Littera occidens, quasi lapis est premens. Remouete, inquit, lapidem. Remouete Legis pondus; gratiam predicate. Si enim data esset lex, que posset uiuificare, omnino ex Lege esset iustitia. Sed conclusit omnia Scriptura sub peccato, ut promissio ex fide Iesu Christi daretur credentibus . Ergo remouete lapidem.

23. Dicit ei Martha, soror eius qui mortuus fuerat: Domine, iam fetet; quatriduanus enim est. Dicit ei iehsu: Nonne dixi tibi quoniam si credideris, uidebis gloriam Dei? Quid est, uidebis gloriam Dei? Quia et putentem et quatriduanum resuscitat. Omnes enim peccauerunt, et egent gloria Dei : et, Ubi abundauit peccatum, superabundauit et gratia .

24. Tulerunt ergo lapidem. iehsu autem eleuatis sursum oculis, dixit: Pater, gratias ago tibi, quoniam audisti me: ego autem sciebam quia semper me audis; sed propter populum qui circumstat, dixi, ut credant quia tu me misisti. Hec cum dixisset, magna uoce clamauit. Fremuit, lacrymauit, uoce magna clamauit. Quam difficile surgit, quem moles male consuetudinis premit! Sed tamen surgit: occulta gratia intus uiuificatur; surgit post uocem magnam. Quid est factum? uoce magna clamauit: Lazare, ueni foras. Et statim prodiit qui fuerat mortuus, ligatus manus et pedes institis [2 1Kb] ; et facies illius sudario erat ligata. Quomodo processit ligatis  pedibus miraris, et non miraris quia surrexit quatriduanus? In utroque potentia Domini erat, non uires mortui. Processit, et adhuc ligatus est: adhuc inuolutus, tamen iam foras processit. Quid significat? Quando contemnis, mortuus iaces; et si tanta quanta dixi contemnis, sepultus iaces: quando confiteris, procedis. Quid est enim procedere, nisi ab occultis uelut exeundo manifestari? Sed ut confitearis, Deus facit magna uoce clamando, id est, magna gratia uocando. Ideo cum processisset mortuus adhuc ligatus, confitens et adhuc reus; ut soluerentur peccata eius, ministris hoc dixit Dominus: Soluite illum, et sinite abire. Quid est, Soluite, et sinite abire? Que solueritis in terra, soluta erunt et in celo .

25. Multi ergo ex Iudeis qui uenerant ad Mariam et uiderant que fecit iehsu, crediderunt in eum: quidam autem ex ipsis abierunt ad Phariseos, et dixerunt eis que fecit iehsu. Non omnes ex Iudeis qui conuenerant ad Mariam, crediderunt, sed tamen multi. Quidam uero ex eis, siue ex Iudeis qui conuenerant, siue ex eis qui crediderant, abierunt ad Phariseos, et dixerunt eis que fecit iehsu: siue annuntiando, ut et ipsi crederent; siue potius prodendo, ut seuirent. Sed quomodolibet et a quibuslibet, ad Phariseos ista perlata sunt.

26. Collegerunt pontifices et Pharisei concilium, et dicebant: Quid facimus? Nec tamen dicebant, Credamus. Plus enim perditi homines cogitabant quomodo nocerent ut perderent, quam quomodo sibi consule rent ne perirent: et tamen timebant, et quasi consulebant. Dicebant enim: Quid facimus? Quia hic homo multa signa facit: si dimittimus eum sic, omnes credent in eum; et uenient Romani, et tollent nostrum locum et gentem. Temporalia perdere timuerunt, et uitam eternam non cogitauerunt; ac sic utrumque amiserunt. Nam et Romani post Domini passionem et glorificationem, tulerunt eis et locum et gentem, expugnando et transferendo: et illud eos sequitur quod alibi dictum est, Filii autem regni huius ibunt in tenebras exteriores . Hoc autem timuerunt, ne si omnes in Christum crederent, nemo remaneret qui aduersus Romanos ciuitatem Dei templumque defenderet; quoniam contra ipsum templum, et contra suas paternas leges doctrinam Christi esse sentiebant.

27. Unus autem ex ipsis Caiphas, cum esset pontifex anni illius, dixit eis: uos nescitis quidquam, nec cogitatis quia expedit nobis [1 1Kb] ut unus moriatur homo pro populo, et non tota gens pereat. Hoc autem a semetipso non dixit, sed cum esset pontifex anni illius, prophetauit. Hic docemur etiam per homines malos prophetie Spiritum futura predicere: quod tamen Euangelista diuino tribuit sacramento, quia pontifex fuit, id est, summus sacerdos. Potest autem mouere quomodo dicatur pontifex anni illius, cum Deus unum constituerit summum sacerdotem, cui mortuo unus succederet. Sed intelligendum est, per ambitiones et contentiones inter Iudeos postea constitutum ut plures essent, et per annos singulos uicibus ministrarent.  Nam et de Zacaria hoc dicitur: Factum est autem, cum sacerdotio fungeretur in ordine uicis sue ante Deum, secundum consuetudinem sacerdotii, sorte exiit ut incensum poneret, ingressus in templum Domini . Hinc apparet plures eos fuisse, et uices suas habuisse: nam incensum non licebat ponere nisi summo sacerdoti . Et forte etiam unum annum plures administrabant, quibus alio anno alii succedebant, ex quibus sorte exibat quis, ut incensum poneret. Quid est ergo quod prophetauit Caiphas? Quia iehsu moriturus erat pro gente; et non tantum pro gente, sed ut filios Dei qui erant dispersi, congregaret in unum. Hoc Euangelista addidit: nam Caiphas de sola gente Iudeorum prophetauit, in qua erant oues de quibus ait ipse Dominus, Non sum missus nisi ad oues que perierunt domus Isrel . Sed nouerat Euangelista esse alias oues, que non erant de hoc ouili, quas oportebat adduci, ut esset unum ouile et unus pastor . Hec autem secundum predestinationem dicta sunt: nam neque oues eius, nec filii Dei adhuc erant, qui nondum crediderant.

28. Ab illo ergo die cogitauerunt ut interficerent eum. iehsu ergo iam non palam ambulabat apud Iudeos, sed abiit in regionem iuxta desertum, in ciuitatem que dicitur Ephrem, et ibi morabatur cum discipulis suis. Non quia potentia eius defecerat, in qua utique si uellet, et palam Iudeis conuersaretur, et nichil ei facerent; sed in hominis infirmitate uiuendi exemplum discipulis demonstrabat, in quo appareret non esse peccatum, si fideles eius qui sunt membra eius, oculis persequentium se subtraherent, et furorem sceleratorum latendo potius deuitarent, quam se offerendo magis accenderent.



TRACTATUS L. Ab eo loco, Proximum erat Pascha Iudeorum; usque ad id, Multi propter illum abibant, et credebant in Iesum. Cap. XI, u\ u\. 55, 56, et cap. XII, u\. 1-11.

1. Hesternam lectionem sancti Euangelii, de qua locuti sumus quod Dominus dedit, hodierna sequitur, de qua locuturi sumus quod Dominus dabit. Quedam in Scripturis tam manifesta sunt, ut potius auditorem quam expositorem desiderent: in eis nos immorari non oportet, ut necessariis in quibus immorandum est, tempus sufficiat.

2. Proximum ergo erat Pascha Iudeorum. Illum diem festum Iudei cruentum habere Domini sanguine uoluerunt. Illo die festo occisus est Agnus, qui nobis eumdem diem festum suo sanguine consecrauit. Consilium erat inter Iudeos de occidendo Iesu: ille qui de celo uenerat pati, propinquare uoluit loco passionis, quia imminebat hora passionis. Ascenderunt ergo multi Ierosolymam de regione ante Pascha, ut sanctificarent seipsos. Hoc faciebant Iudei secundum preceptum Domini, per sanctum Moysen in Lege mandatum, ut die festo quod Pascha erat, omnes undique conuenirent, et illius diei celebratione sanctificarentur. Sed illa celebratio umbra erat futuri. Quia  est, umbra futuri? Prophetia Christi uenturi, prophetia pro nobis illo die passuri: ut transiret umbra, et lux ueniret; ut transiret significatio, et ueritas teneretur. Habebant ergo Iudei Pascha in umbra, nos in luce. Quid enim opus erat ut eis Dominus preciperet per ipsum festum diem ouem occidere, nisi quia ille erat de quo prophetatum est, Sicut ouis ad immolandum ductus est . Sanguine occisi pecoris Iudeorum postes signati sunt; sanguine Christi frontes nostre signantur. Et illa signatio, quia erat significatio, dicta est a domibus signatis exterminatorem prohibere : signum Christi a nobis repellit exterminatorem, si cor nostrum recipiat Saluatorem. Quare hoc dixi? Quia multi postes habent signatos, et intus non manet habitator: facile habent in fronte signum Christi, et corde non recipiunt uerbum Christi. Ideo dixi, fratres, quod repeto, signum Christi a nobis repellit exterminatorem, si cor nostrum habeat Christum habitatorem. Hec dixi, ne quis forte cogitaret quid sibi uellent ista festa Iudeorum. uenit ergo Dominus tanquam ad uictimam, ut uerum Pascha nos haberemus, cum eius passionem tanquam ouis immolationem celebraremus.

3. Querebant ergo Iesum: sed male. Beati enim qui querunt Iesum, sed bene. Illi querebant Iesum, ut nec ipsi haberent eum, nec nos: sed ab ipsis abscedentem suscepimus nos. Reprehenduntur qui querunt, laudantur qui querunt: animus enim querentis aut laudem inuenit, aut damnationem. Habes enim et in Psalmis, Confundantur et reuereantur, qui querunt animam meam : isti sunt qui male querebant. Alio autem loco dicit: Periit fuga a me, et non est qui requirat animam meam . Culpantur qui querebant, culpantur qui non querebant. Ergo queramus Christum ut habeamus; queramus ut teneamus, sed non ut occidamus: nam et illi ideo querebant [1 1Kb] ut tenerent, sed ut cito non haberent. Querebant ergo, et loquebantur inter se: Quid putatis, quia non uenit ad diem festum?

4. Dederant autem pontifices et Pharisei mandatum, ut si quis cognouerit ubi sit, indicet, ut apprehendant eum. Nos indicemus modo Iudeis, ubi sit Christus. Utinam uelint audire et apprehendere quicumque sunt ex semine illorum, qui dederant mandatum ut indicaretur eis ubi esset Christus. ueniant ad Ecclesiam, audiant ubi sit Christus, et apprehendant eum. A nobis audiant, ex Euangelio audiant. Occisus est a parentibus eorum, sepultus est, resurrexit, a discipulis agnitus, ante oculos eorum ascendit in celum, ibi sedet ad dexteram Patris; qui iudicatus est, uenturus est iudex: audiant, et teneant. Respondent: Quomodo tenebo absentem [2 1Kb] ; quomodo in celum manum mittam, ut ibi sedentem teneam? Fidem mitte, et tenuisti. Parentes tui tenuerunt carne, tu tene corde: quoniam Christus absens etiam presens est. Nisi presens esset, a nobis ipsis teneri non posset.  Sed quoniam uerum est, quod ait, Ecce ego uobiscum sum usque ad consummationem seculi ; et abiit, et hic est; et rediit, et nos non deserit: corpus enim suum intulit celo, maiestatem non abstulit mundo.

5. iehsu ergo ante sex dies Pasche uenit Bethaniam, ubi fuerat Lazarus mortuus, quem suscitauit iehsu. Fecerunt autem ei ibi cenam, et Martha ministrabat: Lazarus uero unus erat ex discumbentibus. Ne putarent homines phantasma esse factum, quia mortuus resurrexit, unus erat ex recumbentibus; uiuebat, loquebatur, epulabatur: ueritas ostendebatur, infidelitas Iudeorum confundebatur. Discumbebat ergo Dominus cum Lazaro et ceteris, ministrabat Martha una ex sororibus Lazari.

6. Maria uero, altera soror Lazari, accepit libram unguenti nardi pistici pretiosi, unxit pedes Iesu, et extersit capillis suis pedes eius, et domus impleta est ex odore unguenti. Factum audiuimus, mysterium requiramus. Quecumque anima fidelis uis esse, cum Maria unge pedes Domini pretioso unguento. Unguentum illud iustitia fuit, ideo libra fuit: erat autem unguentum nardi pistici pretiosi. Quod ait, pistici, locum aliquem credere debemus, unde hoc erat unguentum pretiosum: nec tamen hoc uacat, et sacramento optime consonat. grece, fides dicitur. Querebas operari iustitiam: iustus ex fide uiuit . Unge pedes Iesu: bene uiuendo dominica sectare uestigia. Capillis terge: si habes superflua, da pauperibus, et Domini pedes tersisti; capilli enim superflua corporis uidentur. Habes quod agas de superfluis tuis: tibi superflua sunt, sed Domini pedibus necessaria. Forte in terra Domini pedes indigent. De quibus enim nisi de membris suis in fine dicturus est, Cum uni ex minimis meis fecistis, mihi fecistis ? Superflua uestra impendistis, sed pedibus meis obsecuti estis.

7. Domus autem impleta est odore; mundus impletus est fama bona: nam odor bonus, fama bona est. Qui male uiuunt et christiani uocantur, iniuriam Christo faciunt: de qualibus dictum est quod per eos nomen Domini blasphematur . Si per tales nomen Dei blasphematur, per bonos nomen Domini laudatur. Audi Apostolum: Christi bonus odor sumus, inquit, in omni loco. Dicitur et in Canticis canticorum. Unguentum effusum nomen tuum . Ad Apostolum reuoca intentionem: Christi, inquit, bonus odor sumus in omni loco, et in his qui salui fiunt, et in his qui pereunt; aliis sumus odor uite in uitam, aliis odor mortis in mortem: et ad hec quis idoneus ? Occasionem nobis prebet presens lectio sancti Euangelii de odore isto ita loqui, ut et a nobis sufficienter dicatur, et a uobis diligenter audiatur, Apostolo ipso ita dicente, Et ad hec quis idoneus? Ergo ut inde nos conemur loqui, numquid idonei sumus, aut uos audire hec idonei estis? Nos quidem idonei non sumus; sed idoneus est ille qui per nos dignetur [1 1Kb] dicere quod uobis prosit audire. Ecce Apostolus  bonus odor est, sicut dicit ipse: sed ipse bonus odor aliis est odor uite in uitam, aliis autem odor mortis in mortem; tamen bonus odor. Numquid enim ait, Aliis sumus bonus odor ad uitam, aliis malus odor ad mortem? Bonum odorem se dixit, non malum; et eumdem bonum odorem aliis ad uitam dixit, aliis ad mortem. Felices qui bono odore uiuunt: quid autem infelicius illis qui bono odore moriuntur?

8. Et quis est, ait aliquis, quem bonus odor occilit? Hoc est quod ait Apostolus, Et ad hec quis idoneus? Quomodo ea facit Deus miris modis, ut bono odore et boni uiuant, et mali moriantur; quomodo sit, quantum Dominus inspirare dignatur [1 1Kb] ; tamen quo usque penetrare potui, uobis non debet denegari. Paulum apostolum bene agentem, bene uiuentem, iustitiam uerbo predicantem, opere demonstrantem, doctorem mirabilem, fidelem dispensatorem, fama usquequaque disseminabat: quidam diligebant, quidam inuidebant. Nam ipse quodam loco ait de quibusdam, quod non caste, sed per inuidiam Christum annuntiarent; existimantes, inquit, tribulationem suscitare uinculis meis. Sed quid ait? Siue occasione, siue ueritate Christus annuntietur . Annuntiant qui me amant, annuntiant qui mihi inuident; illi bono odore uiuunt, et illi bono odore moriuntur: tamen utrisque predicantibus nomen Christi annuntietur, odore optimo mundus impleatur. Amasti bene agentem, uixisti bono odore: inuidisti bene agenti, mortuus es bono odore. Numquid quia mori uoluisti, ideo odorem illum malum esse fecisti? Noli inuidere, et non te occidet bonus odor.

9. Denique audi et hic ex unguento isto, quomodo aliis erat odor bonus in uitam, aliis odor bonus in mortem. Posteaquam hoc fecit religiosa Maria ad Domini obsequium, continuo unus ex discipulis eius, Iudas Iscariotes, qui eum erat traditurus, dixit: Quare hoc unguentum non ueniit trecentis denariis, et datum est egenis? ue tibi, miser! bonus odor occidit te. Quare enim hoc dixerit, Euangelista sanctus aperuit. Putaremus autem et nos, si mens ipsius nobis per Euangelium non proderetur, pauperum cura hoc illum dicere potuisse. Non ita est. Sed quid? Audi testem ueracem: Dixit autem hoc, non quia de egenis pertinebat ad illum; sed quia fur erat, et loculos habens, et ea que mittebantur portabat. Portabat, an exportabat? Sed ministerio portabat, furto exportabat  .

10. Ecce audite quia Iudas iste non tunc peruersus factus est, quando a Iudeis corruptus Dominum tradidit. Plerique enim incuriosi Euangelii, existimant tunc periisse Iudam, quando accepit a Iudeis pecuniam ut Dominum traderet. Non tunc periit, iam fur erat, et Dominum perditus sequebatur; quia non corde, sed corpore sequebatur. Duodenarium numerum  Apostolorum implebat, apostolicam beatitudinem non habebat, ad imaginem fuerat duodecimus: quo decedente, et alio succedente, et suppleta est apostolica ueritas, et numeri permansit integritas . Quid ergo uoluit Dominus noster iehsu Christus, fratres mei, admonere Ecclesiam suam, quando unum perditum inter duodecim habere uoluit, nisi ut malos toleremus, nec corpus Christi diuidamus? Ecce inter sanctos est Iudas, ecce fur est Iudas, et, ne contemnas, fur et sacrilegus, non qualiscumque fur: fur loculorum, sed dominicorum; loculorum, sed sacrorum. Si crimina discernuntur in foro, qualiscumque furti et peculatus; peculatus enim dicitur furtum de re publica; et non sic iudicatur furtum rei priuate quomodo publice: quanto uehementius iudicandus est fur sacrilegus, qui ausus fuerit non undecumque tollere, sed de Ecclesia tollere? Qui aliquid de Ecclesia furatur, Iude perdito comparatur. Talis erat iste Iudas, et tamen cum sanctis discipulis undecim intrabat et exibat. Ad ipsam dominicam cenam pariter accessit: conuersari cum eis potuit, eos inquinare non potuit. De uno pane et Petrus et Iudas accepit, et tamen que pars fideli cum infideli? Petrus enim accepit ad uitam, Iudas ad mortem. Quomodo enim ille odor bonus, sic ille cibus bonus. Sicut ergo odor bonus, ita et cibus bonus, bonos uiuificat, malos mortificat. Qui enim manducauerit indigne, iudicium sibi manducat et bibit : iudicium sibi, non tibi. Si iudicium sibi, non tibi; tolera malum bonus, ut uenias ad premia bonorum, ne mittaris in penam malorum.

11. Exemplum Domini accipite conuersantis in terra. Quare habuit loculos cui Angeli ministrauerunt, nisi quia Ecclesia ipsius loculos suos habitura erat? Quare furem admisit, nisi ut eius Ecclesia fures patienter toleret? Sed ille qui consueuerat de loculis pecuniam tollere, non dubitauit accepta pecunia ipsum Dominum uendere. uideamus quid ad ista Dominus respondeat. uidete, fratres: non illi ait, Propter furta tua dicis ista. Furem nouerat, nec prodebat; sed potius tolerabat, et ad perferendos malos in Ecclesia nobis exemplum patientie demonstrabat. Dixit ergo ei iehsu: Sine illam, ut in diem sepulture mee seruet illud. Moriturum se denuntiauit.

12. Sed quid est quod sequitur? Pauperes enim semper habebitis uobiscum, me autem non semper habebitis. Intelligimus quidem, Pauperes semper habebitis: quod dixit, uerum est. Quando Ecclesia sine pauperibus? Me autem non semper habebitis, quid sibi uult? Quomodo intelligendum est, Me autem non semper habebitis? Nolite expauescere; Iude dictum est. Quare ergo non dixit, habebis; sed, habebitis? Quia non unus est Iudas. Unus malus corpus malorum significat; quomodo Petrus corpus bonorum, imo corpus Ecclesie, sed in bonis [1 1Kb] . Nam si in Petro non esset  Ecclesie sacramentum, non ei diceret Dominus, Tibi dabo claues regni celorum: quecumque solueris in terra, soluta erunt et in celo; et quecumque ligaueris in terra, ligata erunt et in celo . Si hoc Petro tantum dictum est, non facit hoc Ecclesia. Si autem et in Ecclesia fit, ut que in terra ligantur, in celo ligentur, et que soluuntur in terra, soluantur in celo: quia cum excommunicat Ecclesia, in celo ligatur excommunicatus; cum reconciliatur ab Ecclesia, in celo soluitur reconciliatus: si hoc ergo in Ecclesia fit, Petrus quando claues accepit, Ecclesiam sanctam significauit. Si in Petri persona significati sunt in Ecclesia boni, in Iude persona significati sunt in Ecclesia mali; ipsis dictum est, Me autem non semper habebitis. Quid est enim, non semper? Et quid est, semper? Si bonus es, si ad corpus pertines, quod significat Petrus; habes Christum et in presenti et in futuro: in presenti per fidem, in presenti per signum, in presenti per Baptismatis sacramentum, in presenti per altaris cibum et potum. Habes Christum in presenti, sed habebis semper; quia cum hinc exieris, ad illum uenies qui dixit latroni, Hodie mecum eris in paradiso . Si autem male uersaris, uideris habere in presenti Christum, quia intras Ecclesiam, signas te signo Christi, baptizaris baptismo Christi, misces te membris Christi, accedis ad altare Christi: in presenti habes Christum, sed male uiuendo non semper habebis.

13. Potest et sic intelligi: Pauperes semper habebitis uobiscum, me autem non semper habebitis. Accipiant hoc et boni, sed non sint solliciti: loquebatur enim de presentia corporis sui. Nam secundum maiestatem suam, secundum prouidentiam, secundum ineffabilem et inuisibilem gratiam, impletur quod ab eo dictum est, Ecce ego uobiscum sum usque in consummationem seculi . Secundum carnem uero quam uerbum assumpsit, secundum id quod de uirgine natus est, secundum id quod a Iudeis prehensus est, quod ligno confixus, quod de cruce depositus, quod linteis inuolutus, quod in sepulcro conditus, quod in resurrectione manifestatus, non semper habebitis uobiscum. Quare? Quoniam conuersatus est secundum corporis presentiam quadraginta diebus cum discipulis suis, et eis deducentibus uidendo non sequendo, ascendit in celum , et non est hic. Ibi est enim, sedet ad dexteram Patris: et hic est, non enim recessit presentia maiestatis. Aliter: secundum presentiam maiestatis semper habemus Christum; secundum presentiam carnis, recte dictum est discipulis, Me autem non semper habebitis. Habuit enim illum Ecclesia secundum presentiam carnis paucis diebus: modo fide tenet, oculis non uidet. Ergo siue ita dictum est, Me autem non semper habebitis, questio sicut arbitror iam nulla est, que duobus modis soluta est.

14. Cetera que pauca remanent, audiamus: Cognouit ergo turba multa ex Iudeis quia illic est: et uenerunt, non propter Iesum tantum, sed ut Lazarum  uiderent, quem suscitauit iehsu a mortuis. Curiositas eos adduxit, non caritas: uenerunt, et uiderunt. Audite mirabile consilium uanitatis. uiso Lazaro resuscitato, quia tantum miraculum Domini tanta erat euidentia diffamatum, tanta manifestatione declaratum, ut non possent uel occultare quod factum est, uel negare, quid inuenerunt uidete. Cogitauerunt autem principes sacerdotum ut et Lazarum interficerent; quia multi propter illum abibant ex Iudeis, et credebant in Iesum. O stulta cogitatio, et ceca seuitia! Dominus Christus qui suscitare potuit mortuum, non posset occisum? Quando Lazaro inferebatis necem, numquid auferebatis Domino potestatem? Si aliud uobis uidetur mortuus, aliud occisus; ecce Dominus utrumque fecit, et Lazarum mortuum, et seipsum suscitauit occisum.



TRACTATUS LI. Ab eo quod scriptum est, In crastinum autem turba multa que uenerat ad diem festum, etc., usque ad id, Si quis mihi ministrauerit, honorificabit illum Pater meus. Cap. XII, u\. 12-26.

1. Posteaquam Dominus quatriduanum mortuum suscitauit, stupentibus Iudeis, et aliis eorum uidendo credentibus, aliis inuidendo pereuntibus, propter odorem bonum, qui est aliis ad uitam, aliis ad mortem ; posteaquam discubuit in domo cum recumbente Lazaro, qui fuerat mortuus suscitatus, post unguentum effusum super pedes eius, unde domus odore completa est; posteaquam uanam seuitiam, et stultissimum et dementissimum scelus Iudei etiam de occidendo Lazaro corde perdito conceperunt; de quibus omnibus ut potuimus, quod Dominus dedit, superioribus sermonibus locuti sumus: nunc intendat Charitas uestra, ante Domini passionem quantus fructus apparuerit predicationis eius, et quantus grex ouium ex his que perierant domus Isrel, uocem pastoris audierit.

2. Sic enim loquitur Euangelium, quod modo cum recitaretur, audistis: In crastinum autem turba multa que uenerat ad diem festum, cum audissent quia uenit iehsu Ierosolymam, acceperunt ramos palmarum, et processerunt obuiam ei, et clamabant, Hosanna, benedictus qui uenit in nomine Domini, rex Isrel. Rami palmarum laudes sunt, significantes uictoriam; quia erat Dominus mortem moriendo superaturus, et tropeo crucis de diabolo mortis principe triumphaturus. uox autem obsecrantis est, Hosanna, sicut nonnulli dicunt qui hebream linguam nouerunt, magis affectum indicans, quam rem aliquam significans: sicut sunt in lingua latina quas interiectiones uocant, uelut cum dolentes dicimus, Heu! uel cum delectamur, uah! dicimus; uel cum miramur, dicimus, O rem magnam! tunc enim, O, nichil significat, nisi mirantis affectum. Quod ideo credendum est ita esse, quia neque Grecus, neque Latinus hoc interpretari potuit: sicut illud, Qui dixerit fratri suo, Racha . Nam et hec interiectio esse perhibetur, affectum indignantis ostendens.

3. Benedictus autem qui uenit in nomine Domini,  rex Isrel, sic potius accipiendum est, ut in nomine Domini, in nomine Dei Patris intelligatur: quamuis possit intelligi etiam in nomine suo, quia et ipse Dominus est. Unde et alibi scriptum est, Pluit Dominus a Domino . Sed uerba eius melius nostrum dirigunt intellectum, qui ait: Ego ueni in nomine Patris mei, et non suscepistis me: alius ueniet in nomine suo, hunc suscipietis . Humilitatis enim magister est Christus, qui humiliauit semetipsum, factus obediens usque ad mortem, mortem autem crucis . Non itaque amittit diuinitatem, quando nos docet humilitatem: in illa est Patri equalis, in hac nobis similis: per quod Patri est equalis, nos ut essemus creauit; per quod nobis est similis, ne periremus redemit.

4. Has ei laudes turba dicebat, Hosanna, benedictus qui uenit in nomine Domini, rex Isrel. Quam crucem mentis inuidentia principum Iudeorum perpeti poterat, quando regem suum Christum tanta multitudo clamabat? Sed quid fuit Domino regem esse Isrel? Quid magnum fuit regi seculorum, regem fieri hominum? Non enim rex Isrel Christus ad exigendum tributum, uel exercitum ferro armandum, hostesque uisibiliter debellandos: sed rex Isrel, quod mentes regat, quod in eternum consulat, quod in regnum celorum credentes, sperantes, amantesque perducat. Dei ergo Filius equalis Patri, uerbum per quod facta sunt omnia, quod rex esse uoluit Isrel, dignatio est, non promotio; miserationis indicium est, non potestatis augmentum [1 1Kb] . Qui enim appellatus est in terra rex Iudeorum, in celis est Dominus Angelorum.

5. Et inuenit iehsu asellum, et sedit super eum. Hic breuiter dictum est: nam quemadmodum sit factum, apud alios euangelistas plenissime legitur . Adhibetur autem huic facto propheticum testimonium, ut appareret quod maligni principes Iudeorum eum non intelligebant, in quo implebantur que legebant. Inuenit ergo iehsu asellum, et sedit super eum: sicut scriptum est, Noli timere, filia Sion: ecce rex tuus uenit sedens super pullum asine. In illo ergo populo erat filia Sion: ipsa est Ierusalem que Sion. In illo, inquam, populo reprobo et ceco, erat tamen filia Sion, cui diceretur, Noli timere: ecce rex tuus uenit sedens super pullum asine. Hec filia Sion cui diuinitus ista dicuntur, in illis erat ouibus que uocem pastoris audiebant; in illa erat multitudine que Dominum uenientem tanta deuotione laudabat, tanto agmine deducebat. Ei dictum est, Noli timere: illum agnosce qui a te laudatur, et noli trepidare cum patitur; quia ille sanguis funditur, per quem tuum delictum deleatur, et uita reddatur. Sed pullum asine in quo nemo sederat  intelligimus populum Gentium, qui Legem Domini non acceperat. Asinam uero  plebem eius que ueniebat ex populo Isrel, non indomitam plane, sed que presepe Domini agnouit.

 6. Hec non cognouerunt discipuli eius primum: sed quando glorificatus est iehsu, id est, quando uirtutem sue resurrectionis ostendit: tunc recordati sunt quia hec scripta erant de eo, et hec fecerunt ei, id est, non alia fecerunt ei, quam illa que erant scripta de eo. Recolentes quippe secundum Scripturam, que ante passionem Domini, uel in passione Domini completa sunt, ibi et hoc inuenerunt quod secundum eloquia Prophetarum in pullo asine sederit.

7. Testimonium ergo perhibebat turba que erat cum eo quando Lazarum uocauit de monumento, et suscitauit eum a mortuis. Propterea et obuiam uenit ei turba, quia audierunt eum fecisse hoc signum. Pharisei ergo dixerunt ad semetipsos: uidetis quia nichil proficimus? ecce mundus totus post eum abiit. Turba turbauit turbam. Quid autem inuides, ceca turba, quia post eum abit mundus, per quem factus est mundus?

8. »Erant autem Gentiles quidam, ex iis qui ascenderant ut adorarent in die festo. Hi ergo accesserunt ad Philippum, qui erat a Bethsaida Galilee, et rogabant eum, dicentes: Domine, uolumus Iesum uidere. uenit Philippus, et dicit Andree: Andreas rursum et Philippus dicunt Iesu.« Audiamus quid Dominus ad ista responderit. Ecce uolunt eum Iudei occidere, Gentiles uidere: sed etiam illi ex Iudeis erant qui clamabant, Benedictus qui uenit in nomine Domini, rex Isrel. Ecce illi ex circumcisione, illi ex preputio, uelut parietes duo de diuerso uenientes, et in unam fidem Christi pacis osculo concurrentes: audiamus ergo uocem lapidis angularis. iehsu autem, inquit, respondit eis dicens: uenit hora ut glorificetur Filius hominis. Hic quisquam forsitan putat ideo se dixisse glorificatum, quia Gentiles eum uolebant uidere. Non ita est. Sed uidebat ipsos Gentiles post passionem et resurrectionem suam in omnibus gentibus credituros: quia, sicut dicit Apostolus, Cecitas ex parte in Isrel [1 1Kb] facta est donec plenitudo Gentium intraret . Ex occasione igitur istorum Gentilium qui eum uidere cupiebant, annuntiat futuram plenitudinem Gentium; et promittit iam iamque adesse horam glorificationis sue, qua facta in celis, Gentes fuerant crediture. Unde predictum est, Exaltare super celos, Deus, et super omnem terram gloria tua . Hec est Gentium plenitudo, de qua dicit Apostolus, Cecitas ex parte in Isrel facta est, donec plenitudo Gentium intraret.

9. Sed altitudinem glorificationis oportuit ut precederet humilitas passionis: ideo secutus adiunxit, Amen, amen dico uobis, nisi granum frumenti cadens in terram, mortuum fuerit, ipsum solum manet; si autem mortuum fuerit, multum fructum affert. Se autem dicebat. Ipsum erat granum mortificandum et multiplicandum: mortificandum infidelitate Iudeorum, multiplicandum fide populorum.

10. Iamuero exhortans ad passionis sue sectanda uestigia: Qui amat, inquit, animam suam, perdet eam. Quod duobus modis intelligi potest: Qui amat,  perdet, id est, Si amas, perde; si cupis uitam tenere in Christo, noli mortem timere pro Christo. Item alio modo: Qui amat animam suam, perdet eam. Noli amare, ne perdas; noli amare in hac uita, ne perdas in eterna uita. Hoc autem quod posterius dixi, magis habere uidetur euangelicus sensus: sequitur enim, Et qui odit animam suam in hoc mundo, in uitam eternam custodiet eam. Ergo quod supra dictum est, Qui amat, subintelligitur, in hoc mundo; ipse utique perdet: qui autem odit, utique in hoc mundo; in uitam eternam ipse custodiet. Magna et mira sententia, quemadmodum sit hominis in animam suam amor ut pereat, odium ne pereat! Si male amaueris, tunc odisti: si bene oderis, tunc amasti. Felices qui oderunt custodiendo, ne perdant amando. Sed uide ne tibi subrepat ut teipsum uelis interimere, sic intelligendo quod debes odisse in hoc mundo animam tuam. Hinc enim quidam maligni atque peruersi, et in seipsis crudeliores et sceleratiores homicide, flammis se donant, aquis prefocant, precipitio collidunt, et pereunt. Hoc Christus non docuit, imo etiam diabolo precipitium suggerenti respondit: Redi retro, satanas; scriptum est, Non tentabis Dominum Deum tuum . Petro autem dixit, significans qua morte glorificaturus erat Deum: Cum esses iunior, cingebas te, et ibas quo uolebas; cum autem senueris, alter te cinget, et feret quo tu non uis . Ubi satis expressit, non a seipso, sed ab alio debere occidi, qui uestigia sequitur Christi. Cum ergo cause articulus uenerit, ut hec conditio proponatur, aut faciendum esse contra Dei preceptum, aut ex hac uita emigrandum, quorum duorum homo cogatur alterum eligere, comminante mortem persecutore; ibi eligat Deo dilecto emori, quam offenso uiuere: ibi oderit in hoc mundo animam suam, ut in uitam eternam custodiat eam.

11. Si quis mihi ministrat, me sequatur. Quid est, me sequatur; nisi, me imitetur? Christus enim pro nobis passus est, ait apostolus Petrus, relinquens nobis exemplum, ut sequamur uestigia eius . Ecce quod dictum est, Si quis mihi ministrat, me sequatur. Quo fructu? qua mercede? quo premio? Et ubi sum, inquit, ego, illic et minister meus erit. Gratis ametur, ut operis [1 1Kb] quo ministratur illi, pretium sit esse cum illo. Ubi enim bene erit sine illo, aut quando esse male poterit cum illo? Audi euidentius. Si quis mihi ministrauerit, honorificabit eum Pater meus. Quo honore, nisi ut sit cum Filio eius? Quod enim superius ait, Ubi ego sum, illic et minister meus erit; hoc intelligitur exposuisse cum dicit, honorificabit eum Pater meus. Nam quem maiorem honorem accipere poterit adoptatus, quam ut sit ubi est Unicus; non equalis factus diuinitati, sed consociatus eternitati?

12. Quid sit autem ministrare Christo, cui operi merces tanta proponitur, hoc potius debemus inquirere. Si enim hoc putauerimus esse Christo ministrare, ea que sunt corpori necessaria preparare, aut cenanti cibum coquere uel apponere, uel poculum dare potumque miscere; fecerunt hoc illi qui potuerunt  eum in corpore habere presentem, sicut Martha et Maria, quando et Lazarus unus erat ex recumbentibus. Sed eo modo Christo etiam Iudas perditus ministrauit; nam et loculos ipse habebat: et quamuis ex eis que mittebantur sceleratissime furaretur, per illum tamen etiam necessaria parabantur . Hinc est illud quod cum ei diceret Dominus, Quod facis, fac celeriter; arbitrati sunt quidam, quod eum iusserit propter diem festum necessaria preparare, uel indigentibus aliquid dare . Nullo modo igitur de huiuscemodi ministris diceret Dominus, Ubi sum ego, ibi erit et minister meus; et, Si quis mihi ministrauerit, honorificabit eum Pater meus: quoniam Iudam talia ministrantem, reprobatum potius quam honoratum uidemus. Utquid ergo alibi querimus quid sit ministrare Christo, et non potius in istis ipsis uerbis agnoscimus? Cum enim dixit, Si quis mihi ministrat, me sequatur; hoc intelligi uoluit, ac si diceret, Si quis me non sequitur, non mihi ministrat. Ministrant ergo Iesu Christo, qui non sua querunt, sed que Iesu Christi . Hoc est enim, me sequatur, uias ambulet meas, non suas: sicut alibi scriptum est, Qui se dicit in Christo manere, debet sicut ambulauit ille, et ipse ambulare . Debet etiam, si porrigit esurienti panem, de misericordia facere, non de iactantia; non aliud ibi querere quam opus bonum, nesciente sinistra quid faciat dextera , id est, ut alienetur intentio cupiditatis ab opere caritatis. Qui sic ministrat, Christo ministrat; recteque illi dicetur, Cum uni ex minimis meis fecisti, mihi fecisti . Nec tantum ea que ad misericordiam pertinent corporalem, sed omnia bona opera propter Christum faciens (tunc erunt enim bona, quoniam finis Legis Christus, ad iustitiam omni credenti , minister est Christi usque ad illud opus magne caritatis, quod est animam suam pro fratribus ponere: hoc est enim et pro Christo ponere. Quia et hoc propter sua membra dicturus est: Cum pro istis fecisti, pro me fecisti. De tali quippe opere etiam se ministrum facere et appellare dignatus est, ubi ait: Sicut Filius hominis non uenit ministrari, sed ministrare, et animam suam ponere pro multis . Hinc est ergo unusquisque minister Christi, unde est minister et Christus. Sic ministrantem Christo honorificabit Pater eius, honore illo magno, ut sit cum Filio eius, nec unquam deficiat felicitas eius.

13. Cum ergo auditis, fratres, Dominum dicentem, Ubi ego sum, illic et minister meus erit; nolite tantummodo bonos episcopos et clericos cogitare. Etiam uos pro modo uestro ministrate Christo, bene uiuendo, eleemosynas faciendo, nomen doctrinamque eius quibus potueritis predicando; ut unusquisque etiam paterfamilias hoc nomine agnoscat paternum affectum sue familie se debere. Pro Christo et pro uita eterna, suos omnes admoneat, doceat, hortetur, corripiat; impendat beneuolentiam, exerceat disciplinam: ita in domo sua ecclesiasticum et quodammodo episcopale implebit officium, ministrans Christo ut in eternum  sit cum ipso. Nam et illam maximam passionis ministrationem multi ex uestro numero ministrarunt: multi non episcopi neque clerici, iuuenes et uirgines, seniores cum iunioribus, multi coniugati et coniugate, multi patres matresque familias Christo ministrantes, etiam animas suas in eius martyrio posuerunt, et honorificante Patre coronas gloriosissimas receperunt.



TRACTATUS LII. Ab eo quod scriptum est, Nunc anima mea turbata est; et quid dicam? usque ad id, Hec locutus est iehsu, et abiit, et abscondit se ab eis. Cap. XII, u\. 27-36.

1. Postquam Dominus iehsu Christus uerbis lectionis hesterne ministros suos ut seipsum sequerentur hortatus est, cum ita predixisset passionem suam, quod nisi granum frumenti cadens in terram mortuum fuerit, solum manet; si autem mortuum fuerit, multum fructum affert: ubi excitauit eos, qui eum ad regnum celorum sequi uellent, ut animam suam odissent in hoc mundo, si eam in uitam eternam custodire cogitarent: ad nostram rursus infirmitatem suum temperauit affectum, et ait, unde lectio cepit hodierna, Nunc anima mea turbata est. Unde turbata est, Domine, anima tua? Nempe paulo ante dixisti, Qui odit animam suam in hoc mundo, in uitam eternam custodit eam. Ergo anima tua in hoc mundo amatur, ideo turbatur ueniente hora qua ex hoc mundo egrediatur? Quis hoc de anima Domini audeat affirmare? Sed nos in se transtulit, nos in se suscepit caput nostrum, membrorum suorum suscepit affectum: et ideo non est ab aliquo turbatum; sed sicut de illo dictum est, cum Lazarum suscitaret, turbauit semetipsum . Oportebat enim ut unus mediator Dei et hominum homo Christus iehsu, sicut nos excitauit ad summa, ita nobiscum pateretur et infima [1 1Kb] .

2. Audio superius dicentem, uenit hora ut glorificetur Filius hominis: si mortificatum fuerit granum, multum fructum affert. Audio, Qui odit animam suam in hoc mundo, in uitam eternam custodit eam. Nec permittor tantummodo mirari, sed iubeor imitari. Deinde sequentibus uerbis, Si quis mihi ministrat, me sequatur; et ubi sum ego, ibi et minister meus erit; mundum contemnere accendor, et in conspectu meo nichil est uite huius totus, quantumlibet fuerit prolixus, uapor; pre amore eternorum temporalia mihi cuncta uilescunt: et rursus ipsum Dominum meum, qui me illis uerbis ab infirmitate mea rapuit ad firmitatem suam, audio dicentem, Nunc anima mea turbata est. Quid est hoc? Quomodo sequi iubes animam meam, si turbari uideo animam tuam? quomodo sufferam quod graue tanta firmitas sentit? quale fundamentum queram, si petra succumbit? Sed uideor mihi audire in cogitatione mea respondentem mihi Dominum, et quodammodo dicentem: Magis sequeris, quia sic me interpono ut sufferas: audisti ad te uocem fortitudinis mee, audi in me uocem infirmitatis  tue: uires suggero ut curras, nec reprimo quod acceleras; sed transfero in me quod trepidas, et substerno qua transeas. O Domine mediator, Deus supra nos, homo propter nos, agnosco misericordiam tuam! nam quod tu tantus tue caritatis uoluntate turbaris, multos in corpore tuo qui sue infirmitatis necessitate turbantur, ne desperando pereant consolaris.

3. Denique homo qui sequi uult, audiat qua sequatur. Accessit forte hora terribilis, proponitur optio aut faciende iniquitatis, aut subeunde passionis; turbatur anima infirma, propter quam sponte turbata est anima inuicta: prepone tue uoluntati uoluntatem Dei. Attende enim quid deinde subiungat creator tuus et magister tuus, qui te fecit, et ut te doceret factus est et ipse quod fecit: homo enim factus est qui hominem fecit; sed Deus incommutabilis mansit, et hominem in melius commutauit. Audi ergo quid inde subiungat, cum dixisset, Nunc anima mea turbata est. Et quid dicam, inquit? Pater, saluifica me ex hac hora: sed propterea ueni in hanc horam. Pater, clarifica nomen tuum. Docuit te quid cogites, docuit quid dicas, quem inuoces, in quo speres, cuius uoluntatem certam atque diuinam tue uoluntati humane infirmeque preponas. Non ideo tibi uideatur ex alto deficere, quia te uult ab imo proficere. Nam et tentari dignatus est a diabolo, a quo utique si nollet non tentaretur, quemadmodum si nollet non pateretur: et ea respondit diabolo, que tu in tentationibus debeas respondere . Et ille quidem tentatus est, sed non periclitatus; ut doceret te in tentatione periclitantem tentatori respondere, et post tentatorem non ire, sed de periculo tentationis exire. Sicut autem hic dixit, Nunc anima mea turbata est, ita etiam ubi dicit, Tristis est anima mea usque ad mortem; et, Pater, si fieri potest, transeat a me calix iste: hominis suscepit infirmitatem [1 1Kb] , ut doceat sic contristatum et conturbatum quod sequitur dicere, uerumtamen non quod ego uolo, sed quod tu uis, Pater . Sic enim homo ab humanis in diuina dirigitur, cum uoluntati humane uoluntas diuina preponitur. Quid est autem, Clarifica tuum nomen; nisi, in sua passione et resurrectione? Quid est ergo aliud, nisi ut Pater clarificet Filium, qui clarificat suum nomen etiam in similibus passionibus seruorum suorum? Unde scriptum est de Petro, quod ideo de illo dixerit, Alter te cinget, et feret quo tu non uis; quia significare uoluit, qua morte glorificaturus erat Deum . Ergo et in illo Deus clarificauit nomen suum, quia sic etiam in membris suis clarificat Christum.

4. uenit ergo uox de celo, Et clarificaui, et iterum clarificabo. Et clarificaui, antequam facerem mundum: et iterum clarificabo, cum resurget a mortuis, et ascendet in celum. Et aliter intelligi potest. Et clarificaui, cum de uirgine natus est, cum uirtutes operatus  est, cum celo indice per stellam a Magis adoratus est, cum a sanctis Spiritu sancto plenis agnitus est, cum descendente Spiritu in specie columbe declaratus, cum uoce de celo sonante monstratus, cum in monte transfiguratus, cum miracula multa fecit, cum multos sanauit atque mundauit, cum de paucissimis panibus tantam multitudinem pauit, cum uentis et fluctibus imperauit, cum mortuos suscitauit: et iterum clarificabo, cum resurget a mortuis, cum mors ei ultra non dominabitur, cum exaltabitur super celos Deus, et super omnem terram gloria eius.

5. Turba ergo que stabat, et audierat, dicebat tonitruum factum esse: alii dicebant, Angelus ei locutus est. Respondit iehsu, et dixit: Non propter me hec uox uenit, sed propter uos. Hic ostendit illa uoce non sibi indicatum quod iam sciebat, sed eis quibus indicari oportebat. Sicut autem illa uox non propter eum, sed propter alios diuinitate facta est; sic anima eius, non propter eum, sed propter alios uoluntate turbata est.

6. Attende cetera. Nunc, inquit, iudicium est mundi. Quid ergo exspectandum est in fine seculi? Sed in fine quod exspectatur iudicium, erit iudicandorum uiuorum et mortuorum, iudicium erit premiorum penarumque eternarum. Quale ergo nunc iudicium est? Iam in superioribus lectionibus quantum potui, commonui Charitatem uestram, dici etiam iudicium non damnationis, sed discretionis: unde scriptum est, Iudica me, Deus, et discerne causam meam de gente non sancta . Multa autem sunt iudicia Dei: unde dicitur in Psalmo, Iudicia tua abyssus multa . Dicit etiam Apostolus, O altitudo diuitiarum sapientie et scientie Dei! quam inscrutabilia sunt iudicia eius ! Ex quibus iudiciis etiam hoc est quod hic ait Dominus, Nunc iudicium est mundi; seruato illo iudicio in fine, ubi nouissime uiui et mortui iudicandi sunt. Possidebat ergo diabolus genus humanum, et reos suppliciorum tenebat chirographo peccatorum; dominabatur in cordibus infidelium, ad creaturam colendam, deserto Creatore, deceptos captiuosque pertrahebat: per Christi autem fidem, que morte eius et resurrectione firmata est, per eius sanguinem, qui in remissionem fusus est peccatorum, millia credentium a dominatu liberantur diaboli, Christi corpori copulantur, et sub tanto capite uno eius Spiritu fidelia membra uegetantur. Hoc uocabat iudicium, hanc discretionem, hanc a suis redemptis diaboli expulsionem.

7. Denique attende quid dicat. Quasi quereremus quid esset quod ait, Nunc iudicium est mundi, secutus exposuit: ait enim, Nunc princeps huius mundi eiicietur foras. Audiuimus quale dixerit esse iudicium. Non ergo illud quod in fine uenturum est, ubi uiui et mortui iudicandi sunt, aliis ad dexteram, aliis ad sinistram separatis; sed iudicium quo princeps huius mundi eiicietur foras. Quomodo ergo intus erat, et quo eum eiiciendum dixit foras? Numquidnam in mundo erat, et extra mundum missus est foras? Si enim de illo iudicio diceret, quod in fine uenturum  est, posset aliquis opinari ignem eternum, quo mittendus est diabolus cum angelis suis, et omnibus qui sunt ex parte eius; non natura, sed uitio; non quia creauit aut genuit, sed quia persuasit et tenuit: posset ergo aliquis opinari illum ignem eternum extra mundum esse, et hoc esse dictum, eiicietur foras. Quia uero ait, Nunc iudicium est mundi; et exponens quid dixerit, Nunc, inquit, princeps huius mundi eiicietur foras: hoc intelligendum est quod nunc fit, non quod tanto post futurum est in nouissimo die. Predicebat ergo Dominus quod sciebat, post passionem et glorificationem suam per uniuersum mundum multos populos credituros, in quorum cordibus diabolus intus erat; cui quando ex fide renuntiant, eiicitur foras.

8. Sed dicit aliquis: Numquid de cordibus Patriarcharum et Prophetarum, ueterumque iustorum non eiectus est foras? Eiectus est plane. Quomodo ergo dictum est, nunc eiicietur foras? Quomodo putamus, nisi quia tunc quod in hominibus paucissimis factum est, nunc in multis magnisque populis iam mox futurum esse predictum est? Sic et illud quod dictum est, Spiritus autem nondum erat datus, quia iehsu nondum fuerat glorificatus , potest similem habere questionem, et similem solutionem. Non enim sine Spiritu sancto futura prenuntiauerunt Prophete; aut non etiam Dominum infantem in Spiritu sancto Simeon senex et Anna uidua cognouerunt ; et Zacarias et Elizabeth, qui de illo nondum nato, sed iam concepto, tanta per Spiritum sanctum predixerunt . Sed Spiritus nondum erat datus; id est, illa abundantia gratie spiritualis, qua congregati linguis omnium loquerentur , ac sic in linguis omnium gentium futura prenuntiaretur Ecclesia: qua gratia spirituali populi congregarentur, qua longe lateque peccata dimitterentur, et millia millium Deo reconciliarentur.

9. Quid ergo, ait quispiam, quia diabolus de credentium cordibus eiicietur foras, iam fidelium neminem tentat? Imo uero tentare non cessat. Sed aliud est intrinsecus regnare, aliud forinsecus oppugnare: nam et munitissimam ciuitatem aliquando hostis oppugnat, nec expugnat. Et si aliqua tela eius missa perueniunt, admonet Apostolus unde non ledant; commemorat loricam et scutum fidei . Et si aliquando uulnerat, adest qui sanat. Quia sicut pugnantibus dictum est, Hec scribo uobis, ut non peccetis: ita qui uulnerantur, quod sequitur audiunt, Et si quis peccauerit, aduocatum habemus apud Patrem, Iesum Christum iustum; ipse est propitiatio peccatorum nostrorum . Quid enim oramus cum dicimus, Dimitte nobis debita nostra, nisi ut uulnera nostra sanentur? Et quid aliud petimus cum dicimus, Ne nos inferas in tentationem , nisi ut ille qui insidiatur, uel certat extrinsecus, nulla irrumpat ex parte, nulla nos fraude, nulla nos possit uirtute superare? Quantaslibet tamen aduersum nos erigat machinas, quando non tenet locum cordis ubi fides habitat, eiectus est foras. Sed nisi Dominus custodierit  ciuitatem, in uanum uigilabit qui custodit . Nolite ergo de uobis ipsis presumere, si non uultis foras eiectum diabolum intro iterum reuocare.

10. Absit autem ut diabolum mundi principem ita dictum existimemus, ut eum celo et terre dominari posse credamus. Sed mundus appellatur in malis hominibus, qui toto orbe terrarum diffusi sunt: sicut appellatur domus in his a quibus habitatur, secundum quod dicimus, Bona domus est, uel, mala domus est, non quando reprehendimus siue laudamus edificium parietum atque tectorum, sed quando mores uel bonorum hominum uel malorum. Sic ergo dictum est, Princeps huius mundi: id est, princeps malorum omnium qui habitant in mundo. Appellatur etiam mundus in bonis, qui similiter toto terrarum orbe diffusi sunt: inde dicit Apostolus, Deus erat in Christo, mundum reconcilians sibi . Hi sunt ex quorum cordibus princeps huius mundi eiicitur foras.

11. Cum ergo dixisset, Nunc princeps huius mundi eiicietur foras; Et ego, inquit, si exaltatus fuero a terra, omnia traham post me. Que omnia, nisi ex quibus ille eiicitur foras? Non autem dixit, omnes, sed, omnia: non enim omnium est fides . Non itaque hoc ad uniuersitatem hominum retulit, sed ad creature integritatem; id est, spiritum, et animam, et corpus; et illud quo intelligimus, et illud quo uiuimus, et illud quo uisibiles et contrectabiles sumus. Qui enim dixit, Capillus capitis uestri non peribit , omnia trahit post se. Aut si omnia ipsi homines intelligendi sunt, omnia predestinata ad salutem possumus dicere: ex quibus omnibus ait nichil esse periturum, cum supra de suis ouibus loqueretur . Aut certe omnia hominum genera, siue in linguis omnibus, siue in etatibus omnibus, siue in gradibus honorum omnibus, siue in diuersitatibus ingeniorum omnibus, siue in artium licitarum et utilium professionibus omnibus, et quidquid aliud dici potest secundum innumerabiles differentias quibus inter se preter sola peccata homines distant, ab excelsissimis usque ad humillimos, a rege usque ad mendicum; omnia, inquit, traham post me: ut sit caput eorum, et illi membra eius. Sed si exaltatus, inquit, fuero a terra; hoc est, cum exaltatus fuero: non enim dubitat futurum esse quod uenit implere. Hoc refertur ad illud quod superius ait, Si autem mortuum fuerit granum, multum fructum affert. Nam exaltationem suam quid aliud dixit quam in cruce passionem? Quod et ipse Euangelista non tacuit: subiunxit enim, et ait, Hoc autem dicebat, significans qua morte esset moriturus?

12. Respondit ei turba: Nos audicimus ex Lege quia Christus manet in eternum; et quomodo tu dicis, Oportet exaltari Filium hominis? Et quis est iste Filius hominis? Memoriter tenuerunt quod Dominus dicebat assidue se esse Filium hominis. Nam hoc loco non ait, Si exaltatus fuerit a terra Filius hominis: sed superius dixerat, quod hesterno die lectum atque tractatum est, quando nuntiati sunt Gentiles illi, qui eum uidere cupiebant. uenit hora ut glorificetur Filius hominis  . Hoc itaque isti animo retinentes, et quod nunc ait, Cum exaltatus fuero a terra, mortem crucis intelligentes, quesierunt ab illo, et dixerunt: Nos audiuimus ex Lege quia Christus manet in eternum; et quomodo tu dicis, Oportet exaltari Filium hominis? Quis est enim iste Filius hominis? Si enim Christus est, inquiunt, manet in eternum: si manet in eternum, quomodo exaltabitur a terra: id est, quomodo crucis passione morietur? Hoc enim eum dixisse intelligebant, quod facere cogitabant. Non ergo eis uerborum istorum obscuritatem aperuit infusa sapientia, sed stimulata conscientia.

13. Dixit ergo eis iehsu: Adhuc modicum lumen in uobis est. Hinc est quod intelligitis quia Christus manet in eternum. Ergo ambulate dum lucem habetis, ut non tenebre uos comprehendant. Ambulate, accedite, totum intelligite, et moriturum Christum, et uicturum in eternum, et sanguinem fusurum quo redimat, et ascensurum in sublimia quo perducat. Tenebre autem uos comprehendent, si eo modo credideritis Christi eternitatem, ut negetis in eo mortis humilitatem. Et qui ambulat in tenebris, nescit quo uadat. Sic potest offendere in lapidem offensionis, et petram scandali, quod fuit Dominus cecis Iudeis: sicut credentibus lapis quem reprobauerunt edificantes, factus est in caput anguli . Hinc dedignati sunt credere in Christum, quia eorum impietas contempsit mortuum, risit occisum: et ipsa erat mors grani multiplicandi, et exaltatio trahentis post se omnia, Dum lucem, inquit, habetis, credite in lucem, ut filii lucis sitis. Cum aliquid ueri auditum habetis, credite in ueritatem, ut renascamini in ueritate.

14. Hec locutus est iehsu, et abiit, et abscondit se ab eis. Non ab eis qui credere et diligere ceperant, non ab eis qui cum ramis palmarum et laudibus obuiam uenerant: sed ab eis qui uidebant et inuidebant; quia nec uidebant, sed in lapidem illum cecitate offendebant. Cum autem abscondit se iehsu ab eis qui eum occidere cupiebant , nostre infirmitati consuluit, non sue potestati derogauit.



TRACTATUS LIII. Ab eo quod scriptum est, Cum autem tanta signa fecisset coram eis, non credebant in eum; usque ad id, Dilexerunt gloriam hominum magis quam gloriam Dei. Cap. XII, u\. 37-43.

1. Prenuntiata Dominus Christus passione sua, et morte fructuosa in exaltatione crucis, ubi dixit se omnia tracturum esse post se, cum intellexissent Iudei quod de sua morte dixisset, et proposuissent ei questionem, quomodo diceret se esse moriturum, cum ex Lege audierint quod Christus manet in eternum; hortatus est eos, ut dum adhuc modicum lumen in eis esset, quo Christum eternum esse didicissent, ambularent, ut totum discerent, ne comprehenderentur a tenebris. Et cum hec esset locutus, abscondit se ab eis. Hec in superioribus dominicis lectionibus uerbisque didicistis.

 2. Deinde intulit Euangelista unde hodiernum capitulum recitatum est, et ait: Cum autem tanta signa fecisset coram eis, non credebant in eum: ut sermo Isaie prophete impleretur quem dixit, Domine, quis credidit auditui nostro? et brachium Domini cui reuelatum est? Ubi satis ostendit brachium Domini ipsum Filium Dei nuncupatum; non quod Deus Pater figura determinetur carnis humane, eique Filius tanquam membrum corporis hereat: sed quia omnia per ipsum facta sunt, ideo brachium Domini dictum est. Sicut enim tuum brachium, per quod operaris; sic Dei brachium dictum est eius uerbum, quia per uerbum operatus est mundum. Cur enim homo ut aliquid operetur, brachium extendit, nisi quia non continuo fit quod dixerit? Si autem tanta potestate preualeret, ut sine ullo motu corporis sui quod diceret fieret, brachium eius uerbum eius esset [1 1Kb] . Sed Dominus iehsu unigenitus Dei Patris Filius, sicut non est paterni corporis membrum, ita non est cogitabile uel sonabile ac transitorium uerbum; quia cum omnia per ipsum facta sunt, Dei uerbum erat.

3. Cum ergo audimus brachium Dei Patris esse Dei Filium, non nobis obstrepat consuetudo carnalis: sed quantum illo donante possumus, uirtutem Dei et Sapientiam cogitemus, per quam facta sunt omnia. Tale quippe brachium nec porrectum extenditur, nec collectum contrahitur. Non est enim ipse qui Pater, sed unum sunt ipse et Pater; et equalis Patri ubique totus est sicut Pater: ne aliqua pateat occasio detestabili errori eorum, qui dicunt solum esse Patrem, sed pro diuersitate causarum ipsum dici Filium, ipsum dici Spiritum sanctum; et in his uerbis audeant [2 1Kb] dicere, Ecce uidetis quia solus est Pater, si brachium eius est Filius; non enim due, sed una persona est homo et brachium eius. Non intelligentes neque aduertentes, quomodo uerba de rebus aliis ad res alias transferantur, propter aliquam similitudinem etiam in locutionibus quotidianis de uisibilibus et notissimis rebus; quanto magis ut nobis ineffabilia qualitercumque dicantur, que dici sicuti sunt, omnino non possunt? Nam et homo alterum hominem per quem solet agere quidquid agit, brachium suum appellat: et si ei auferatur, dolens dicit, Brachium perdidi; et ei qui abstulerit, dicit Brachium meum mihi abstulisti. Intelligant ergo quomodo dictus sit Filius Patris brachium, per quod Pater operatus est omnia; ne hoc non intelligendo, et in sui erroris tenebris permanendo, similes sint Iudeis ipsis, de quibus dictum est, Et brachium Domini cui reuelatum est?

4. Hic occurrit altera questio, de qua quidem ut competenter aliquid disputetur, et omnes eius latebrosissimi sinus perscrutentur et excutiantur ut dignum est, nec mearum uirium esse arbitror, nec angustiarum temporis, nec uestre capacitatis. Tamen quia transire ad alia uestra expectatione non sinimur,  nisi aliquid inde dicamus, accipite quod potuerimus: et ubi uestre exspectationi non suffecerimus, ab illo incrementum poscite qui nos plantare posuit et rigare; quia, sicut dicit Apostolus, Neque qui plantat est aliquid, neque qui rigat; sed qui incrementum dat Deus . Quidam ergo inter se mussitant, et ubi possunt aliquando proclamant, et turbulenta disceptatione contendunt, dicentes: Quid fecerunt Iudei, uel que culpa eorum fuit, si necesse erat ut sermo Isaie prophete impleretur quem dixit, Domine, quis credidit auditui nostro? et brachium Domini cui reuelatum est? Quibus respondemus, Dominum prescium futurorum, per Prophetam predixisse infidelitatem Iudeorum; predixisse tamen, non fecisse. Non enim propterea quemquam Deus ad peccandum cogit, quia futura hominum peccata iam nouit. Ipsorum enim presciuit peccata, non sua; non cuiusquam alterius, sed ipsorum. Quapropter si ea que ille presciuit ipsorum, non sunt ipsorum; non uere ille presciuit: sed quia illius prescientia falli non potest; sine dubio non alius, sed ipsi peccant, quos Deus peccaturos esse presciuit. Fecerunt ergo peccatum Iudei, quod eos non compulit facere, cui peccatum non placet; sed facturos esse predixit, quem nichil latet. Et ideo si non malum, sed bonum facere uoluissent, non prohiberentur; et hoc facturi preuiderentur ab eo qui nouit quid sit quisque facturus, et quid ei sit pro eius opere redditurus.

5. Sed et que sequuntur Euangelii uerba plus urgent, et profundiorem faciunt questionem: adiungit enim, et dicit, Propterea non poterant credere, quia iterum dixit Isaias: Excecauit oculos eorum, et indurauit cor eorum, ut non uideant oculis, et intelligant corde, et conuertantur, et sanem illos. Dicitur enim nobis: Si non potuerunt credere, quod peccatum est hominis non facientis quod non potest facere? si autem non credendo peccauerunt, potuerunt ergo credere, et non fecerunt. Si ergo potuerunt, quomodo dicit Euangelium, Propterea non poterant credere, quia iterum dixit Isaias, Excecauit oculos eorum, et indurauit cor eorum; ut, quod est grauius, ad Deum referatur causa qua non crediderunt, quandoquidem ipse excecauit oculos eorum, et indurauit cor eorum? Non enim saltem hoc de diabolo dicitur, sed de Deo, quod ipsa prophetica Scriptura testatur. Nam si arbitremur hoc dictum de diabolo, quod excecauit oculos eorum, et cor indurauit; laborandum est quomodo illorum culpam, quia non crediderunt, possimus ostendere, de quibus dicitur, non poterant credere. Deinde quid respondebimus de alio prophete ipsius testimonio, quod posuit Paulus apostolus dicens: Quod querebat Isrel, hoc non est consecutus; electio autem consecuta est: ceteri uero excecati sunt, sicut scriptum est, Dedit illis Deus spiritum compunctionis; oculos, ut non uideant, et aures, ut non audiant, usque in hodiernum diem .

6. Audistis, fratres, propositam questionem, nempe quam profunda sit cernitis: sed respondemus ut possumus. Non poterant credere, quia hoc Isaias propheta predixit: hoc autem Propheta predixit, quia Deus hoc futurum esse presciuit. Quare autem non poterant,  si a me queratur, cito respondeo, quia nolebant: malam quippe eorum uoluntatem preuidit Deus, et per Prophetam prenuntiauit ille cui abscondi futura non possunt. Sed aliam causam, inquis, dicit Propheta non uoluntatis eorum. Quam causam dicit Propheta? Quia dedit illis Deus spiritum compunctionis; oculos, ut non uideant, et aures, ut non audiant, et excecauit oculos eorum, et indurauit cor eorum. Etiam hoc eorum uoluntatem meruisse respondeo. Sic enim excecat, sic obdurat Deus, deserendo et non adiuuando: quod occulto iudicio facere postest, iniquo non potest. Hoc omnino pietas religiosorum inconcussum debet inuiolatumque seruare; sicut Apostolus, cum eamdem ipsam tractaret difficillimam questionem, Quid ergo dicemus, inquit? numquid iniquitas apud Deum? Absit . Si ergo absit ut sit iniquitas apud Deum; siue quando adiuuat, misericorditer facit; siue quando non adiuuat, iuste facit: quia omnia non temeritate, sed iudicio facit. Porro si iudicia sanctorum iusta sunt, quanto magis sanctificantis et iustificantis Dei? Iusta ergo sunt, sed occulta. Ideo cum questiones huiusmodi in medium uenerint, quare alius sic, alius autem sic; quare ille Deo deserente excecetur, ille Deo adiuuante illuminetur: non nobis iudicium de iudicio tanti iudicis usurpemus, sed contremiscentes exclamemus cum Apostolo, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius ! Unde dictum est in Psalmo, Iudicia tua, sicut multa abyssus .

7. Non ergo me, fratres, ad hanc penetrandam altitudinem, ad hanc abyssum discutiendam, ad inscrutabilia perscrutanda, expectatio uestre Charitatis impingat. Agnosco modulum meum, sentire mihi uideor etiam modulum uestrum. Altius est hoc incrementis meis, et fortius uiribus meis; puto quia et uestris. Simul ergo audiamus admonentem Scripturam atque dicentem, Altiora te ne quesieris, et fortiora te ne scrutatus fueris . Non quia ista negata sunt nobis, cum Deus magister dicat, Nihil est occultum quod non reuelabitur : sed si in quod peruenimus, in eo ambulemus, sicut dicit Apostolus, non solum quod nescimus et scire debemus, sed etiam si quid aliter sapimus, id quoque nobis Deus reuelabit . Peruenimus autem in uiam fidei, hanc perseuerantissime teneamus: ipsa perducet ad cubiculum regis, in quo sunt omnes thesauri sapientie et scientie absconditi . Non enim ipse Dominus iehsu Christus suis illis magnis et precipue electis discipulis inuidebat, quando dicebat, Multa habeo uobis dicere, sed non potestis illa portare modo . Ambulandum est, proficiendum est, crescendum est, ut sint corda nostra capacia earum rerum quas capere modo non possumus. Quod si nos ultimus dies proficientes inuenerit, ibi discemus quod hic non potuimus.

8. Si quis autem istam questionem liquidius et melius nouit se posse et confidit exponere, absit ut non sim paratior discere quam docere. Tantum ne audeat  quisquam liberum arbitrium sic defendere, ut nobis orationem qua dicimus, Ne nos inferas in tentationem, conetur auferre: rursus, ne quisquam neget uoluntatis arbitrium, et audeat excusare peccatum. Sed audiamus Dominum, et precipientem, et opitulantem; et iubentem quid facere debeamus, et adiuuantem ut implere possimus. Nam et quosdam nimia sue uoluntatis fiducia extulit in superbiam; et quosdam nimia sue uoluntatis diffidentia deiecit in negligentiam. Illi dicunt: Utquid rogamus Deum ne uincamur tentatione, quod in nostra est potestate? Isti dicunt: Utquid conamur bene uiuere, quod in Dei est potestate? O Domine, o Pater qui es in celis, ne nos inferas in quamlibet istarum tentationum, sed libera nos a malo ! Audiamus Dominum dicentem, Rogaui pro te, Petre, ne deficiat fides tua ; ne sic existimemus fidem nostram esse in libero arbitrio, ut diuino non egeat adiutorio. Audiamus et Euangelistam dicentem, Dedit eis potestatem filios Dei fieri ; ne omnino existimemus in nostra potestate non esse quod credimus: uerumtamen in utroque illius beneficia cognoscamus. Nam et agende sunt gratie, quia data est potestas; et orandum, ne succumbat infirmitas . Ipsa est fides que per dilectionem operatur, sicut eius mensuram Dominus cuique partitus est ; ut qui gloriatur, non in seipso, sed in Domino glorietur .

9. Non itaque mirum est quia non poterant credere, quorum uoluntas sic superba erat, ut ignorantes Dei iustitiam, suam uellent constituere: sicut dicit de illis Apostolus, Iustitie Dei non sunt subiecti . Quia enim non ex fide, sed tanquam ex operibus tumuerunt; ipso suo tumore cecati, offenderunt in lapidem offensionis. Sic autem dictum est non poterant, ubi intelligendum est quod nolebant; quemadmodum dictum est de Domino Deo nostro, Si non credimus, ille fidelis permanet, negare seipsum non potest . De omnipotente dictum est, non potest. Sicut ergo quod Dominus negare seipsum non potest, laus est uoluntatis diuine; ita quod illi non poterant credere, culpa est uoluntatis humane.

10. Ecce dico et ego, quod qui tam superbe sapiunt, ut sue uoluntatis uiribus tantum existiment esse tribuendum, ut negent sibi esse necessarium diuinum adiutorium ad bene uiuendum, non possunt credere in Christum. Non enim aliquid prosunt syllabe nominis Christi, et Sacramenta Christi, ubi resistitur fidei Christi. Fides autem Christi est, credere in eum qui iustificat impium ; credere in Mediatorem, sine quo interposito non reconciliamur Deo; credere in Saluatorem, qui uenit quod perierat querere atque saluare ; credere in eum qui dixit, Sine me nichil potestis facere . Quia ergo ignorans Dei iustitiam qua iustificatur impius, suam uult constituere qua conuincatur superbus, in hunc non potest credere. Hinc et illi non poterant credere: non quia mutari in melius homines non possunt; sed quamdiu talia sapiunt, non possunt credere. Hinc excecantur, et indurantur; quia negando diuinum  adiutorium, non adiuuantur. Hoc de Iudeis qui excecati et indurati sunt, Deus presciuit, atque in eius Spiritu Propheta predixit.

11. Quod uero addidit, Et conuertantur et sanem eos: utrum subaudiendum sit, non, id est, non conuertantur, connexa desuper sententia, ubi dictum est, ut non uideant oculis et intelligant corde; quia et hic utique dictum est  , ut non intelligant? et ipsa enim conuersio de illius gratia est, cui dicitur, Deus uirtutum, conuerte nos . An forte et hoc de superne medicine misericordia factum intelligendum est, ut quoniam superbe et peruerse uoluntatis erant, et suam iustitiam constituere uolebant, ad hoc desererentur, ut excecarentur; ad hoc excecarentur, ut offenderent in lapidem offensionis, et impleretur facies eorum ignominia; atque ita humiliati quererent nomen Domini, et non suam qua inflatur superbus, sed iustitiam Dei qua iustificatur impius? Hoc enim multis eorum profecit in bonum, qui de suo scelere compuncti, in Christum postea crediderunt: pro quibus et ipse orauerat dicens, Pater, ignosce illis, quia nesciunt quid faciunt . De qua eorum ignorantia et Apostolus dicit, Testimonium illis perhibeo quia zelum Dei habent, sed non secundum scientiam: tunc enim et hoc subiunxit, atque ait, Ignorantes enim Dei iustitiam, et suam uolentes constituere, iustitie Dei non sunt subiecti .

12. Hec dixit Isaias, quando uidit gloriam eius, et locutus est de eo. Quid uiderit Isaias, et hoc quomodo ad Dominum Christum pertineat, in libro eius legendum et intelligendum est. uidit enim non sicuti est, sed modo quodam significatiuo, sicut Prophete uisio fuerat informanda. Nam uidit et Moyses, et tamen ei quem uidebat dicebat, Si inueni gratiam ante te, ostende mihi temetipsum, manifeste ut uideam te ; quia non uidebat sicuti est. Quando autem nobis hoc futurum sit, idem iste sanctus Ioannes euangelista in Epistola sua dicit: Dilectissimi, Filii Dei sumus, et nondum apparuit quid erimus: scimus quia cum apparuerit, similes ei erimus, quoniam uidebimus eum sicuti est . Poterat dicere, quoniam uidebimus eum, et non addere, sicuti est: sed quia sciebat a quibusdam patribus et prophetis uisum, sed non sicuti est; ideo cum dixisset, uidebimus eum, addidit, sicuti est. Nemo enim uos fallat, fratres, eorum qui dicunt inuisibilem Patrem, et uisibilem Filium. Hi enim hoc asserunt qui putant eum esse creaturam; nec intelligunt secundum quid dictum sit, Ego et Pater unum sumus . Prorsus in forma Dei in qua equalis est Patri, etiam Filius inuisibilis est: ut autem ab hominibus uideretur, formam serui accepit, et in similitudine [1 1Kb] hominum factus , uisibilis factus est. Ostendit ergo se etiam, antequam  susciperet carnem, oculis hominum, sicut uoluit in subiecta sibi creatura, non sicuti est. Mundemus corda per fidem, ut illi ineffabili, et, ut ita dicam, inuisibili uisioni preparemur. Beati enim mundo corde, quoniam ipsi Deum uidebunt .

13. uerumtamen et ex principibus multi crediderunt in eum; sed propter Phariseos non confitebantur, ut de synagoga non eiicerentur: dilexerunt enim gloriam hominum magis quam gloriam Dei. uidete quemadmodum notauerit Euangelista et improbauerit quosdam, quos tamen in eum credidisse dixit: qui in hoc ingressu fidei si proficerent, amorem quoque humane glorie proficiendo superarent, quem superauerat Apostolus, dicens, Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo . Ad hoc enim et ipse Dominus crucem suam, ubi eum dementia superbe impietatis irrisit, in eorum qui in illum crederent frontibus fixit, ubi est quodammodo sedes uerecundie, ut de nomine eius fides non erubescat, et magis Dei gloriam quam hominum diligat.



TRACTATUS LIu. Ab eo quod ait iehsu, Qui credit in me, non credit in me, sed in eum qui misit me; usque ad id, Que ego loquor, sicut dixit mihi Pater, sic loquor. Cap. XII, u\. 44-50.

1. Loquente Domino nostro Iesu Christo apud Iudeos, et tanta miraculorum signa faciente, quidam crediderunt predestinati in uitam eternam, quos etiam uocauit oues suas: quidam uero non crediderunt, nec poterant credere, eo quod occulto, nec tamen iniusto iudicio Dei fuerant excecati et indurati, deserente illo qui superbis resistit, humilibus autem dat gratiam . Eorum autem qui crediderunt, alii usque adeo confitebantur, ut palmarum ramis acceptis uenienti occurrerent, in eadem laudis confessione letantes: alii uero ex principibus non audebant confiteri, ut de synagoga non eiicerentur; quos notauit Euangelista dicens, quod dilexerunt gloriam hominum magis quam gloriam Dei . Eorum etiam qui non crediderunt, alii erant postea credituri, quos preuidebat, ubi ait, Cum exaltaueritis Filium hominis, tunc agnoscetis quia ego sum : alii uero in eadem infidelitate mansuri, quorum imitatrix est etiam ista gens Iudeorum, que postmodum debellata, ad testimonium prophetie que de Christo scripta est, in toto pene orbe dispersa est.

2. His ita se habentibus, et sua iam propinquante passione, iehsu clamauit, et dixit; unde lectio cepit hodierna: Qui credit in me, non credit in me, sed in eum qui misit me: et qui uidet me, uidet eum qui misit me. Iam dixerat quodam loco: Mea doctrina non est mea, sed eius qui misit me . Ubi intelleximus eum doctrinam suam dixisse uerbum Patris quod est ipse; et hoc significasse dicendo, Mea doctrina non est mea, sed eius qui me misit, quod a seipso ipse non esset, sed haberet a quo esset . Deus enim de Deo, Filius Patris: Pater autem non  Deus de Deo, sed Deus Pater Filii. Nunc autem quod ait, Qui credit in me, non credit in me, sed in eum qui misit me, quomodo intellecturi sumus, nisi quia homo apparebat hominibus, cum lateret Deus? Et ne putarent hoc eum esse tantummodo quod uidebant, talem ac tantum se uolens credi, qualis et quantus est Pater, Qui credit in me, inquit, non credit in me, id est, in hoc quod uidet; sed in eum qui misit me, id est, in Patrem. Sed qui credit in Patrem, necesse est eum credat esse Patrem; qui autem credit eum Patrem, necesse est ut credat eum habere Filium: ac per hoc qui credit in Patrem, necesse est ut credat in Filium. Sed ne quisquam hoc credat de unigenito Filio, quod de iis qui dicti sunt filii Dei secundum gratiam, non naturam, sicut ait Euangelista, Dedit eis potestatem filios Dei fieri ; unde et illud est quod ipse Dominus commemorauit in Lege dictum, Ego dixi, Dii estis, et filii excelsi omnes : propterea dixit, Qui credit in me, non credit in me; ne totum quod de Christo creditur, secundum hominem crederetur. Ille ergo, inquit, credit in me, qui non credit in me secundum id quod me uidet, sed in eum qui me misit: ut cum credit in Patrem, credat eum habere Filium sibi equalem, et tunc uere credat in me. Nam si putauerit eum non habere nisi filios secundum gratiam, qui sunt eius utique creatura, non uerbum, sed facta per uerbum, nec habere Filium equalem sibi atque ceternum, semper natum, pariter incommutabilem, ex nullo dissimilem atque imparem; non credit in Patrem qui eum misit, quia non est hoc Pater qui eum misit.

3. Et ideo cum dixisset, Qui credit in me, non credit in me, sed in eum qui misit me; ne putaretur sic uoluisse Patrem intelligi tanquam Patrem multorum filiorum per gratiam regeneratorum, non unici uerbi equalis sibi, continuo subiecit, Et qui uidet me, uidet eum qui misit me. Numquid ait, Qui uidet me, non uidet me, sed eum qui misit me; sicut dixerat, Qui credit in me, non credit in me, sed in eum qui misit me? Illud namque dixit, ne sicut uidebatur, crederetur tantummodo filius hominis: hoc autem dixit, ut Patri crederetur equalis. Qui credit in me, inquit, non credit in hoc quod uidet me, sed credit in eum qui misit me. Aut cum credit in Patrem qui sibi equalem genuit me; non quomodo me uidet, sed sic credat in me, quomodo in eum qui misit me: usque adeo enim nichil distat inter eum et me, ut qui me uidet uideat eum qui me misit. Apostolos suos certe ipse Dominus Christus misit, quod eorum etiam nomen indicat: nam sicut grece angeli, latine nuntii uocantur, ita grece apostoli, latine missi appellantur. Nunquam tamen aliquis apostolorum dicere auderet, Qui credit in me, non credit in me, sed in eum qui misit me: omnino enim non diceret, Qui credit in me. Credimus enim apostolo, sed non credimus in apostolum: non enim apostolus iustificat impium. Credenti autem in eum qui iustificat impium, deputatur fides eius ad iustitiam . Posset dicere apostolus, Qui recipit me, recipit eum qui me misit; uel, Qui audit me, audit cum qui me misit: hoc enim eis ipse  Dominus ait, Qui uos recipit, me recipit, et qui recipit me, recipit eum qui me misit . Quia dominus honoratur in seruo, et pater in filio: sed pater tanquam in filio, dominus tanquam in seruo. Filius autem unigenitus recte dicere potuit, Credite in Deum, et in me credite ; et quod nunc ait, Qui credit in me, non credit in me, sed in eum qui misit me. Non a se abstulit fidem credentis, sed noluit in forma serui remanere credentem: quoniam cum quisque credit in Patrem qui eum misit, profecto credit in Filium, sine quo Patrem non esse cognoscit; et ita credit ut credat equalem, quoniam sequitur, Et qui uidet me, uidet eum qui me misit.

4. Attende cetera: Ego lux in mundum ueni, ut omnis qui credit in me, in tenebris non maneat. Dixit quodam loco discipulis suis, uos estis lux mundi. Non potest ciuitas abscondi super montem constituta, neque accendunt lucernam, et ponunt eam sub modio, sed super candelabrum, ut luceat omnibus qui in domo sunt: sic luceat lumen uestrum coram hominibus, ut uideant opera uestra bona, et glorificent Patrem uestrum qui in celis est : non tamen eis dixit, uos lux uenistis in mundum, ut omnis qui credit in uos, in tenebris non maneat. Nusquam hoc legi posse confirmo. Lumina ergo sunt omnes sancti; sed credendo ab eo illuminantur, a quo si quis recesserit tenebrabitur. Lumen autem illud quo illuminantur, a se recedere non potest; quia incommutabile omnino est. Credimus ergo lumini illuminato, sicut prophete, sicut apostolo: sed ideo illi credimus, ut non in ipsum credamus quod illuminatur, sed cum illo credamus in illud lumen a quo illuminatur; ut et nos illuminemur, non ab illo, sed cum illo a quo ille. Cum autem dicit, Ut omnis qui credit in me, in tenebris non maneat; satis manifestat omnes se in tenebris inuenisse: sed ne in eis tenebris maneant in quibus inuenti sunt, debent credere in lucem que uenit in mundum, quia per illam factus est mundus.

5. Et si quis audierit, inquit, uerba mea, et non custodierit, ego non iudico eum. Mementote que uos audisse in superioribus lectionibus noui; et qui obliti forte estis, recolite; et qui non adfuistis, sed adestis, audite quomodo dicit Filius, Ego non iudico eum; cum dicat alio loco, Pater non iudicat quemquam, sed omne iudicium dedit Filio : nisi quia intelligendum est, Modo non iudico eum. Quare non iudicat modo? Attende quid sequitur: Non enim ueni, inquit, ut iudicem mundum, sed ut saluificem mundum: id est ut saluum faciam mundum. Nunc ergo est tempus misericordie, post erit iudicii: quia, Misericordiam, inquit, et iudicium cantabo tibi, Domine .

6. Sed de ipso etiam futuro nouissimo iudicio uidete quid dicat: Qui spernit me et non accipit uerba mea, habet qui iudicet eum: sermo quem locutus sum, ille iudicabit eum in nouissimo die. Non ait, Qui spernit me, et non accipit uerba mea, ego non iudico eum in nouissimo die. Hoc enim si dixisset, non uideo quomodo posset non esse contrarium illi sententie  ubi ait, Pater non iudicat quemquam, sed omne iudicium dedit Filio. Cum uero dixit, Qui spernit me, et non accipit uerba mea, habet qui iudicet eum; exspectantibus autem quisnam ille esset, secutus adiunxit, Sermo quem locutus sum, ille iudicabit eum in nouissimo die: satis manifestauit semetipsum iudicaturum in nouissimo die. Seipsum quippe locutus est, seipsum annuntiauit, seipsum ianuam posuit, qua ipse ad oues pastor intraret. Aliter itaque iudicabuntur qui non audierunt, aliter qui audierunt et contempserunt. Qui enim sine Lege peccauerunt, ait Apostolus, sine Lege et peribunt: et qui in Lege peccauerunt, per Legem iudicabuntur .

7. Quia ego, inquit, ex meipso non sum locutus. Ideo se dicit non locutum ex seipso, quia non est ex seipso. Iam hoc sepe diximus; iam hoc tanquam notissimum non docere sed admonere debemus. Sed qui misit me Pater, ipse mihi mandatum dedit quid dicam et quid loquar. Non laboraremus, si cum eis nos loqui sciremus, cum quibus superiora locuti sumus, et cum eis ipsis non omnibus, sed que audierunt memoria retinentibus: nunc uero quia fortasse aliqui adsunt qui non audierunt, eisque sunt similes qui obliti sunt quod audierunt, propter illos perferant moras nostras qui audita meminerunt. Quomodo dat mandatum Pater unico Filio? Quo uerbo loquitur uerbo, cum sit ipse Filius unigenitum uerbum? Numquid per angelum, cum per ipsum creati sint Angeli? Numquid per nubem: que quando sonuit ad Filium, non propter ipsum sonuit, quod alibi dicit etiam ipse; sed propter alios quos oportebat ita audire? Numquid per sonum labiis emissum, qui non habet corpus; nec aliquo locorum interuallo Filius a Patre separatur, ut sit inter illos er medius, quo percusso uox fiat et in aurem ueniat? Absit ut talia de illa incorporea et ineffabili substantia suspicemur. Filius unicus est uerbum Patris, et Sapientia Patris; in illa sunt omnia mandata Patris. Neque enim Patris mandatum Filius aliquando nesciebat, ut eum necesse esset ex tempore habere quod antea non habebat. Ita enim a Patre quod habet accepit, ut nascendo acceperit, dederitque illi gignendo. Nam et uita est, et accepit uitam utique nascendo, non prius sine uita existendo. Quia et Pater habet uitam, et quod habet est: nec accepit tamen, quia non ex aliquo est. Filius autem accepit uitam, dante Patre a quo est: et ipse quod habet, est; habet enim uitam, et uita est. Ipsum audi loquentem: Sicut habet, inquit, Pater uitam in semetipso, sic dedit et Filio uitam habere in semetipso . Numquid existenti, et non habenti dedit? Sed eo dedit quo genuit, qui uitam genuit, et uita genuit uitam. Et quia parem genuit, non imparem uitam; ideo dictum est, Sicut habet ipse uitam in semetipso, sic dedit et Filio uitam habere in semetipso. uitam dedit, quia gignendo uitam, quid dedit, nisi esse uitam? Et quia eterna est ipsa natiuitas, nunquam non fuit Filius qui est uita, nunquam fuit Filius sine uita; et sicut est natiuitas eterna, sic est qui natus est uita eterna. Ita et mandatum non quod Filius non habebat, Pater  dedit; sed, sicut dixi, in Sapientia Patris, quod est uerbum Patris, omnia mandata sunt Patris. Dicitur autem mandatum datum, quia non est a seipso cui dicitur datum: et hoc est dare Filio sine quo nunquam Filius fuit, quod est gignere Filium qui nunquam non fuit.

8. Sequitur autem: Et scio quia mandatum eius uita eterna est. Si ergo uita eterna est ipse Filius, et uita eterna est mandatum Patris; quid aliud dictum est, quam, Ego sum mandatum Patris? Proinde et id quod adiungit, et dicit, Que ego loquor, sicut dixit mihi Pater, sic loquor; non accipiamus, dixit mihi, quasi Pater uerba locutus sit unico uerbo, aut egeat Dei uerbis Dei uerbum. Dixit ergo Pater Filio, sicut dedit uitam Filio: non quod nesciebat uel non habebat, sed quod ipse Filius erat. Quid est autem, sicut dixit mihi, sic loquor, nisi, uerum loquor [1 1Kb] ? Ita ille dixit ut uerax, ita ista loquitur ut ueritas. uerax autem genuit ueritatem. Quid ergo iam diceret ueritati! Non enim imperfecta erat ueritas, cui uerum aliquid adderetur. Dixit ergo ueritati, quia genuit ueritatem. Porro ipsa ueritas sic loquitur, ut ei dictum est: sed intelligentibus, quos docet ut nata est. Ut autem crederent homines quod intelligere nondum ualent, ex ore carnis uerba sonuerunt, et abierunt; transuolantes soni strepuerunt, peractis morulis temporum suorum: sed res ipse quarum signa sunt soni, traiecte quodammodo in eorum memoriam qui audierunt, etiam ad nos per litteras que uisibilia signa sunt, peruenerunt. Non sic loquitur ueritas: intelligentibus mentibus intus loquitur, sine sono instruit, intelligibili luce perfundit. Qui ergo potest in ea uidere [2 1Kb] natiuitatis eius eternitatem, ipse illam sic audit loquentem, sicut ei dixit Pater quod loqueretur. Excitauit nos ad magnum desiderium interioris dulcedinis sue: sed crescendo capimus, ambulando crescimus, proficiendo ambulamus [3 1Kb] , ut peruenire possimus.



TRACTATUS Lu. Ab eo loco, Ante diem festum Pasche, sciens iehsu quia uenit hora eius; usque ad id, Et cepit lauare pedes discipulorum, et extergere linteo quo erat precinctus. Cap. XIII, u\. 1-5.

1. Cena Domini secundum Ioannem, adiuuante ipso, debitis est explicanda tractatibus, et ut nobis posse donauerit, explananda. Ante diem autem festum Pasche, sciens iehsu quia uenit hora eius ut transeat ex hoc mundo ad Patrem, cum dilexisset suos qui erant in mundo, in finem dilexit eos. Pascha, fratres, non sicut quidam existimant, grecum nomen est, sed hebreum: opportunissime tamen occurrit in hoc nomine quedam congruentia utrarumque linguarum. Quia enim pati grece dicitur, ideo Pascha passio putata est, uelut hoc nomen a passione sit appellatum: in  sua uero lingua, hoc est in hebrea, Pascha transitus dicitur: propterea tunc primum Pascha celebrauit populus Dei, quando ex Aegypto fugientes, Rubrum mare transierunt . Nunc ergo figura illa prophetica in ueritate completa est, cum sicut ouis ad immolandum ducitur Christus , cuius sanguine illitis postibus nostris, id est, cuius signo crucis signatis frontibus nostris, a perditione huius seculi tanquam a captiuitate uel interemptione Aegyptia liberamur ; et agimus saluberrimum transitum, cum a diabolo transimus ad Christum, et ab isto instabili seculo ad eius fundatissimum regnum. Ideo quippe ad Deum permanentem transimus, ne cum mundo transeunte transeamus. De hac nobis collata gratia Deum laudans Apostolus dicit: Qui eruit nos de potestate tenebrarum, et transtulit in regnum Filii caritatis sue . Hoc itaque nomen, id est, Pascha, quod latine, ut dixi, transitus nuncupatur, uelut interpretans nobis beatus Euangelista, Ante diem, inquit, festum Pasche, sciens iehsu quia uenit hora eius ut transeat ex hoc mundo ad Patrem. Ecce Pascha, ecce transitus. Unde, et quo? De hoc scilicet mundo ad Patrem. Spes membris in capite data est, quod essent illo transeunte sine dubio secutura. Quid ergo infideles, et ab hoc capite atque ab eius corpore alieni? nonne et ipsi transeunt, quia non permanent? Transeunt plane et ipsi: sed aliud est transire de mundo, aliud est transire cum mundo; aliud ad Patrem, aliud ad hostem. Nam et Aegyptii transierunt; non tamen transierunt per mare ad regnum, sed in mari ad interitum.

2. Sciens ergo iehsu quia uenit hora eius ut transiret ex hoc mundo ad Patrem, cum dilexisset suos qui erant in mundo, in finem dilexit eos. Utique ut et ipsi de hoc mundo ubi erant, ad suum caput, quod hinc transisset, eius dilectione transirent. Quid est enim, in finem, nisi, in Christum? Finis enim Legis Christus, ait Apostolus, ad iustitiam omni credenti . Finis perficiens, non interficiens: finis quo usque eamus, non ubi pereamus. Sic omnino intelligendum est, Pascha nostrum immolatus est Christus . Ipse est finis noster, in illum est transitus noster. Nam uideo posse ista uerba euangelica quodam humano modo etiam sic accipi, tanquam usque ad mortem Christus dilexerit suos, ut hoc uideatur esse, in finem dilexit eos. Humana est hec sententia, non diuina: neque enim nos hucusque ille dilexit, qui semper et sine fine nos diligit. Absit ut dilectionem morte finierit, qui non est morte finitus. Etiam post mortem, quinque fratres suos dilexit diues ille superbus atque impius , et usque ad mortem nos dilexisse putandus est Christus? Absit, karissimi. Nequaquam ille nos diligendo usque ad mortem ueniret, si dilectionem nostram morte finiret. Nisi forte ita sit intelligendum, in finem dilexit eos: Quia tantum dilexit eos, ut moreretur propter eos. Hoc enim testatus est dicens: Maiorem hac caritatem nemo habet, quam ut animam suam ponat quis pro amicis suis . Ita sane non prohibemus intelligi, in  finem dilexit, id est, usque ad mortem illum dilectio ipsa perduxit.

3. »Et cena,« inquit, »facta, cum diabolus iam misisset in cor, ut traderet eum Iudas Simonis Iscariotes [1 1Kb] : sciens quia omnia dedit ei Pater in manus, et quia a Deo exiit, et ad Deum uadit, surgit a cena, et ponit uestimenta sua; et cum accepisset linteum, precinxit se. Deinde mittit aquam in peluim, et cepit lauare pedes discipulorum, et extergere linteo quo erat precinctus.« Non ita debemus intelligere cenam factam ueluti iam consummatam atque transactam [2 1Kb] : adhuc enim cenabatur, cum Dominus surrexit et pedes lauit discipulis suis. Nam postea recubuit, et buccellam suo traditori postea dedit, utique cena nondum finita, hoc est, dum adhuc panis esset in mensa. Cena ergo facta, dictum est, iam parata, et ad conuiuantium mensam usumque perducta.

4. Quod autem ait, Cum diabolus iam misisset in cor, ut traderet eum Iudas Simonis Iscariotes; si queris quid missum sit in cor Iude: hoc utique, ut traderet eum. Missio ista, spiritualis suggestio est: non fit per aurem, sed per cogitationem; ac per hoc non corporaliter, sed spiritualiter. Neque enim spirituale quod dicitur, semper in laude accipiendum est. Nouit Apostolus quedam spiritualia nequitie in celestibus, aduersus que nobis colluctationem esse testatur : non autem essent etiam maligna spiritualia, si non essent etiam maligni spiritus. A spiritu enim spiritualia nominantur. Sed quomodo ista fiant, ut diabolice suggestiones immittantur, et humanis cogitationibus misceantur, ut eas tanquam suas deputet homo, unde scit homo? Nec dubitandum est etiam bonas suggestiones a bono spiritu ita latenter ac spiritualiter fieri: sed interest quibusnam earum mens humana consentiat, diuino auxilio uel deserta per meritum, uel adiuta per gratiam. Factum ergo iam fuerat in corde Iude per immissionem diabolicam, ut traderet discipulus magistrum, sed quem non didicerat Deum. Iam talis uenerat ad conuiuium, explorator Pastoris, insidiator Saluatoris, uenditor Redemptoris; iam talis uenerat, et uidebatur, et tolerabatur, et se ignorari arbitrabatur: quia in eo quem uolebat fallere, fallebatur. At ille isto in ipso corde intus inspecto, nesciente scienter utebatur.

5. Sciens quia omnia dedit ei Pater in manus. Ergo et ipsum traditorem: nam si eum in manibus non haberet, non utique illo uteretur ut uellet. Proinde iam traditor traditus erat ei quem tradere cupiebat, atque ita malum tradendo faciebat, ut de illo tradito bonum fieret quod nesciebat. Sciebat enim Dominus quid faceret pro amicis, qui patienter utebatur inimicis: ac sic omnia dederat Pater in manus eius, et in usum mala, et in effectum bona. Sciens etiam quia a Deo exiit, et ad Deum uadit: nec Deum, cum inde exiret; nec nos deserens, cum rediret.

6. Hec ergo sciens, surgit a cena, et ponit uestimenta sua; et cum accepisset linteum, precinxit se.  Deinde mittit aquam in peluim, et cepit lauare pedes discipulorum, et extergere linteo quo erat precinctus. Debemus, dilectissimi, sensum Euangeliste diligenter attendere. Locuturus quippe de tanta Domini humilitate, prius celsitudinem eius uoluit commendare. Ad hoc pertinet quod ait, Sciens quia omnia dedit ei Pater in manus, et quia a Deo exiit, et ad Deum uadit. Cum illi ergo omnia Pater dedisset in manus, ille discipulorum non manus, sed pedes lauit: et cum se sciret a Deo exiisse, et ad Deum pergere, non Dei Domini, sed hominis serui impleuit officium. Ad hoc autem pertinet quod etiam de traditore ipsius, qui iam talis uenerat, qui nec ab illo ignorabatur, preloqui uoluit; ut hoc quoque ad maximum cumulum humilitatis accederet, quod etiam illi non dedignatus est pedes lauare, cuius manus iam preuidebat in scelere.

7. Quid autem mirum si surrexit a cena, et posuit uestimenta sua, qui cum in forma Dei esset, semetipsum exinaniuit? Et quid mirum si precinxit se linteo, qui formam serui accipiens habitu inuentus est ut homo ? Quid mirum si misit aquam in peluim unde lauaret pedes discipulorum, qui in terram sanguinem fudit, quo immunditiam dilueret peccatorum? Quid mirum si linteo quo erat precinctus, pedes quos lauerat, tersit, qui carne qua erat indutus, Euangelistarum uestigia confirmauit? Et linteo quidem ut se precingeret, posuit uestimenta que habebat: ut autem formam serui acciperet quando semetipsum exinaniuit, non quod habebat deposuit, sed quod non habebat accepit. Crucifigendus sane suis exspoliatus est uestimentis, et mortuus inuolutus est linteis: et tota illa eius passio, nostra purgatio est. Passurus igitur exitia, premisit obsequia; non solum eis pro quibus erat subiturus mortem, sed etiam illi qui eum fuerat traditurus ad mortem. Tanta est quippe humane humilitatis utilitas, ut eam suo commendaret exemplo etiam diuina sublimitas: quia homo superbus in eternum periret, nisi illum Deus humilis inueniret. uenit enim Filius hominis querere et saluum facere quod perierat . Perierat autem superbiam deceptoris secutus, ergo humilitatem Redemptoris sequatur inuentus.



TRACTATUS LuI. Ab eo quod scriptum est, uenit ergo ad Simonem Petrum, etc., usque ad id, Qui lotus est, non indiget nisi ut pedes lauet, sed est mundus totus. Cap. XIII, u\. 6-10.

1. Cum lauaret pedes discipulorum Dominus, uenit ad Simonem Petrum; et dicit ei Petrus: Domine, tu mihi lauas pedes? Quis enim non expauesceret lauari sibi pedes a Dei Filio? Quamuis itaque magne fuisset audacie contradicere seruum Domino, hominem Deo: tamen hoc Petrus facere maluit, quam perpeti ut sibi pedes lauarentur a Domino et Deo. Nec putare debemus hoc Petrum inter ceteros formidasse atque recusasse, cum id alii ante ipsum libenter uel equanimiter sibi fieri permisissent. Facilius quippe  sic accipiuntur ista uerba Euangelii, quia cum dictum esset, Cepit lauare pedes discipulorum, et extergere linteo quo erat precinctus; deinde subiunctum est, uenit ergo ad Simonem Petrum, quasi aliquibus iam lauisset, post eos uenisset ad primum. Quis enim nesciat primum Apostolorum esse beatissimum Petrum? Sed non ita intelligendum est quod post aliquos ad illum uenerit; sed quod ab illo ceperit. Quando ergo pedes discipulorum lauare cepit, uenit ad eum a quo cepit, id est, ad Petrum: et tunc Petrus, quod etiam quilibet eorum expauisset, expauit, atque ait, Domine, tu mihi lauas pedes? Quid est, tu? quid est, mihi? Cogitanda sunt potius quam dicenda; ne forte quod ex his uerbis aliquatenus dignum concipit anima, non explicet lingua.

2. Sed respondit iehsu, et dixit ei: Quod ego facio, tu nescis modo, scies autem postea. Nec tamen ille dominici facti altitudine exterritus, permittit fieri quod cur fieret ignorabat; sed usque ad suos pedes humilem Christum adhuc non uult uidere, non potest sustinere. Non lauabis mihi, inquit, pedes in eternum. Quid est, in eternum? Nunquam hoc feram, nunquam patiar, nunquam sinam: hoc quippe in eternum non fit, quod nunquam fit. Tum Saluator egrum reluctantem, de ipsius salutis periculo exterrens: Si non lauero te, inquit, non habebis partem mecum. Ita dictum est, Si non lauero te, cum de solis pedibus ageretur; quomodo dici assolet, Calcas me, quando sola planta calcatur. At ille amore et timore perturbatus, et plus expauescens Christum sibi negari, quam usque ad suos pedes humiliari: Domine, ait, non tantum pedes meos, sed et manus et caput. Quandoquidem sic minaris, lauanda tibi membra mea, non solum ima non subtraho, uerum etiam prima substerno. Ne mihi neges capiendam tecum partem, nullam tibi nego abluendam mei corporis partem.

3. Dicit ei iehsu: Qui lotus est, non habet opus nisi pedes lauare, sed est mundus totus. Hic moueatur fortassis quis, et dicat: Imo si mundus est totus, quid ei opus est uel pedes lauare? Dominus autem nouerat quod dicebat, etiamsi nostra infirmitas eius secreta non penetrat. uerumtamen quantum nos erudire et ex lege sua docere dignatur, pro captu meo, pro modulo meo, aliquid etiam ego de huius questionis profunditate, illo adiuuante, respondeam: ac primum ipsam locutionem non sibi esse contrariam facillime ostendam. Quis enim non ita rectissime loqui possit, Mundus est totus, preter pedes? Elegantius autem loquitur si dicit, Mundus est totus, nisi pedes; quod tantumdem ualet [1 1Kb] . Hoc ergo ait Dominus, Non habet opus nisi pedes lauare, sed est mundus totus. Totus utique preter pedes, uel, nisi pedes, quos habet opus lauare.

4. Sed quid est hoc? quid sibi uult? quid hoc [2 1Kb] necessarium est ut queramus? Dominus dicit, ueritas loquitur, quod opus habeat pedes lauare etiam ille qui lotus est. Quid, fratres mei, quid putatis? nisi  quia homo in sancto quidem Baptismo totus abluitur, non preter pedes, sed totus omnino: uerumtamen cum in rebus humanis postea uiuitur, utique terra calcatur. Ipsi igitur humani affectus, sine quibus in hac mortalitate non uiuitur, quasi pedes sunt, ubi ex humanis rebus afficimur; et sic afficimur, ut si dixerimus quia peccatum non habemus, nos ipsos decipiamus, et ueritas in nobis non sit . Quotidie igitur pedes lauat nobis, qui interpellat pro nobis : et quotidie nos opus habere ut pedes lauemus, id est, uias spiritualium gressuum dirigamus, in ipsa oratione dominica confitemur, cum dicimus, Dimitte nobis debita nostra, sicut et nos dimittimus debitoribus nostris . Si enim confiteamur, sicut scriptum est, peccata nostra, profecto ille qui lauit pedes discipulorum suorum, fidelis est et iustus qui dimittat nobis peccata, et mundet nos ab omni iniquitate , id est, usque ad pedes quibus conuersamur in terra.

5. Proinde Ecclesia quam mundat Christus lauacro aque in uerbo, non solum in illis est sine macula et ruga , qui post lauacrum regenerationis continuo ex huius uite contagione tolluntur, nec calcant terram ut opus habeant pedes lauare; uerum etiam in iis quibus istam misericordiam prebens Dominus, fecit eos de seculo isto lotis etiam pedibus emigrare. In his autem qui hic demorantur, etiamsi munda sit, quoniam iuste uiuunt; opus tamen habent pedes lauare, quoniam sine peccato utique non sunt. Propter hoc dicit in Cantico canticorum, Laui pedes meos; quomodo inquinabo illos ? Dicit enim hoc cum cogitur ad Christum uenire, et terram calcare cum uenit. Alia questio rursus exoritur. Nonne Christus sursum est? nonne ascendit in celum, et sedet ad dexteram Patris? nonne Apostolus clamat, et dicit, Si ergo resurrexistis cum Christo, que sursum sunt sapite, ubi Christus est ad dexteram Dei sedens, que sursum sunt querite, non que super terram ? Quomodo ergo ut ad Christum eamus, terram calcare compellimur; cum potius nobis sursum cor habendum sit ad Dominum, ut cum illo esse possimus? uidetis, fratres, hodierni temporis angustias istam coarctare questionem. Quod et si uos forte minus uidetis, ego utcumque uideo quante disputationis indigeat. Unde peto ut eam potius suspendi, quam uel negligentius uel angustius pertractari, non fraudata, sed dilata exspectatione patiamini. Aderit enim Dominus qui nos debitores facit, ut faciat etiam redditores.



TRACTATUS LuII. Quonam modo Ecclesia timeat inquinare pedes, dum pergit ad Christum.

1. Non immemor mei debiti, iam reddendi tempus agnosco. Donet unde reddam, qui donauit ut debeam. Donauit enim dilectionem, de qua dictum est, Nemini quidquam debentis, nisi ut inuicem diligatis ; donet etiam sermonem, quem uideo me debere dilectis. Exspectationem uestram ad hoc nempe distuleram,  ut explicarem sicut possem, quemadmodum etiam per terram ueniatur ad Christum; cum potius iubeamur que sursum sunt querere, non que super terram . Sursum enim Christus est sedens ad dexteram Patris: sed profecto et hic est; propter quod et Saulo in terra seuienti dicit, Quid me persequeris ? Ut autem hoc querendum susciperemus, id tractabatur quod pedes Dominus discipulis lauit, cum iam ipsi discipuli loti essent, nec opus haberent, nisi pedes lauare. Ubi uisum est intelligendum quod Baptismo quidem homo totus abluitur; sed dum isto postea uiuit in seculo, humanis affectibus terram uelut pedibus calcans, ipsa scilicet conuersatione uite huius, contrahit unde dicat, Dimitte nobis debita nostra . Ac sic etiam inde mundatur ab eo qui pedes lauit discipulis suis , nec desinit interpellare pro nobis . Hinc occurrerunt ex Cantico canticorum Ecclesie uerba dicentis, Laui pedes meos; quomodo inquinabo eos? cum uellet ire, et aperire ei qui uenerat ad eam, et pulsauerat, sibique aperiri poposcerat, ille speciosus forma pre filiis hominum . Hinc questio nata est quam coarctare noluimus angustiis temporis, ideoque distulimus, quonam modo Ecclesia timeat inquinare pedes, dum pergit ad Christum, quos baptismate lauerat Christi.

2. Sic enim ait: »Ego dormio, et cor meum uigilat; uox fratruelis mei pulsat ad ianuam« Deinde dicit etiam ipse: »Aperi mihi, soror mea, proxima mea, columba mea, perfecta mea; quia caput meum repletum est rore, et crines mei noctis guttis.« Et respondet illa: »Exui me tunica mea; quomodo induam eam? Laui pedes meos; quomodo inquinabo illos« ? O admirabile sacramentum! o grande mysterium! Ergone timet inquinare pedes, ueniendo ad eum qui lauit suorum discipulorum pedes? Timet certe, quia per terram uenit ad eum, qui etiam in terra est, quia suos hic constitutos non deserit. An non ipse ait, Ecce ego uobiscum sum usque ad consummationem seculi ? An non ipse ait, uidebitis celos apertos, et Angelos Dei ascendentes et descendentes ad Filium hominis ? Si ascendunt ad eum propterea quia sursum est, quomodo ad eum descendunt, si non etiam hic est? Dicit ergo Ecclesia: Laui pedes meos; quomodo inquinabo eos? In eis hoc dicit qui possunt omni fece mundati dicere: Cupio dissolui et esse cum Christo, permanere autem in carne magis necessarium propter uos ? In eis hoc dicit qui predicant Christum et aperiunt illi ostium, ut habitet per fidem in cordibus hominum . In his hoc dicit, cum deliberant utrum ministerium tale suscipiant, cui se minus idoneos existimant, ut sine culpa impleant, ne forte aliis predicantes, ipsi reprobi fiant . Tutius enim ueritas auditur quam predicatur: quoniam eum auditur, humilitas custoditur; cum autem predicatur, uix non subrepit cuiuis hominum quantulacumque iactantia, in qua utique inquinantur pedes.

 3. Ergo, ut apostolus Iacobus dicit, Sit omnis homo uelox ad audiendum, tardus autem ad loquendum . Dicit et alius homo Dei, Auditui meo dabis gaudium et letitiam, et exsultabunt ossa humiliata . Hoc est quod dixi, Cum ueritas auditur, humilitas custoditur. Dicit et alius, Amicus autem sponsi stat et audit eum, et gaudio gaudet propter uocem sponsi . Fruamur auditu, sine strepitu nobis loquente intrinsecus ueritate. Quanquam etiam cum forinsecus insonat per legentem, per annuntiantem, per predicantem, per disputantem, per precipientem, per consolantem, per exhortantem, per ipsum etiam cantantem atque psallentem; ipsi qui hec agunt, inquinare pedes suos timeant, cum placere hominibus subrepente amore humane laudis affectant. Ceterum qui eos audit libenter et pie, non habet locum iactandi se in laboribus alienis; et non inflatis ossibus, sed humiliatis gaudio gaudet propter uocem dominice ueritatis. Proinde in eis qui libenter et humiliter audire nouerunt, et uitam quietam in studiis dulcibus et salubribus agunt, sancta delicietur Ecclesia, et dicat, Ego dormio, et cor meum uigilat. Quid est, Ego dormio, et cor meum uigilat; nisi, ita quiesco ut audiam? Otium meum non impenditur nutriende desidie, sed percipiende sapientie. Ego dormio, et cor meum uigilat: uaco, et uideo quoniam tu es Dominus : quia sapientia scribe in tempore otii; et qui minoratur actu, ipse percipiet eam . Ego dormio, et cor meum uigilat: ego requiesco a negotiosis actibus, et animus meus diuinis se intendit affectibus [1 1Kb] .

4. Sed in iis qui isto modo suauiter et humiliter requiescunt, dum otiose oblectatur Ecclesia, ecce pulsat ille qui ait: »Que dico uobis in tenebris, dicite in lumine; et quod in aure auditis, predicate super tecta« . uox ergo eius pulsat ad ianuam, et dicit: »Aperi mihi, soror mea, proxima mea, columba mea, perfecta mea; quia caput meum repletum est rore, et crines mei noctis guttis.« uelut si diceret, Tu uacas, et contra me ostium clausum est [2 1Kb] : tu studes otio paucorum, et abundante iniquitate refrigescit caritas multorum . Nox quippe, iniquitas est: ros uero eius et gutte, hi sunt qui refrigescunt et cadunt, et faciunt refrigescere caput Christi, hoc est, ut non ametur Deus. Caput enim Christi Deus . Sed portantur in crinibus, id est, in sacramentis uisibilibus tolerantur: nequaquam interiora sensus attingunt. Pulsat ergo ut excutiat quietem sanctis otiosis, et clamat, Aperi mihi, de sanguine meo soror mea, de accessu meo proxima mea, de spiritu meo columba mea, de sermone meo quem plenius ex otio didicisti perfecta mea; aperi mihi, predica me. Ad eos quippe qui clauserunt contra me, quomodo intrabo sine aperiente? quomodo enim audient sine predicante ?

5. Hinc fit ut etiam hi qui amant otium studiorum bonorum, et nolunt perpeti laboriosarum molestias  actionum, eo quod minus idoneos ad hec ministranda, et sine reprehensione agenda se sentiunt; mallent, si fieri posset, sanctos apostolos et predicatores ueritatis antiquos excitari aduersus abundantiam iniquitatis, qua feruor friguit caritatis. Sed in eis qui iam de corpore exierunt, et carnis indumento exspoliati sunt , respondet Ecclesia, Exui me tunica mea; quomodo induam eam? Recipietur quidem illa tunica, et in eis qui iam exuti sunt, rursus uestietur carne Ecclesia: non tamen nunc quando feruefaciendi sunt frigidi, sed tunc quando resurrecturi sunt mortui. Passa ergo difficultatem propter inopiam predicatorum, et recolens illa sua membra sana sermonibus, sancta moribus, sed iam exuta corporibus, ingemit et dicit Ecclesia, Exui me tunica mea; quomodo induam eam? Membra illa mea que Christo aperire euangelizando excellentissime potuerunt, quomodo ad corpora quibus exuta sunt, redire nunc possunt?

6. Deinde respiciens ad eos qui predicare, et populos acquirere ac regere, ac sic Christo aperire utcumque possunt, sed in his difficultatibus actionum peccare metuunt, Laui, inquit, pedes meos; quomodo inquinabo illos? Quisquis enim in uerbo non offendit, hic perfectus est uir. Et quis est perfectus? quis est qui non offendit in tanta abundantia iniquitatis, tanto frigore caritatis? Laui pedes meos; quomodo inquinabo eos? Quandoquidem lego, et audio, Nolite multi magistri fieri, fratres, quoniam maius iudicium sumitis: in multis enim offendimus omnes . Laui pedes meos; quomodo inquinabo eos? Sed ecce surgo, et aperio. Christe, laua eos, Dimitte nobis debita nostra, quoniam non est exstincta caritas nostra: quia et nos dimittimus debitoribus nostris . Quando te audimus, exsultant tecum in celestibus ossa humiliata . Sed quando te predicamus, terram calcamus ut tibi aperiamus: et ideo si reprehendimur, perturbamur; si laudamur, inflamur. Laua pedes nostros ante mundatos, sed cum ad aperiendum tibi per terram pergimus, inquinatos. Hec uobis hodie satis sint, dilectissimi. Si quid secus quam oportuit dicentes fortassis offendimus, uel laudibus uestris immoderatius quam oportuit eleuati sumus; impetrate mundationem pedibus nostris, Deo placentibus orationibus uestris.



TRACTATUS LuIII. Ab eo quod Dominus dicit, Et uos mundi estis, sed non omnes; usque ad id, Exemplum dedi uobis, ut quemadmodum ego feci uobis, ita et uos faciatis. Cap. XIII, u\. 10-15.

1. Iam illa uerba Euangelii, ubi Dominus lauans pedes discipulis suis, ait, Qui lotus est semel, non habet necessitatem nisi pedes lauare, sed est mundus totus , Dilectioni uestre, ut Dominus donare dignatus est, exposuimus: nunc quod sequitur uideamus. Et uos, inquit, mundi estis, sed non omnes. Hoc quid sit ne quereremus, ipse Euangelista patefecit, adiungens: Sciebat enim quisnam esset qui  traderet eum; propterea dixi: Non estis mundi omnes. Quid hoc apertius? Proinde ad sequentia transeamus.

2. Postquam ergo lauit pedes eorum, et accepit uestimenta sua; cum recubuisset iterum, dixit eis: Scitis quid fecerim uobis? Nunc est ut beato Petro reddatur illa promissio: dilatus enim fuerat, quando expauescenti, et dicenti, Non lauabis mihi pedes in eternum, responsum est ei, Quod ego facio, tu nescis modo, scies autem postea . Ecce est ipsum postea; iam tempus est ut dicatur quod paulo ante dilatum est. Memor itaque Dominus se promisisse iam dudum scientiam facti sui tam inopinati, tam mirabilis, tam expauescendi, et nisi ipse uehementer terruisset, nullo modo sinendi, ut magister non tantum ipsorum, sed Angelorum, et Dominus non tantum ipsorum, sed rerum omnium, lauaret pedes discipulorum et seruorum suorum: huius ergo tanti facti quoniam promiserat scientiam dicens, Scies autem postea; quid sit quod fecit, docere nunc incipit.

3. uos, inquit, uocatis me, Magister, et Domine: et bene dicitis; sum etenim. Bene dicitis, quia uerum dicitis; sum quippe quod dicitis. Homini preceptum est, Non te laudet os tuum, sed laudet te os proximi tui . Periculosum est enim sibi placere, cui cauendum est superbire. Ille autem qui super omnia est, quantumcumque se laudet, non se extollit excelsus: nec potest recte dici arrogans Deus. Nobis namque expedit eum nosse, non illi: nec eum quisque cognoscit, si non se indicet ipse qui nouit. Si ergo non se laudando quasi arrogantiam uitare uoluerit, nobis sapientiam denegabit. Et magistrum quidem quod se esse dicit, nemo reprehenderet, etiam qui eum nichil esse aliud quam hominem crederet; quoniam id profitetur quod et ipsi homines in quibuslibet artibus usque adeo sine arrogantia profitentur, ut professores uocentur. Quod uero dominum et ipse se dicit discipulorum suorum, cum sint illi etiam secundum seculum ingenui, quis ferat in homine? Sed Deus loquitur. Nulla est hic elatio tante celsitudinis, nullum mendacium ueritatis: nobis subiacere illi utile est celsitudini, nobis seruire utile est ueritati. Quod se Dominum dicit, non illi uitium est, sed nobis beneficium. Cuiusdam secularis auctoris uerba laudantur, quia dixit, »Cum omnis arrogantia odiosa est, »tum illa ingenii et eloquentie multo molestissima« : et tamen idem ipse cum de sua eloquentia loqueretur, »Dicerem, inquit, perfectam, si ita iudicarem; nec in ueritate crimen arrogantie pertimescerem« . Si igitur ille homo eloquentissimus in ueritate arrogantiam non timeret, quomodo arrogantiam ipsa ueritas timet? Dicat se Dominum qui Dominus est, dicat uerum qui ueritas est; ne non discam ego quod utile est, dum tacet ille quod est. Beatissimus Paulus, non utique unigenitus Dei Filius, sed unigeniti Dei Filii seruus et apostolus; non ueritas, sed particeps ueritatis; ait libere et constanter, Et si uoluero gloriari, non ero insipiens; ueritatem enim dico . Neque enim in seipso, sed in ipsa ueritate que superior est  ipso, et humiliter et ueraciter gloriaretur: quoniam et ipse precepit ut qui gloriatur in Domino glorietur . Itane non timeret insipientiam, si gloriari uellet amator sapientie; et in gloria sua timeret insipientiam ipsa sapientia? Non timuit arrogantiam qui dixit, In Domino laudabitur anima mea ; et in laude sua timeret arrogantiam potestas Domini, in qua laudatur anima serui? uos, inquit, uocatis me, Magister, et Domine: et bene dicitis; sum etenim. Ideo bene dicitis, quia sum: nam si non essem quod dicitis, male diceretis, etiamsi me laudaretis. Quomodo ergo negaret ueritas, quod dicunt discipuli ueritatis? quomodo quod dicunt qui didicerunt, negaret ipsa unde didicerunt? Quomodo fons negat quod bibens predicat? quomodo lux occultat quod uidens indicat?

4. »Si ergo, inquit, ego laui pedes uestros Dominus et Magister, debetis et uos alter alterius lauare pedes. Exemplum enim dedi uobis, ut quemadmodum ego feci uobis, et uos ita faciatis.« Hoc est, beate Petre, quod nesciebas, quando fieri non sinebas. Hoc tibi postea sciendum promisit, quando ut sineres terruit te Magister tuus et Dominus tuus, lauans pedes tuos. Didicimus, fratres, humilitatem ab Excelso; faciamus inuicem humiles, quod humiliter fecit Excelsus. Magna est hec commendatio humilitatis: et faciunt sibi hoc inuicem fratres, etiam opere ipso uisibili, cum se inuicem hospitio recipiunt; est enim apud plerosque consuetudo huius humilitatis, usque ad factum quo cernatur expressa. Unde Apostolus cum uiduam bene meritam commendaret, Si hospitio, inquit, recepit, si sanctorum pedes lauit . Et apud sanctos ubicumque hec consuetudo non est, quod manu non faciunt, corde faciunt, si in illorum numero sunt quibus dicitur in hymno beatorum trium uirorum, Benedicite, sancti et humiles corde, Domino . Multo autem est melius, et sine controuersia uerius, ut etiam manibus fiat; nec dedignetur quod fecit Christus, facere christianus. Cum enim ad pedes fratris inclinatur corpus, etiam in corde ipso uel excitatur, uel si iam inerat, confirmatur ipsius humilitatis affectus.

5. Sed excepto isto morali intellectu, ita nos huius dominici facti altitudinem commendasse meminimus, quod lauando pedes iam lotorum atque mundorum discipulorum, significauerit Dominus propter humanos quibus in terra uersamur affectus, ut quamtumlibet profecerimus in apprehensione iustitie, sciamus nos sine peccato non esse: quod subinde abluit interpellando pro nobis, cum oramus Patrem qui in celis est, ut debita nostra dimittat nobis, sicut et nos dimittimus debitoribus nostris . Quomodo ergo ad hunc intellectum poterit pertinere hoc quod ipse postea docuit, ubi sui facti exposuit rationem dicens, »Si ergo ego laui uestros pedes Dominus et Magister, debetis et uos alter alterius lauare pedes. Exemplum enim dedi uobis, ut quemadmodum ego uobis feci, ita et uos faciatis!« Numquid dicere possumus quod etiam frater fratrem a delicti poterit contagione mundare? Imo uero id etiam nos esse admonitos  in huius dominici operis altitudine nouerimus, ut confessi inuicem delicta nostra oremus pro nobis, sicut et Christus interpellat pro nobis . Audiamus Apostolum Iacobum hoc ipsum euidentissime precipientem et dicentem, Confitemini inuicem delicta uestra, et orate pro uobis . Quia et ad hoc Dominus nobis dedit exemplum. Si enim ille qui ullum peccatum nec habet, nec habuit, nec habebit, orat pro peccatis nostris; quanto magis nos inuicem pro nostris orare debemus? Et si dimittit nobis ille cui non habemus quod dimittamus; quanto magis dimittere nobis debemus inuicem, qui sine peccato hic uiuere non ualemus? Quid enim uidetur in hac altitudine sacramenti Dominus significare, cum dicit, »Exemplum enim dedi uobis, ut quemadmodum ego feci uobis; ita et uos faciatis;« nisi quod apertissime dicit Apostolus, »Donantes uobismetipsis, si quis aduersus aliquem habet querelam, sicut et Dominus donauit uobis, ita et uos« ! Inuicem itaque nobis delicta donemus, et pro nostris delictis inuicem oremus, atque ita quodammodo inuicem pedes nostros lauemus. Nostrum est, donante ipso, ministerium caritatis et humilitatis adhibere: illius est exaudire, ac nos ab omni peccatorum contaminatione mundare per Christum, et in Christo; ut quod aliis etiam dimittimus, hoc est in terra soluimus, soluatur in celo.



TRACTATUS LIX. Ab eo quod Dominus dicit, Amen, amen dico uobis; non est seruus maior domino suo; usque ad id, Qui autem me accipit, accipit eum qui misit me. Cap. XIII, u\. 16-20.

1. Audiuimus in sancto Euangelio loquentem Dominum atque dicentem, »Amen, amen dico uobis; non est seruus maior domino suo, neque apostolus maior eo qui misit illum: si hec scitis, beati eritis si feceritis ea.« Hoc ideo dixit, quia lauerat discipulorum pedes, magister humilitatis et uerbo et exemplo: sed poterimus ea que sunt operosius disserenda ipso adiuuante disserere, si non in eis que manifesta sunt immoremur. Cum ergo hec Dominus premisisset, adiunxit, »Non de omnibus uobis dico: ego scio quos elegerim: sed ut impleatur Scriptura, Qui manducat panem mecum, leuabit super me calcaneum suum.« Hoc quid est aliud nisi, conculcabit me? Notum est de quo loquatur; Iudas ille traditor eius attingitur. Ergo ipsum non elegerat, unde ab eis quos elegit, isto sermone secernit. Quod ergo dico, inquit, Beati eritis si feceritis ea, non de omnibus uobis dico: est inter uos qui non erit beatus, neque faciet ea. Ego scio quos elegerim. Quos, nisi eos qui beati erunt faciendo que precepit, ac facienda monstrauit, qui efficere beatos potest? Non est, inquit, traditor Iudas electus. Quid est ergo quod alio loco dicit, Nonne ego uos duodecim elegi, et unus ex uobis diabolus est ? An et ipse ad aliquid est electus, ad quod utique erat necessarius; non autem ad beatitudinem, de qua modo ait, Beati eritis si feceritis ea? Hoc non de omnibus dicit: scit enim quos ad societatem beatitudinis huius  elegerit. Non est ex eis iste qui panem illius sic edebat, ut super eum leuaret calcaneum. Illi manducabant panem Dominum, ille panem Domini contra Dominum: illi uitam, ille penam. »Qui enim manducat indigne« ait Apostolus, »iudicium sibi manducat« . »Amodo,« inquit, »dico uobis, priusquam fiat; ut cum factum fuerit, credatis quia ego sum:« id est, ego sum de quo illa Scriptura precessit, ubi dictum est, Qui manducat mecum panem, leuabit super me calcaneum.

2. Deinde sequitur, et dicit: Amen, amen dico uobis; qui accipit si quem misero, me accipit; qui autem me accipit, accipit eum qui me misit. Tantumne distare intelligi uoluit inter eum quem mittit et seipsum, quantum inter seipsum et Patrem Deum? Hoc si isto modo acceperimus, nescio quos gradus, quod absit, Arianorum more faciemus. Illi quippe cum audiunt hec euangelica uerba, seu legunt, statim ad illos gradus sui dogmatis currunt, quibus non ascendunt ad uitam, sed precipitantur in mortem. Continuo quippe dicunt: Quantum apostolus Filii distat a Filio, quamuis dixerit, Qui accipit si quem misero, me accipit; tantum et Filius distat a Patre, quamuis dixerit, Qui autem me accipit, accipit eum qui me misit. Sed si hoc dicis, oblitus es, heretice, gradus tuos. Si enim tanto interuallo propter hec Domini uerba Filium a Patre, quantum apostolum distinguis a Filio, ubi positurus es Spiritum sanctum? Exciditne tibi, eum uos ponere solere post Filium? Erit ergo ipse inter apostolum et Filium; et multo amplius distabit Filius ab apostolo quam Pater a Filio. An forte, ut inter Filium et apostolum, atque inter Patrem et Filium maneat paribus interuallis ista distinctio, equalis erit Spiritus sanctus Filio? Sed nec hoc uultis. Ubi ergo eum posituri estis, si quanta Filium Patri, tanta apostolum Filio discretione supponitis? Cohibete itaque uestre presumptionis audaciam; et in his uerbis nolite querere quantam Filii et apostoli, tantam Patris Filiique distantiam. Ipsum Filium audite potius dicentem, Ego et Pater unum sumus . Ubi ueritas uobis inter Genitorem et Unigenitum nullam distantie suspicionem reliquit, ubi gradus uestros Christus elisit, ubi scalas uestras petra confregit.

3. Sed hereticorum calumnia refutata, quonam modo nos accepturi sumus hec dominica uerba, Qui accipit si quem misero, me accipit; qui autem me accipit, accipit eum qui me misit? Si enim uoluerimus intelligere ideo dictum, Qui me accipit, accipit eum qui me misit, quod unius nature sint Pater et Filius; consequens uidebitur ex eorumdem uerborum regula, qua dictum est, Qui accipit si quem misero, me accipit, ut unius nature sit Filius et apostolus. Posset quidem non inconuenienter et hoc intelligi, quoniam gemine est ille gigas substantie, qui exsultauit ad currendam uiam : uerbum enim caro factum est , hoc est, Deus homo factus est. Proinde ita dixisse posset uideri, Qui accipit si quem misero, me accipit secundum hominem: Qui autem  me secundum Deum accipit, accipit eum qui me misit. Sed cum ista dicebat, non ab illo nature unitas; sed in eo qui mittitur, mittentis commendabatur auctoritas. Sic itaque eum qui missus est unusquisque accipiat, ut in illo eum qui misit attendat. Si ergo attendas Christum in Petro, inuenies discipuli preceptorem; si autem attendas Patrem in Filio, inuenies Unigeniti Genitorem: ac sic in eo qui missus est, sine ullo accipis errore mittentem. Ea que sequuntur in Euangelio, non sunt temporis breuitate coarctanda. Et ideo sermo iste, karissimi, uelut ouium sanctarum cibus, si sufficit, salubriter capiatur; si exiguus est, desiderabiliter ruminetur.



TRACTATUS LX. In illud, Cum hec dixisset iehsu turbatus est spiritu. Cap. XIII, u\. 21.

1. Non parua, fratres, ex Euangelio beati Ioannis nobis proponitur questio, ubi ait: Cum hec dixisset iehsu, turbatus est spiritu, et protestatus est, et dixit: Amen, amen dico uobis, quia unus ex uobis tradet me. Hincne turbatus est iehsu, non carne, sed spiritu, quia dicturus fuerat, Unus ex uobis tradet me? Numquidnam illi hoc tunc primum uenit in mentem, uel tunc primum ei subito reuelatum est, eumque repentina tanti mali nouitas turbauit? Nonne hinc paulo ante loquebatur dicens, Qui manducat mecum panem, leuabit super me calcaneum? Nonne etiam iam superius dixerat, Et uos mundi estis, sed non omnes? Ubi Euangelista subiunxit, Sciebat enim quisnam esset qui traderet eum : quem iam et ante significauerat dicens, Nonne ego uos duodecim elegi, et unus ex uobis diabolus est ? Quidest ergo quod nunc turbatus est spiritu, cum protestatus est, et dixit: Amen, amen dico uobis, quia unus ex uobis tradet me? An quia eum iam fuerat expressurus, ut non lateret in ceteris, sed discerneretur a ceteris, ideo turbatus est spiritu? An quia ipse traditor iam fuerat exiturus, ut Iudeos, quibus Dominus ab eo traderetur, adduceret, turbauit eum imminens passio, et periculum proximum, et traditoris impendens manus, cuius fuerat precognitus animus? Tale quippe hoc est quod iehsu turbatus est spiritu, quale etiam illud quod ait, Nunc anima mea turbata est; et quid dicam? Pater, salua me ex hora hac; sed propterea ueni in horam hanc . Sicut ergo tunc eius anima turbata est hora propinquante passionis; ita etiam nunc exituro Iuda atque uenturo, et propinquante tanto scelere traditoris, turbatus est spiritu.

2. Turbatus est ergo potestatem habens ponendi animam suam, et potestatem habens iterum sumendi eam . Turbatur tam ingens potestas, turbatur petre firmitas: an potius in eo nostra turbatur infirmitas? Ita uero: nichil indignum credant serui de Domino suo, sed agnoscant se membra in capite suo. Qui mortuus est pro nobis, turbatus est idem ipse pro nobis. Qui ergo potestate mortuus est, potestate turbatus est: qui transfigurauit corpus humilitatis  militatis nostre conforme corpori glorie sue , transfigurauit etiam in se affectum infirmitatis nostre, compatiens nobis affectu anime sue. Proinde quando turbatur magnus, fortis, certus, inuictus, non ei timeamus quasi deficiat; non perit, sed nos querit. Nos, inquam, nos omnino sic querit: nos ipsos in illius perturbatione uideamus, ut quando turbamur, non desperatione pereamus. Quando turbatur qui non turbaretur nisi uolens, eum consolatur qui turbatur et nolens.

3. Pereant argumenta philosophorum, qui negant in sapientem cadere perturbationes animorum. Stultam fecit Deus sapientiam huius mundi ; et Dominus nouit cogitationes hominum, quoniam uane sunt . Turbetur plane animus christianus, non miseria, sed misericordia: timeat ne pereant homines Christo, contristetur cum perit aliquis Christo; concupiscat acquiri homines Christo, letetur cum acquiruntur homines Christo: timeat et sibi ne pereat Christo, contristetur peregrinari se a Christo; concupiscat regnare cum Christo, letetur dum sperat se regnaturum esse cum Christo. Iste sunt certe quatuor quas perturbationes uocant, timor et tristitia, amor et letitia. Habeant eas iustis de causis animi christiani, nec philosophorum Stoicorum, uel quorumcumque similium consentiatur errori: qui profecto quemadmodum uanitatem existimant ueritatem, sic stuporem deputant sanitatem; ignorantes sic hominis animum, quemadmodum corporis membrum, desperatius egrotare, quando et doloris amiserit sensum.

4. Sed dicit aliquis: Numquid animus christiani debet etiam morte impendente turbari? Ubi est enim quod ait Apostolus, concupiscentiam se habere dissolui et esse cum Christo ; si illud quod concupiscit, potest eum turbare cum uenerit? Facile est quidem istis ad hec respondere, qui et ipsam letitiam perturbationem uocant. Quid si enim propterea morte imminente turbatur, quia morte imminente letatur? Sed hoc, inquiunt, gaudium, non letitia nominanda est. Quid est hoc, nisi easdem res sentire, et rerum nomina uelle mutare? uerum nos sacris Litteris accommodemus auditum, et secundum ipsas potius istam questionem Domino adiuuante soluamus: nec quoniam scriptum est, Cum hec dixisset iehsu, turbatus est spiritu, dicamus cum letitia fuisse turbatum; ne uerbis suis nos ipse conuincat ubi dicit, Tristis est anima mea usque ad mortem  Tale aliquid etiam hic intelligendum est, quando suo traditore iam tunc solo exituro, et cum suis sociis continuo redituro, iehsu turbatus est spiritu.

5. Firmissimi quidem sunt christiani, si qui sunt, qui nequaquam morte imminente turbantur: sed numquid Christo firmiores? Quis hoc insanissimus dixerit? Quid est ergo quod ille turbatus est, nisi quia infirmos in suo corpore, hoc est in sua Ecclesia, sue infirmitatis uoluntaria similitudine consolatus est: ut si qui suorum adhuc morte imminente turbantur  in spiritu, ipsum intueantur, ne hoc ipso se putantes reprobos, peiore desperationis morte sorbeantur? Quantum itaque bonum de participatione diuinitatis eius exspectare et sperare debemus, cuius nos et perturbatio tranquillat, et infirmitas firmat? Siue ergo isto loco ipsum Iudam pereuntem miserando turbatus est, siue sua morte propinquante turbatus est: non est tamen ullo modo dubitandum, non eum animi infirmitate, sed potestate turbatum; ne nobis desperatio salutis oriatur, quando non potestate, sed infirmitate turbamur. Carnis quippe ille gerebat infirmitatem, que infirmitas resurrectione consumpta est. Sed qui non solum homo, uerum etiam Deus erat, ineffabili distantia uniuersum genus humanum animi fortitudine superabat. Non ergo aliquo est cogente turbatus, sed turbauit semetipsum; quod de illo euidenter expressum est, quando Lazarum suscitauit: nam ibi scriptum est quod turbauerit semetipsum , ut hoc intelligatur et ubi non scriptum legitur, et tamen eum legitur fuisse turbatum. Affectum quippe humanum, quando oportuisse iudicauit, in seipso potestate commouit, qui hominem totum potestate suscepit.



TRACTATUS LXI. Ab eo quod Dominus ait, Amen, amen dico uobis, quia unus ex uobis tradet me; usque ad id, Ille est cui ego tinctum panem porrexero. Cap. XIII, u\. 21-26.

1. Hoc Euangelii capitulum, fratres, ita nobis exponendum hac lectione propositum est, ut iam etiam de traditore Domini per panem tinctum eique porrectum satis euidenter expresso aliquid dicere debeamus. Et de illo quidem, quod eum iam demonstraturus iehsu turbatus est spiritu, preterito sermone disserui: sed fortassis quod ibi non dixi, etiam hoc nobis Dominus significare sua perturbatione dignatus est, quod scilicet falsos fratres, et dominici agri illa zizania ita necesse est usque ad messis tempus inter frumenta tolerari , ut quando ex eis aliqua separari etiam ante messem urgens causa compellit, fieri sine Ecclesie perturbatione non possit. Hanc perturbationem sanctorum suorum per schismaticos et hereticos futuram, quodammodo prenuntians Dominus, prefigurauit in seipso, cum exituro Iuda homine malo, et commixtionem frumenti, in qua diu fuerat toleratus, separatione apertissima relicturo, turbatus est non carne, sed spiritu. Spirituales enim eius in huiusmodi scandalis non peruersitate, sed caritate turbantur; ne forte in separatione aliquorum zizaniorum, simul aliquod eradicetur et triticum.

2. Turbatus itaque est iehsu spiritu, et protestatus est, et dixit: Amen, amen dico uobis, quia unus ex uobis tradet me. Unus ex uobis, numero, non merito; specie, non uirtute; commixtione corporali, non uinculo spirituali; carnis adiunctione, non cordis socius unitate: proinde non qui ex uobis est, sed qui ex uobis exiturus est. Nam quomodo erit uerum quod protestatus est Dominus, et dixit, Unus ex uobis; si  uerum est quod ait idem ipse in Epistola sua, cuius est hoc Euangelium, Ex nobis exierunt, sed non erant ex nobis: nam si fuissent ex nobis, mansissent utique nobiscum ? Non erat igitur ex illis Iudas: mansisset enim cum illis, si esset ex illis. Quid est ergo, Unus ex uobis tradet me; nisi, unus ex uobis exiturus est, qui me tradet? Quia et ille qui ait, Si fuissent ex nobis, mansissent utique nobiscum; iam dixerat, Ex nobis exierunt. Ac per hoc utrumque uerum est, et ex nobis, et non ex nobis: secundum aliud ex nobis, secundum aliud non ex nobis; secundum communionem Sacramentorum ex nobis, secundum suorum proprietatem criminum, non ex nobis.

3. Aspiciebant ergo ad inuicem discipuli, hesitantes de quo diceret. Sic quippe in eis erat erga Magistrum suum pia caritas, ut tamen eos humana alterum de altero stimularet infirmitas. Nota quidem sibi erat cuiusque conscientia; uerumtamen quia proximi erat ignota, ita sibi unusquisque erat certus, ut incerti essent et in ceteris singuli, et in singulis ceteri.

4. Erat ergo recumbens unus ex discipulis eius in sinu Iesu, quem diligebat iehsu. Quid dixerit, in sinu, paulo post ait, ubi dicit, supra pectus Iesu. Ipse est Ioannes cuius est hoc Euangelium, sicut postea manifestat . Erat enim eorum hec consuetudo qui sacras Litteras nobis ministrarunt, ut quando ab aliquo eorum diuina narrabatur historia, cum ad seipsum ueniret, tanquam de alio loqueretur; et sic se insereret ordini narrationis sue, tanquam rerum gestarum scriptor, non tanquam sui ipsius predicator. Nam et hoc sanctus Mattheus fecit, qui cum in textu narrationis sue uenisset ad seipsum, uidit, inquit, in telonio sedentem quemdam publicanum, nomine Mattheum, et ait illi, Sequere me : non ait, uidit me, et dixit mihi. Hoc fecit et beatus Moyses, ita de seipso tanquam de alio cuncta narrauit, et ait: Dixit Dominus ad Moysen . Inusitatius apostolus Paulus, non in historia, ubi rerum gestarum suscipitur explicanda narratio, sed in Epistola hoc fecit. Nam utique de seipso ait: Scio hominem in Christo ante annos quatuordecim , raptum huiusmodi usque in tertium celum . Quocirca quod etiam hic beatus Euangelista non ait, Eram recumbens in sinu Iesu, sed ait, Erat recumbens unus ex discipulis; nostrorum auctorum consuetudinem agnoscamus potius quam miremur. Quid enim deperit ueritati, quando et res ipsa dicitur, et modo quodam dicendi iactantia deuitatur? Hoc quippe narrabat quod ad eius laudem maximam pertinebat.

5. Quid est autem, quem diligebat iehsu? Quasi alios non diligeret, de quibus idem ipse Ioannes superius ait, In finem dilexit eos . Et ipse Dominus, Maiorem hac caritatem nemo habet, quam ut animam suam ponat pro amicis suis . Et quis enumeret omnia diuinarum testimonia paginarum, quibus Dominus iehsu, non illius neque eorum que tunc erant tantum, sed etiam post futurorum membrorum  suorum, et totius Ecclesie sue dilector ostenditur? Sed profecto latet hic aliquid, et pertinet ad sinum in quo recumbebat qui ista dicebat. Per sinum quippe quid significatur aliud quam secretum? Sed alius est opportunior locus, ubi nobis Dominus aliquid donet de hoc secreto, quantum sufficiat, dicere.

6. Innuit ergo Simon Petrus, et dicit ei. Notanda locutio est, dici aliquid non sonando, sed tantummodo innuendo: Innuit, inquit, et dicit; utique innuendo dicit. Si enim cogitando aliquid dicitur, sicut Scriptura loquitur, Dixerunt apud semetipsos ; quanto magis innuendo, ubi iam foras qualibuscumque signis promitur quod fuerat corde conceptum? Quid ergo dixit innuendo? Quid, nisi quod sequitur? Quis est de quo dicit? Hec uerba Petrus innuit; quia non sono uocis, sed motu corporis dixit. Itaque cum recubuisset ille supra pectus Iesu. Hic est utique pectoris sinus, sapientie secretum. Dicit ei: Domine, quis est? Respondit iehsu: Ille est cui ego tinctum panem porrexero. Et cum tinxisset panem, dedit Iude Simonis Iscariote. Et post panem, tunc introiuit in illum satanas. Expressus est traditor, nudate sunt latebre tenebrarum. Bonum est quod accepit, sed malo suo accepit, quia male bonum malus accepit. uerum de isto pane tincto qui porrectus est ficto, et de his que sequuntur, multa dicenda sunt: quibus necessarium est plus temporis, quam nunc habemus iam in istius fine sermonis.



TRACTATUS LXII. Ab eo quod scriptum est, Et cum tinxisset panem, dedit Iude; usque ad id, Nunc clarificatus est Filius hominis. Cap. XIII, u\. 26-31.

1. Scio, karissimi, moueri posse nonnullos, siue pios ut requirant, siue impios ut reprehendant, quod posteaquam panem tinctum traditori suo Dominus dedit, intrauerit in illum satanas. Sic enim scriptum est: Et cum tinxisset panem, dedit Iude Simonis Iscariote; et post panem tunc introiuit in illum satanas. Dicunt enim: Itane hoc meruit panis Christi porrectus de mensa Christi, ut post illum intraret in eius discipulum satanas? Quibus respondemus, hinc nos potius doceri quam sit cauendum male accipere bonum. Multum quippe interest, non quid accipiat, sed quis accipiat; nec quale sit quod datur, sed qualis sit ipse cui datur. Nam et bona obsunt, et mala prosunt, sicut fuerint quibus dantur. Peccatum, inquit Apostolus, ut appareat peccatum, per bonum mihi operatum est mortem . Ecce per bonum factum est malum, dum male accipitur bonum. Itemque ipse ait, »In magnitudine reuelationum mearum ne extollar, datus est mihi stimulus carnis mee, angelus satane qui me colaphizet. Propter quod ter Dominum rogaui, ut auferret eum a me, et dixit mihi: Sufficit tibi gratia mea; nam uirtus in infirmitate perficitur« . Ecce per malum factum est bonum, dum bene accipitur malum. Quid ergo miraris si datus est Iude panis Christi, per quem manciparetur diabolo;  cum uideas e contrario datum Paulo angelum diaboli, per quem perficeretur in Christo? Ita et malo bonum obfuit, et malum bono profuit. Recordamini unde sit scriptum, Quicumque manducauerit panem, aut biberit calicem Domini indigne, reus erit corporis et sanguinis Domini . Et de his erat sermo, cum hoc Apostolus diceret, qui Domini corpus uelut alium cibum quemlibet indiscrete negligenterque sumebant. Hic ergo si corripitur qui non diiudicat, hoc est, non discernit a ceteris cibis Dominicum corpus; quo modo damnatur [1 1Kb] qui ad eius mensam fingens amicum, accedit inimicus? Si reprehensione tangitur negligentia conuiuantis, qua pena percutitur uenditor inuitantis? Quid erat autem panis traditori datus, nisi demonstratio cui gratie fuisset ingratus?

2. Intrauit ergo post hunc panem satanas in Domini traditorem, ut sibi iam traditum plenius possideret, in quem prius intrauerat ut deciperet. Neque enim non in illo erat quando perrexit ad Iudeos, et de pretio tradendi Domini pactus est, cum hec apertissime Lucas euangelista testetur et dicat: Intrauit autem satanas in Iudam, qui cognominabatur Iscariotes, unum de duodecim; et abiit, et locutus est cum principibus sacerdotum . Ecce ubi ostenditur quod iam intrauerat satanas in Iudam. Prius ergo intrauerat, immittendo in cor eius cogitationem qua traderet Christum: talis enim iam uenerat ad cenandum. Nunc autem post panem intrauit in eum, non ut adhuc alienum tentaret, sed ut proprium possideret.

3. Non autem, ut putant quidam negligenter legentes, tunc Iudas Christi corpus accepit. Intelligendum est enim quod iam omnibus eis distribuerat Dominus Sacramentum corporis et sanguinis sui, ubi et ipse Iudas erat, sicut sanctus Lucas euidentissime narrat : ac deinde ad hoc uentum est, ubi secundum narrationem Ioannis apertissime Dominus per buccellam tinctam atque porrectam suum exprimit traditorem, fortassis per panis tinctionem illius significans fictionem [2 1Kb] . Non enim omnia que tinguntur, abluuntur; sed ut inficiantur, nonnulla tinguntur. Si autem bonum aliquid hic significat tinctio, eidem bono ingratum non immerito est secuta damnatio.

4. Adhuc tamen Iude possesso, non a Domino, sed a diabolo, cum homini ingrato intrasset panis in uentrem, hostis in mentem: adhuc, inquam, tanti mali iam corde concepti plenus restabat effectus, cuius iam precesserat damnandus affectus. Itaque cum Dominus panis uiuus panem mortuo tradidisset, et panem tradendo panis traditorem ostendisset: Quod facis, inquit, fac citius. Non precepit facinus; sed predixit Iude malum, nobis bonum. Quid enim Iude peius, et quid nobis melius quam traditus Christus, ab illo aduersus illum, pro nobis preter illum? Quod facis, fac citius. O uerbum libentius parati, quam irati! o uerbum non tam penam exprimens proditoris,  quam mercedem significans Redemptoris! Dixit enim, Quod facis, fac citius, non tam in perniciem perfidi seuiendo, quam ad salutem fidelium festinando; quia traditus est propter delicta nostra , et dilexit Ecclesiam, et semetipsum tradidit pro ea . Unde et de seipso dicit Apostolus: Qui dilexit me, et tradidit seipsum pro me . Nisi ergo se traderet Christus, nemo traderet Christum. Quid habet Iudas, nisi peccatum? Neque enim in tradendo Christo salutem nostram cogitauit, propter quam traditus est Christus, sed cogitauit pecunie lucrum, et inuenit anime detrimentum. Accepit mercedem quam uoluit, sed nolenti est data quam meruit. Tradidit Iudas Christum, tradidit Christus seipsum: ille agebat negotium sue uenditionis, iste nostre redemptionis. Quod facis, fac citius, non quia tu potes, sed quia hoc uult qui totum potest.

5. Hoc autem nemo sciuit discumbentium ad quid dixerit ei. Quidam enim putabant, quia loculos habebat Iudas, quia dicit ei iehsu, Eme ea que opus sunt nobis ad diem festum; aut egenis ut aliquid daret. Habebat ergo et Dominus loculos, et a fidelibus oblata conseruans, et suorum necessitatibus et aliis indigentibus tribuebat. Tunc primum ecclesiastice pecunie forma est instituta, ubi intelligeremus quod precepit non cogitandum esse de crastino , non ad hoc fuisse preceptum, ut nichil pecunie seruetur a sanctis; sed ne Deo pro ista seruiatur, et propter inopie timorem iustitia deseratur. Nam et Apostolus in posterum prouidens, ait: Si quis fidelis habet uiduas, sufficienter tribuat eis, ut non grauetur Ecclesia, quo ueris uiduis sufficere possit .

6. Cum ergo accepisset ille buccellam, exiit continuo. Erat autem nox. Et ipse qui exiuit, erat nox. Cum ergo exisset nox, ait iehsu: Nunc clarificatus est Filius hominis. Dies ergo diei eructauit uerbum, id est, Christus discipulis fidelibus, ut audirent cum, et amarent sequendo; et nox nocti annuntiauit scientiam , id est, Iudas Iudeis infidelibus, ut uenirent ad eum, et apprehenderent persequendo. Sed iam hinc in sermonem Domini, qui factus est ad pios, antequam teneretur ab impiis, intentior flagitatur auditor; et ideo cum precipitare non debet, sed differre potius disputator.



TRACTATUS LXIII. De eo quod Dominus ait, Nunc clarificatus est Filius hominis; usque ad id, Et continuo clarificabit eum. Cap. XIII, u\ u\. 31, 32.

1. Intendamus mentis obtutum, et adiuuante Domino, Deum requiramus. Diuini cantici uox est, Querite Deum, et uiuet anima uestra . Queramus inueniendum, queramus inuentum. Ut inueniendus queratur, occultus est; ut inuentus queratur, immensus est. Unde alibi dicitur, Querite faciem eius semper . Satiat enim querentem in quantum capit; et inuenientem capaciorem facit ut rursus querat impleri [1 1Kb] , ubi plus capere  ceperit. Non ergo ita dictum est, Querite faciem eius semper, quemadmodum de quibusdam. Semper discentes, et ad scientiam ueritatis nunquam peruenientes ; sed potius sicut ille ait, Cum consummauerit homo, tunc incipit : donec ad illam uitam ueniamus, ubi sic impleamur, ut capaciores non efficiamur, quia ita perfecti erimus, ut iam non proficiamus. Tunc enim ostendetur nobis quod sufficit nobis. Hic autem semper queramus, et fructus inuentionis non sit finis inquisitionis. Neque enim propterea non semper, quia hic tantum; sed ideo hic semper dicimus esse querendum, ne aliquando hic putemus ab inquisitione cessandum. Nam et de quibus dictum est, Semper discentes, et ad ueritatis scientiam nunquam peruenientes; hic sunt utique semper discentes; cum uero de hac uita exierint, iam non erunt discentes, sed, erroris sui mercedem recipientes. Sic enim dictum est, Semper discentes, et ad ueritatis scientiam nunquam peruenientes; tanquam diceretur, Semper ambulantes, et ad uiam nunquam peruenientes. Nos autem semper ambulemus in uia, donec eo ueniamus quo ducit uia; nusquam in ea remaneamus, donec perducat ubi maneamus: atque ita, et querendo tendimus, et inueniendo ad aliquid peruenimus, et ad id quod restat querendo et inueniendo transimus, quo usque ibi fiat finis querendi, ubi perfectioni non superest intentio proficiendi. Hec prelocutio, dilectissimi, intentam fecerit Charitatem uestram ad istum Domini sermonem, quem ad discipulos habuit ante passionem: profundus est enim, et utique ubi multum laboraturus est disputator, non remissus debet esse auditor.

2. Quid ergo ait Dominus posteaquam Iudas exiit, ut citius faceret quod erat facturus, hoc est, Dominum traditurus? Quid ait dies, cum exisset nox? Quid ait Redemptor, cum exisset uenditor? Nunc, inquit, clarificatus est Filius hominis. Quare nunc? Numquid quia exiit qui tradat, quia imminent qui teneant et occident? Itane nunc clarificatus est, quia prope est ut humilietur amplius: cui iam impendet ut alligetur, ut iudicetur, ut condemnetur, ut irrideatur, ut crucifigatur, ut interimatur? Heccine est clarificatio, an potius humiliatio? Nonne quando miracula faciebat, ait tamen de illo iste Ioannes, Spiritus non erat datus, quia iehsu nondum erat glorificatus ? Tunc ergo nondum erat glorificatus, cum mortuos suscitaret; et nunc est glorificatus, cum mortuis propinquaret? nondum erat glorificatus faciens diuina, et glorificatus est passurus humana? Mirum, si hoc Deus ille magister significabat et docebat his uerbis. Altius est perscrutandum Altissimi dictum, qui se aliquantum manifestat ut inueniamus, et iterum occultat ut inquiramus, et de inuentis ad inuenienda tanquam passibus innitamur. uideo hic aliquid quod prefiguret magnum aliquid. Exiit Iudas, et clarificatus est iehsu; exiit filius perditionis, et clarificatus est Filius hominis. Ille quippe exierat, propter quem dictum erat eis, Et uos mundi estis, sed non omnes . Exeunte itaque immundo, omnes mundi remanserunt, et cum suo mundatore  manserunt. Tale aliquid erit cum uictus a Christo transierit hic mundus, et nemo in populo Christi remanebit immundus; cum zizaniis a tritico separatis, iusti fulgebunt sicut sol in regno Patris sui . Hoc futurum preuidens Dominus, et nunc significatum esse contestans, discedente Iuda tanquam zizaniis separatis, remanentibus tanquam tritico Apostolis sanctis, Nunc, inquit, clarificatus est Filius hominis: tanquam diceret, Ecce in illa mea clarificatione quod erit, ubi malorum nullus erit, ubi bonorum nullus perit. Sic autem non est dictum, Nunc significata est clarificatio Filii hominis; sed dictum est, Nunc clarificatus est Filius hominis: quemadmodum non est dictum, Petra significabat Christum; sed, Petra erat Christus . Nec dictum est, Bonum semen significabat filios regni, aut, zizania significabant filios maligni, sed dictum est, Bonum semen hi sunt filii regni; zizania autem, filii maligni . Sicut ergo solet loqui Scriptura, res significantes tanquam illas que significantur appellans; ita locutus est Dominus dicens, Nunc clarificatus est Filius hominis: posteaquam separato inde nequissimo, et secum remanentibus sanctis, significata est glorificatio eius, quando separatis iniquis manebit in eternitate cum sanctis.

3. Cum autem dixisset, Nunc clarificatus est Filius hominis; adiunxit, Et Deus clarificatus est in eo. Ipsa est enim clarificatio Filii hominis, ut Deus clarificetur in eo. Si enim non ipse in seipso, sed Deus in illo clarificatur, tunc illum Deus in se clarificat. Denique tanquam ista exponens, adiungit, et dicit: Si Deus clarificatus est in eo, et Deus clarificabit eum in semetipso. Hoc est, Si Deus clarificatus est in eo, quia non uenit facere uoluntatem suam, sed uoluntatem eius qui misit illum; et Deus clarificabit eum in semetipso, ut natura humana in qua est filius hominis, que a uerbo eterno suscepta est, etiam immortali eternitate donetur. Et continuo, inquit, clarificabit eum. Resurrectionem scilicet suam, non sicut nostram in fine seculi, sed continuo futuram hac attestatione predicens. Ipsa est enim clarificatio, de qua Euangelista iam dixerat, quod paulo ante commemoraui, quia propterea nondum Spiritus datus erat illo nouo modo in eis, quibus fuerat eo modo post resurrectionem credentibus dandus, quia iehsu nondum fuerat clarificatus: id est, nondum fuerat mortalitas immortalitate uestita, et in eternam uirtutem temporalis infirmitas commutata [1 1Kb] . Potest et de ista clarificatione dictum uideri, Nunc clarificatus est Filius hominis; ut quod ait nunc, non ad imminentem passionem, sed ad uicinam resurrectionem pertinere credatur, tanquam fuerit factum quod erat tam proxime iam futurum. Hodie Dilectioni uestre ista suffecerint; cum donauerit Dominus, de consequentibus disseremus.



TRACTATUS LXIu. In id quod Dominus dicit, Filioli, adhuc modicum uobiscum sum: queretis me, et sicut dixi Iudeis, quo ego uado, uos non potestis uenire; et uobis dico modo. Cap. XIII, u\ 33.


 1. Aduertenda est, karissimi, dominicorum uerborum ordinata connexio. Cum enim superius dixisset, posteaquam Iudas egressus est, et ab illa sanctorum etiam corporali conuersatione seiunctus est, Nunc clarificatus est Filius hominis, et Deus clarificatus est in eo: quod siue futurum regnum significans dixit, quando mali separabuntur a bonis, siue quod eius resurrectio tunc futura esset, id est, differenda non esset, sicut in finem seculi nostra differtur: ac deinde addidisset, Si Deus clarificatus est in eo, et Deus clarificabit eum in semetipso, et continuo clarificabit eum, quod sine ulla ambiguitate de sua resurrectione continuo futura testatus est: adiecit, atque ait, Filioli, adhuc modicum uobiscum sum. Ne putarent ergo quod sic eum clarificaturus esset Deus, ut non eis coniungeretur ulterius ea conuersatione qua in terra est; Adhuc modicum, inquit, uobiscum sum: tanquam diceret, Continuo quidem resurrectione clarificabor; non tamen continuo ascensurus in celum, sed adhuc modicum uobiscum sum. Sicut enim scriptum est in Actibus Apostolorum, fecit cum eis post resurrectionem quadraginta dies intrans et exiens, manducans et bibens : non quidem habens esuriendi ac sitiendi egestatem, sed usque ad ista carnis insinuans ueritatem, que cibandi ac potandi iam non habebat necessitatem, sed potestatem. Hos ergo quadraginta dies significauit dicendo, Adhuc modicum uobiscum sum, an aliquid aliud? Potest enim et sic intelligi, Adhuc modicum uobiscum sum, Adhuc, sicut uos, in hac infirmitate carnis etiam ipse sum, donec scilicet moreretur atque resurgeret: quia posteaquam resurrexit, cum illis quidem fuit diebus, ut dictum est, quadraginta exhibitione corporalis presentie; sed non cum illis fuit consortio infirmitatis humane.

2. Est et alia diuina presentia sensibus ignota mortalibus, de qua item dicit: Ecce ego uobiscum sum, usque ad consummationem seculi . Hoc certe non est, Adhuc modicum uobiscum sum: non enim modicum est usque ad consummationem seculi. Aut si et hoc modicum est (uolat enim etas, et in oculis Dei mille anni sicut dies unus, aut sicut uigilia in nocte [Psal. LXXXIX, 4], non tamen hoc significare uoluisse credendus est nunc, quandoquidem secutus adiunxit, Queretis me, et sicut dixi Iudeis, quo ego uado, uos non potestis uenire. Utique post hoc modicum quo uobiscum sum, Queretis me, et quo ego uado, uos non potestis uenire. Numquid post consummationem seculi, quo ipse uadit, uenire non poterunt? Et ubi est quod aliquanto post in hoc ipso sermone dicturus est: Pater, uolo ut ubi ego sum, et ipsi sint mecum ? Non ergo de illa sua cum suis presentia, qua cum illis est usque ad consummationem seculi, nunc locutus est, ubi ait, Adhuc modicum uobiscum sum: sed uel de infirmitate mortali, qua cum illis erat usque ad passionem suam; aut de presentia corporali, qua  cum illis futurus erat usque ad ascensionem suam. Quodlibet horum quis eligat, cum fide non litigat.

3. Ne cui autem uideatur abhorrere iste sensus a uero, quo dicimus Dominum mortalis carnis communionem, in qua cum discipulis usque ad passionem fuit, significare potuisse dicendo, Adhuc modicum uobiscum sum; apud alium quoque euangelistam post resurrectionem uerba eius attendat, ubi ait, Hec locutus sum uobis, cum adhuc essem uobiscum : quasi tunc non erat cum ipsis simul assistentibus, uidentibus, tangentibus, colloquentibus. Quid est ergo, cum adhuc essem uobiscum, nisi, cum adhuc essem in carne mortali, in qua estis et uos? Tunc enim quidem in eadem carne resuscitatus erat; sed cum illis in eadem mortalitate iam non erat. Quapropter sicut ibi iam immortalitate carnis indutus ueraciter ait, cum adhuc essem uobiscum; ubi nichil aliud intelligere possumus, nisi, cum adhuc essem in carnis mortalitate uobiscum: ita et hic non absurde dixisse intelligitur, Adhuc modicum uobiscum sum, tanquam diceret, adhuc modicum sicut uos estis, mortalis sum ego. Ergo sequentia uideamus.

4. Queretis me, et sicut dixi Iudeis, quo ego uado, uos non potestis uenire, et uobis dico modo. Hoc est, modo non potestis. Iudeis autem cum hoc diceret, non addidit modo. Isti itaque uenire non poterant tunc quo ille ibat, sed poterant postea: nam hoc apostolo Petro apertissime paulo post ait. Cum enim dixisset ille, Domine, quo uadis? respondit ei, Quo ego uado, non potes me modo sequi; sequeris autem postea . Sed hoc quid sit, non negligenter est pretereundum. Quo enim sequi tunc non poterant discipuli Dominum, sed postea poterant? Si dixerimus ad mortem: homini nato quod inuenitur tempus, quo ad moriendum non sit idoneus; quandoquidem talis est in corpore corruptibili hominum sors, ut non sit in ea facilior uita quam mors? Non igitur adhuc minus idonei erant sequi Dominum ad mortem, sed minus idonei erant sequi Dominum ad uitam que non habet mortem. Illo quippe ibat Dominus, ut surgens a mortuis iam non moreretur, et mors ei ultra non dominaretur . Moriturum quippe Dominum pro iustitia quomodo iam fuerant secuturi, adhuc martyrio non maturi? Aut iturum Dominum ad immortalitatem carnis, quomodo iam fuerant secuturi, quandolibet morituri, sed in seculi fine resurrecturi? Aut iturum Dominum ad sinum Patris, nec relicturum eos, unde nec recessit cum uenisset ad eos, quomodo iam fuerant secuturi; cum esse nemo possit in illa felicitate nisi perfectus in caritate? Ideoque docens quomodo idonei esse possint pergere quo ille antecedebat, Mandatum, inquit, nouum do uobis, ut diligatis inuicem . Hi sunt gressus quibus sequendus est Christus: sed de his sermo uberior in aliud tempus est differendus.



TRACTATUS LXu. In id quod Dominus ait, Mandatum nouum do uobis, ut diligatis inuicem, sicut dilexi uos, ut et uos inuicem diligatis: in hoc cognoscent omnes quia mei discipuli estis, si dilectionem habueritis in inuicem. Cap. XIII, u\ u\. 34, 35.


 1. Dominus iehsu mandatum nouum se discipulis suis dare testatur, ut diligant inuicem: Mandatum, inquit, nouum do uobis, ut diligatis inuicem. Nonne iam erat hoc mandatum in antiqua Dei lege, ubi scriptum est, Diliges proximum tuum tanquam teipsum ? Cur ergo nouum appellatur a Domino, quod tam uetus esse conuincitur? An ideo est mandatum nouum, quia exuto uetere induit nos hominem nouum? Innouat quippe audientem, uel potius obedientem, non omnis, sed ista dilectio quam Dominus ut a carnali dilectione distingueret, addidit, sicut dilexi uos. Nam diligunt inuicem mariti et uxores, parentes et filii, et quecumque alia inter se homines necessitudo humana deuinxerit: ut taceamus de dilectione culpabili atque damnabili, qua diligunt inuicem adulteri et adultere, scortatores et meretrices, et quoscumque alios non humana necessitudo, sed humane uite noxia turpitudo coniungit. Mandatum ergo nouum dedit nobis Christus, ut diligamus inuicem, sicut et ipse dilexit nos. Dilectio ista nos innouat, ut simus homines noui, heredes Testamenti Noui, cantatores cantici noui. Hec dilectio, fratres karissimi, antiquos etiam tunc iustos, tunc Patriarchas et Prophetas, sicut postea beatos Apostolos innouauit: ipsa et nunc innouat gentes, et ex uniuerso genere humano quod diffunditur toto orbe terrarum, facit et colligit populum nouum, corpus noue nupte Filii Dei unigeniti sponse, de qua dicitur in Cantico canticorum, Que est ista que ascendit dealbata ? utique dealbata, quia innouata; unde nisi mandato nouo? Propter quod pro inuicem sollicita sunt membra in ea; et si patitur unum membrum, compatiuntur omnia membra, et si glorificatur unum membrum, congaudent omnia membra . Audiunt enim, atque custodiunt, Mandatum nouum do uobis, ut uos inuicem diligatis: non sicut se diligunt qui corrumpunt, nec sicut se diligunt homines, quoniam homines sunt; sed sicut se diligunt, quoniam dii sunt et filii Altissimi omnes, ut sint Filio eius unico fratres, ea dilectione inuicem diligentes, qua ipse dilexit eos, perducturus eos ad illum finem qui sufficiat eis, ubi satietur in bonis desiderium eorum . Tunc enim aliquid desiderio non deerit, quando omnia in omnibus Deus erit . Talis finis non habet finem. Nemo ibi moritur, quo nemo peruenit, nisi huic seculo moriatur, non morte omnium, qua corpus ab anima deseritur; sed morte electorum, qua etiam cum in carne mortali adhuc manetur, cor sursum ponitur. De quali morte dicebat Apostolus, Mortui enim estis, et uita uestra abscondita est cum Christo in Deo . Hinc fortasse dictum est, ualida est sicut mors dilectio . Hac enim dilectione fit ut in isto adhuc corruptibili corpore constituti moriamur huic seculo, et uita nostra abscondatur cum Christo in Deo: imo ipsa dilectio est mors nostra seculo, et  uita cum Deo. Si enim mors est quando de corpore anima exit, quomodo non est mors quando de mundo amor noster exit? ualida est ergo sicut mors dilectio. Quid ea ualidius, qua uincitur mundus?

2. Nolite itaque, fratres mei, putare in hoc quod ait Dominus, Mandatum nouum do uobis, ut uos inuicem diligatis, illud maius pretermissum esse mandatum, quo precipitur ut diligamus Dominum Deum nostrum ex toto corde, ex tota anima, et ex tota mente: tanquam enim hoc pretermisso uidetur dictum, ut diligatis inuicem, uelut hoc ad illud alterum non pertineat, quo dictum est, Diliges proximum tuum tanquam teipsum. In his enim duobus preceptis, inquit, tota Lex pendet, et Prophete . Sed bene intelligentibus utrumque inuenitur in singulis. Nam et qui diligit Deum, non eum potest contemnere precipientem ut diligat proximum; et qui sancte ac spiritualiter diligit proximum, quid in eo diligit nisi Deum? Ipsa est dilectio ab omni mundana dilectione discreta, quam distinguendo addidit Dominus, sicut dilexi uos. Quid enim nisi Deum dilexit in nobis? Non quod habebamus, sed ut haberemus: ut perducat nos, sicut paulo ante dixi, ubi sit Deus omnia in omnibus. Sic etiam medicus recte dicitur egros diligere: et quid in eis nisi salutem diligit, quam cupit utique reuocare, non morbum, quem uenit expellere? Sic ergo et nos inuicem diligamus, ut quantum possumus, inuicem ad habendum in nobis Deum cura dilectionis attrahamus. Hanc dilectionem nobis donat ipse qui ait, Sicut dilexi uos, ut et uos diligatis inuicem. Ad hoc ergo nos dilexit, ut et nos diligamus inuicem; hoc nobis conferens diligendo nos, ut mutua dilectione constringamur inter nos, et tam dulci uinculo connexis membris corpus tanti capitis simus.

3. In hoc cognoscent, inquit, omnes quia mei discipuli estis, si dilectionem habueritis in inuicem: tanquam diceret, Alia munera mea habent uobiscum etiam non mei, non solum naturam, uitam, sensum, rationem, et eam salutem que hominibus pecoribusque communis est; uerum etiam linguas, Sacramenta, prophetiam, scientiam, fidem, distributionem rerum suarum pauperibus, et traditionem corporis sui ut ardeant: sed quoniam caritatem non habent, ut cymbala concrepant, nichil sunt, nichil illis prodest . Non ergo in illis quamuis bonis muneribus meis, que habere possunt etiam non discipuli mei; sed in hoc cognoscent omnes quia mei discipuli estis, si dilectionem habueritis in inuicem. O sponsa Christi pulchra inter mulieres! o dealbata ascendens, et incumbens super fratruelem tuum! quoniam cuius lumine illustraris ut candeas, eius adiutorio fulciris ne cadas: o quam bene cantatur tibi in illo Cantico canticorum uelut epithalamio tuo, Quia caritas in deliciis tuis ! Ipsa non comperdit cum impiis animam tuam; ipsa discernit causam tuam, et sicut mors ualida est, et in deliciis tuis est. Quam mirandi generis mors est, cui parum fuit non esse in penis, nisi esset insuper in deliciis! Sed hic iam iste  sermo claudatur: ab alio exordio tractanda sunt que sequuntur.



TRACTATUS LXuI. De eo quod sequitur, Dicit ei Simon Petrus: Domine, quo uadis? usque ad id, Amen, amen dico tibi; non cantabit gallus, donec ter me neges. Cap. XIII, u\ 36-38.

1. Cum Dominus iehsu sanctam dilectionem qua se inuicem diligerent, discipulis commendaret, Dicit ei Simon Petrus: Domine, quo uadis? Sic utique hoc dixit Magistro discipulus, et Domino seruus, tanquam sequi paratus. Propterea quippe Dominus, qui eius animum uidit quare hoc interrogauerit, sic ei respondit: Quo ego uado, non potes me modo sequi: tanquam diceret, Propter quod interrogas, non potes modo. Non ait, non potes; sed non potes modo: dilationem intulit, non spem tulit; et eamdem spem quam non tulit, sed potius dedit, sequenti uoce firmauit, addendo atque dicendo, Sequeris autem postea. Quid festinas, Petre? Nondum te suo spiritu solidauit petra. Noli extolli presumendo, non potes modo: noli deiici desperando, sequeris postea. Sed adhuc ille quid dicit? Quare te non possum sequi modo? Animam meam pro te ponam. Quid in animo eius esset cupiditatis, uidebat; quid uirium, non uidebat. uoluntatem suam iactabat infirmus, sed inspiciebat ualetudinem medicus; iste promittebat, ille prenoscebat: qui nesciebat, audebat; qui presciebat, docebat. Quantum sibi assumpserat Petrus intuendo quid uellet, ignorando quid posset? quantum sibi assumpserat, ut cum uenisset Dominus animam suam ponere pro amicis suis, ac per hoc et pro ipso, ille hoc Domino offerre confideret: et nondum pro se posita anima Christi, animam suam polliceretur se positurum esse pro Christo? Respondit ergo iehsu, Animam tuam pro me pones? Itane facies pro me, quod nondum ego pro te? Animam tuam pro me pones? Preire potes, qui sequi non potes? Quid tantum presumis? quid de te sentis? quid esse te credis? Audi quid sis: Amen, amen dico tibi; non cantabit gallus, donec ter me neges. Ecce quomodo tibi cito apparebis, qui magna loqueris, et te paruulum nescis. Qui mihi promittis mortem tuam, ter negabis uitam tuam. Qui te iam putas mori posse pro me, prius uiue pro te: nam timendo mortem carnis tue, mortem dabis anime tue. Quanta enim uita est confiteri Christum, tanta mors est negare Christum.

2. An apostolus Petrus, sicut eum quidam fauore peruerso excusare nituntur , Christum non negauit, quia interrogatus ab ancilla hominem se nescire respondit, sicut alii euangeliste contestantur expressius? Quasi uero qui hominem Christum negat, non Christum negat; et hoc in eo negat quod factus est propter nos, ne periret quod fecerat nos. Ergo qui ita confitetur Christum Deum, ut hominem neget, non pro illo mortuus est Christus; quia secundum hominem mortuus est Christus. Qui negat hominem Christum, non reconciliatur per mediatorem  Deo. Unus enim Deus, et unus mediator Dei et hominum homo Christus iehsu . Qui negat hominem Christum, non iustificatur; quia sicut per inobedientiam unius hominis, peccatores constituti sunt multi; ita et per obedientiam unius hominis, iusti constituentur multi . Qui negat hominem Christum, non resurget in resurrectionem uite; quia per hominem mors, et per hominem resurrectio mortuorum: sicut enim in Adam omnes moriuntur, ita et in Christo omnes uiuificabuntur . Per quid autem caput est Ecclesie, nisi per hominem, quod uerbum caro factum est? id est, Dei Patris Unigenitus Deus homo factus est. Quomodo est igitur in corpore Christi, qui negat hominem Christum? Qui enim caput negat, quomodo est membrum? Sed quid multis immorer, cum ipse Dominus abstulerit omnes humane argumentationis ambages? Non enim ait, Non cantabit gallus donec hominem neges; aut, sicut loqui familiariore cum hominibus dignatione consueuit, Non cantabit gallus donec Filium hominis ter neges: sed ait, donec me ter neges. Quid est, me, nisi quod erat? et quid nisi Christus erat? Quidquid ergo eius negauit, ipsum negauit, Christum negauit, Dominum Deum suum negauit. Quia et ille condiscipulus eius Thomas, quando exclamauit, Dominus meus et Deus meus, non uerbum, sed carnem tetigit; non incorpoream Dei naturam, sed hominis corpus curiosis manibus contrectauit . Hominem itaque tetigit, et tamen Deum cognouit. Si ergo quod iste tetigit, hoc Petrus negauit; quod iste exclamauit, hoc Petrus offendit. Non cantabit gallus, donec ter me neges. Dicas licet, Nescio hominem; dicas licet, Homo, nescio quid dicis; dicas licet, Non sum ex discipulis eius : me negabis. Si, quod dubitare nefas est, Christus hoc dixit, uerumque predixit, procul dubio Petrus Christum negauit. Non accusemus Christum cum defendimus Petrum. Peccatum agnoscat infirmitas; nam mendacium non habet ueritas. Agnouit quippe peccatum suum infirmitas Petri, prorsus agnouit; et quantum mali Christum negando commiserit, plorando monstrauit. Ipse suos redarguit defensores, et unde eos conuincat, producit lacrymas testes. Neque nos cum ista dicimus, primum Apostolorum accusare delectat: sed hunc intuendo admoneri nos oportet, ne homo quisquam de humanis uiribus fidat. Nam quid aliud pertinuit ad doctorem saluatoremque nostrum, nisi ut nobis nequaquam de se quemquam presumere debere, in ipso primo Apostolorum demonstraret exemplo? In anima itaque Petri contigit quod offerebat in corpore. Non tamen pro Domino, ut temere presumebat, precessit, sed aliter quam putabat. Namque ante mortem et resurrectionem Domini, et mortuus est negando, et reuixit plorando: sed mortuus est, quia superbe ipse presumpsit; reuixit autem, quia benigne ille respexit.



TRACTATUS LXuII. De eo quod Dominus dicit, Non turbetur cor uestrum; usque ad id, Iterum uenio, et accipiam uos ad meipsum. Cap. XIu, u\ 1-3.


1. Erigenda est nobis, fratres, ad Deum maior intentio, ut uerba sancti Euangelii, que modo in nostris auribus sonuerunt, etiam mente capere utcumque possimus. Ait enim Dominus iehsu: Non turbetur cor uestrum. Credite [1 1Kb] in Deum, et in me credite. Ne mortem tanquam homines timerent, et ideo turbarentur, consolatur eos, etiam se Deum esse contestans. Credite, inquit, in Deum, et in me credite. Consequens est enim ut si in Deum creditis, et in me credere debeatis: quod non esset consequens, si Christus non esset Deus. Credite in Deum, et in eum credite cui natura est, non rapina, esse equalem Deo: semetipsum enim exinaniuit; non tamen formam Dei amittens, sed formam serui accipiens . Mortem metuitis huic forme serui; non turbetur cor uestrum, suscitabit illam forma Dei.

2. Sed quid est quod sequitur, In domo Patris mei mansiones multe sunt, nisi quia et sibi metuebant? Unde audire debuerunt, Non turbetur cor uestrum. Quis enim eorum non metueret, cum Petro dictum esset fidentiori atque promptiori, Non cantabit gallus donec ter me neges ? Tanquam ergo essent ab illo perituri, merito turbabantur: sed cum audiunt, In domo Patris mei mansiones multe sunt: si quo minus, dixissem uobis quia uado parare uobis locum; a perturbatione recreantur, certi ac fidentes etiam post pericula tentationum se apud Deum cum Christo esse mansuros. Quia etsi alius est alio fortior, alius alio sapientior, alius alio iustior, alius alio sanctior; in domo Patris mansiones multe sunt; nullus eorum alienabitur ab illa domo, ubi mansionem pro suo quisque accepturus est merito. Denarius quidem ille equalis est omnibus, quem paterfamilias eis qui operati sunt in uinea iubet dari omnibus, non in eo discernens qui minus et qui amplius laborarunt : quo utique denario uita significatur eterna, ubi amplius alio nemo uiuit, quoniam uiuendi non est diuersa in eternitate mensura. Sed multe mansiones, diuersas meritorum in una uita eterna significant dignitates. Alia est enim gloria solis, alia gloria lune, alia gloria stellarum: stella enim ab stella differt in gloria; sic et resurrectio mortuorum. Tanquam stelle sancti diuersas mansiones diuerse claritatis [2 1Kb] , tanquam in celo, sortiuntur in regno; sed propter unum denarium nullus separatur a regno: atque ita Deus erit omnia in omnibus , ut quoniam Deus Charitas est , per caritatem fiat ut quod habent singuli, commune sit omnibus. Sic enim quisque etiam ipse habet, cum amat in altero quod ipse non habet. Non erit itaque aliqua inuidia imparis claritatis, quoniam regnabit in omnibus unitas caritatis.

3. Proinde respuendi sunt a corde christiano, qui  putant ideo dictum multas esse mansiones, quia extra regnum celorum erit aliquid, ubi maneant beati innocentes qui sine Baptismo ex hac uita emigrarunt, quia sine illo in regnum celorum intrare non poterunt. Hec fides non est fides, quoniam non est uera et catholica fides. Itane tandem stulti homines, et carnalibus cogitationibus excecati, cum reprobandi essetis, si mansionem non dico Petri et Pauli uel cuiuslibet Apostolorum, sed cuiuscumque paruuli baptizati a regno celorum separaretis; non uos putatis esse reprobandos, qui domum Dei Patris inde separatis? Non enim ait Dominus, In uniuerso mundo, aut, in uniuersa creatura, aut, in uita uel beatitudine sempiterna mansiones multe sunt; sed, In domo, inquit, Patris mei mansiones multe sunt. Nonne ista est domus ubi edificationem habemus ex Deo, domum non manufactam, eternam in celis ? Nonne ista est domus de qua cantamus Domino, Beati qui habitant in domo tua; in secula seculorum laudabunt te ? Ergone uos non domum cuiusque baptizati fratris, sed domum ipsius Dei Patris, cui omnes fratres dicimus, Pater noster, qui es in celis , a regno separare celorum, aut eam sic diuidere audebitis, ut alique mansiones eius sint in regno celorum, alique autem extra regnum celorum? Absit, absit ut qui uolunt habitare in regno celorum, in hac stultitia uelint habitare uobiscum: absit, inquam, ut cum omnis domus regnantium filiorum non sit alibi nisi in regno, ipsius regie domus pars aliqua non sit in regno.

4. Et si abiero, inquit, et preparauero uobis locum; iterum uenio, et accipiam uos ad meipsum, ut ubi sum ego et uos sitis. Et quo ego uado scitis, et uiam scitis. O Domine Iesu, quomodo uadis parare locum, si iam multe mansiones sunt in domo Patris tui, ubi tecum habitabunt tui! Aut si accipis eos ad teipsum, quomodo iterum uenis qui non recedis? Ista, karissimi, si breuiter explicare conemur, quantum uidetur hodierno satis esse sermoni, coarctata utique non clarebunt, et erit ipsa breuitas altera obscuritas: proinde hoc debitum differamus, quod opportunius uobis Patrefamilias nostro largiente reddamus.



TRACTATUS LXuIII. In eamdem lectionem.

1. Deberi uobis, fratres karissimi, iamque esse reddendum quod distuleramus, agnoscimus, quomodo intelligi possint non esse inter se ista duo contraria, quod cum dixisset Dominus, In domo Patris mei mansiones multe sunt: si quo minus, dixissem uobis quia uado parare uobis locum; ubi satis ostendit ideo se hoc illis dixisse, quia iam ibi sunt mansiones multe, et non est opus aliquam preparare: rursus dicit. Et si abiero, et preparauero uobis locum; iterum uenio, et accipiam uos ad me ipsum, ut ubi ego sum et uos sitis. Quomodo uadit, et parat locum, si iam multe mansiones sunt? Si quo minus, dixisset, uado parare. Aut si adhuc parandus est, cur non merito dixisset, uado parare? An iste mansiones et  sunt, et parande sunt? Si quo minus enim essent, dixisset, uado parare. Et tamen quia ita sunt ut parande sint, non eas uadit parare sicut sunt: sed si abierit et parauerit sicut future sunt, iterum ueniens accipiet suos ad seipsum, ut ubi est ipse, sint etiam ipsi. Quomodo ergo mansiones in domo Patris non alie, sed ipse, et sine dubio iam sunt sicut parande non sunt, et nondum sunt sicut parande sunt? Quomodo putamus, nisi quomodo etiam propheta predicat Deum, quia fecit que futura sunt? Non enim ait, Qui facturus est que futura sunt, sed, Qui fecit que futura sunt . Ergo et fecit ea, et facturus est ea. Nam neque facta sunt, si ipse non fecit: neque futura sunt, si ipse non fecerit. Fecit ergo ea predestinando, facturus est operando. Sicut discipulos quando elegerit, satis indicat Euangelium; tunc utique quando eos uocauit : et tamen ait Apostolus, Elegit nos ante mundi constitutionem : predestinando utique, non uocando. Quos autem predestinauit, illos et uocauit : elegit predestinando ante mundi constitutionem, elegit uocando ante mundi consummationem. Sic et mansiones preparauit et preparat; nec alias, sed quas preparauit, has preparat, qui fecit que futura sunt: quas preparauit predestinando, preparat operando. Iam ergo sunt in predestinatione: si quo minus, dixisset, Ibo et parabo, id est, predestinabo. Sed quia nondum sunt in operatione, Et si abiero, inquit, et preparauero uobis locum; iterum uenio, et accipiam uos ad meipsum.

2. Parat autem quodammodo mansiones, mansionibus parando mansores. Quippe cum dixerit, In domo Patris mei mansiones multe sunt; quid putamus esse domum Dei, nisi templum Dei? Quod autem sit, interrogetur Apostolus, et respondeat: Templum enim Dei sanctum est, quod estis uos . Hoc est etiam regnum Dei, quod Filius traditurus est Patri: unde dicit idem apostolus, Initium Christus, deinde qui sunt Christi in presentia eius: deinde finis, cum tradiderit regnum Deo et Patri ; id est, quos redemit sanguine suo, tradiderit contemplando etiam Patri suo. Hoc est regnum celorum, de quo dicitur, Simile est regnum celorum homini seminanti bonum semen in agro suo. Bonum autem semen, hi sunt filii regni: qui etsi nunc habent permixta zizania, mittet in fine rex ipse Angelos suos, et colligent de regno eius omnia scandala. Tunc iusti fulgebunt sicut sol in regno Patris sui . Regnum fulgebit in regno, cum regno uenerit regnum, quod nunc oramus, et dicimus, ueniat regnum tuum . Nunc ergo iam regnum uocatur, sed adhuc conuocatur: si enim regnum non uocaretur, Colligent de regno eius omnia scandala, non diceretur. Sed nondum regnat hoc regnum. Proinde sic iam est regnum, ut cum de illo collecta fuerint omnia scandala, tunc perueniat ad regnum; ut non solum regni nomen, sed etiam regnandi habeat potestatem. Huic quippe regno ad dexteram stanti, in fine dicetur, uenite, benedicti Patris mei, percipite  regnum : id est, qui regnum eratis et non regnabatis, uenite, regnate; ut quod in spe fueratis, etiam in re esse possitis. Hec ergo domus Dei, hoc templum Dei, hoc regnum Dei, regnumque celorum adhuc edificatur, adhuc fabricatur [1 1Kb] , adhuc paratur, adhuc congregatur. In illo erunt mansiones, sicut eas adhuc parat Dominus: in illo iam sunt, sicut predestinauit iam Dominus.

3. Sed quid est quod ut prepararet abiit, cum profecto nos ipsos prepararet [2 1Kb] , quod non faciet si reliquerit? Agnosco, Domine, ut possum: nimirum illud significas, quia ut parentur iste mansiones, uiuere debet iustus ex fide . Qui enim a Domino peregrinatur, opus habet ex fide uiuere; quia per hanc ad speciem contemplandam paratur . Beati enim mundo corde, quia ipsi Deum uidebunt : et, Fide mundat corda eorum . Illud in Euangelio, hoc in Apostolorum Actibus legitur. Fides autem, qua eorum qui Deum uisuri sunt, quamdiu peregrinantur, corda mundantur, quod non uidet credit: nam si uides, non est fides. Credenti colligitur meritum, uidenti redditur premium. Eat ergo Dominus et paret locum; eat ne uideatur, lateat ut credatur. Tunc enim locus paratur, si ex fide uiuatur. Creditus desideretur, ut desideratus habeatur: desiderium dilectionis, preparatio est mansionis. Ita, Domine, para quod paras: nos enim tibi paras, et te nobis paras; quoniam locum paras, et tibi in nobis, et in te nobis. Tu enim dixisti, Manete in me, et ego in uobis . Quantum quisque fuerit particeps tui, alius minus, alius amplius, hec erit diuersitas premiorum pro diuersitate meritorum: hec erit multitudo mansionum pro disparilitate mansorum; sed tamen omnium in eternitate uiuorum, et sine fine beatorum. Quid est quod uadis? quid est quod uenis? Si bene te intelligo, nec unde uadis nec unde uenis, recedis: uadis latendo, uenis apparendo. Sed nisi maneas regendo, ut proficiamus bene uiuendo; quomodo parabitur locus ubi possimus manere perfruendo? Hec de uerbis que recitata sunt euangelicis, satis dicta sint, quo usque ait Dominus, Iterum uenio, et accipiam uos ad meipsum. Quid autem sit quod sequitur, Ut ubi ego sum, et uos sitis. Et quo ego uado scitis, et uiam scitis; post interrogationem que sequitur a discipulo factam, tanquam per eum et nos interrogemus, melius audiemus opportuniusque tractabimus.



TRACTATUS LXIX. In id quod Dominus dicit, Et quo ego uado scitis, et uiam scitis; usque ad id, Nemo uenit ad Patrem, nisi per me. Cap. XIu, u\. 4-6.

1. Nunc est dilectissimi, ut quantum ualemus, intelligamus de uerbis Domini posterioribus priora, et consequentibus precedentia, in eo quod audistis apostolo Thome interroganti esse responsum. Dixerat enim superius Dominus, cum de mansionibus  loqueretur, quas et esse dixit in domo Patris sui, et ire se ut preparet eas; ubi intelleximus et esse iam mansiones ipsas in predestinatione, et preparari eas cum eorum qui ibi mansuri sunt, per fidem corda mundantur, quoniam ipsa Dei domus ipsi sunt; et quid est aliud manere in domo Dei, quam esse in populo Dei, cum idem populus est in Deo, et Deus in eo? hoc ut prepararet, Dominus abiit; ut credendo in eum qui non uidetur, ea que in specie semper futura est, nunc per fidem mansio preparetur: propter hoc ergo dixerat, Et si abiero, et preparauero uobis locum, iterum uenio, et accipiam uos ad meipsum, ut ubi ego sum et uos sitis. Et quo ego uado scitis, et uiam scitis. Ad hec dicit ei Thomas: Domine, nescimus quo uadis; et quomodo possumus uiam scire? Utrumque illos Dominus dixerat scire, utrumque dicit iste nescire, et locum quo itur, et uiam qua itur. Sed nescit ille mentiri: ergo isti sciebant, et scire se nesciebant. Conuincat eos iam scire, quod se putant adhuc usque nescire. Dicit ei iehsu: Ego sum uia, et ueritas, et uita. Quid est, fratres? Ecce audiuimus discipulum interrogantem, audiuimus et magistrum docentem, et nondum capimus, etiam post uocem sonantem, sententiam latitantem. Sed quid non possumus capere? Numquid poterant ei dicere Apostoli eius cum quibus loquebatur, Nescimus te? Proinde si eum sciebant, et uia ipse est, uiam sciebant: si eum sciebant, et ueritas ipse est, ueritatem sciebant: si eum sciebant, et uita ipse est, uitam sciebant. Ecce scire conuicti sunt quod se scire nesciebant.

2. Quid igitur et nos in isto sermone non cepimus? Quid putatis, fratres mei, nisi quia dixit, Et quo uado scitis, et uiam scitis? Et ecce cognouimus quod sciebant uiam, quia sciebant ipsum qui est uia: sed uia est qua itur; numquid uia est et quo itur? Utrumque autem illos dixerat scire, et quo uadit, et uiam. Opus ergo erat ut diceret, Ego sum uia, ut ostenderet eos qui eum scirent, uiam scire quam putauerant se nescire: quid autem opus erat ut diceret, Ego sum uia, et ueritas, et uita, cum uia cognita qua iret, restaret nosse quo iret; nisi quia ibat ad ueritatem, ibat ad uitam? Ibat ergo ad seipsum, per seipsum. Et nos quo imus, nisi ad ipsum? et qua imus, nisi per ipsum? Ipse igitur ad seipsum per seipsum; nos ad ipsum per ipsum: imo uero et ad Patrem et ipse et nos. Nam et de seipso alibi dicit, Ad Patrem uado : et hoc loco propter nos, Nemo, inquit, uenit ad Patrem, nisi per me. Ac per hoc et ipse per se ipsum et ad seipsum et ad Patrem, et nos per ipsum et ad ipsum et ad Patrem. Quis hec capit, nisi qui spiritualiter sapit? Et quantum est quod hic capit, etiamsi spiritualiter sapit? Fratres, quid a me ista uobis uultis exponi? Cogitate quam excelsa sint. uidetis quid sim, uideo quid sitis: in omnibus nobis corpus quod corrumpitur aggrauat animam, et deprimit terrena inhabitatio sensum multa cogitantem . Putamusne possumus dicere, Ad te leuaui animam meam, qui habitas in celo ? Sed sub tanto pondere ubi ingemiscimus grauati,  quomodo leuabo animam meam, nisi mecum leuet qui posuit pro me suam? Dicam ergo quod possum, capiat uestrum qui potest. Quo donante dico, eo donante capit qui capit, et eo donante credit qui nondum capit. Nisi enim credideritis, inquit propheta, non intelligetis .

3. Dic mihi, Domine meus, quid dicam seruis tuis conseruis meis? Thomas apostolus ut te interrogaret, habuit te ante se; nec tamen intelligeret te, nisi haberet in se: ego interrogo te, quia te scio esse super me; interrogo autem inquantum possum super me effundere animam meam, ubi non sonantem et tamen docentem audiam te. Dic mihi, obsecro, quomodo uadis ad te? Numquidnam ut uenires ad nos, reliqueras te: maxime quia non a teipso uenisti, sed Pater te misit? Scio quidem quod te exinanisti; sed quia formam serui accepisti , non quia formam Dei uel ad quam redires demisisti, uel quam reciperes amisisti: et tamen uenisti, et non solum usque ad carnales oculos, uerum etiam usque ad manus hominum peruenisti. Quomodo, nisi in carne? Per hanc uenisti manens ubi eras, per hanc redisti non relinquens quo ueneras. Si ergo per hanc uenisti et redisti; per hanc procul dubio non solum nobis es qua ueniremus ad te, uerum etiam tibi qua uenires et redires, uia fuisti. Cum uero ad uitam, quod es ipse, isti; eamdem profecto carnem tuam de morte ad uitam duxisti. Aliud quippe Dei uerbum est, aliud homo: sed uerbum caro factum est, id est homo. Non itaque alia uerbi, alia est hominis persona, quoniam utrumque est Christus una persona: ac per hoc quemadmodum caro cum mortua est, Christus est mortuus; et cum caro sepulta est, Christus est sepultus ; ita cum caro a morte uenit ad uitam, Christus uenit ad uitam. Et quia uerbum Dei Christus est, Christus est uita. Ita miro quodam et ineffabili modo, qui nunquam demisit uel amisit seipsum, uenit ad seipsum. uenerat autem, ut dictum est, per carnem Deus ad homines, ueritas ad mendaces: Deus enim uerax, omnis autem homo mendax . Cum itaque ab hominibus abstulit, atque illuc ubi nemo mentitur, carnem suam leuauit; idem ipse, quia uerbum caro factum est, per seipsum, id est per carnem, ad ueritatem, quod est ipse, remeauit. Quam quidem ueritatem, quamuis inter mendaces, et in morte seruauit: aliquando enim Christus fuit mortuus, sed nunquam fuit falsus.

4. Accipite quamuis diuersum et longe impar exemplum, tamen utcumque ad intelligendum Deum, ex his que propius subiecta sunt Deo. Ecce ego ipse, quantum attinet ad animum meum, cum hoc sim quod estis et uos, si taceo, apud meipsum sum: si autem loquor uobis quod intelligatis, quodammodo ad uos procedo, nec me relinquo, sed et ad uos accedo, et non recedo unde procedo. Cum autem tacuero, quodammodo ad me redeo; et quodammodo uobiscum maneo, si tenueritis quod audistis in sermone quem  dico. Si hoc potest imago quam fecit Deus, quid potest non a Deo facta, sed ex Deo nata imago Dei Deus: cuius illud, quo ad nos egressus est, et in quo a nobis regressus est, corpus, non sicut meus elapsus est sonus, sed manet ibi ubi iam non moritur, et mors ei ultra non dominabitur ? Multa de his euangelicis uerbis adhuc dici fortasse poterant et debebant: sed non sunt corda uestra spiritualibus cibis quamlibet suauibus oneranda; maxime quia spiritus promptus est, caro autem infirma .



TRACTATUS LXX. De eo quod Dominus ait, Si cognouissetis me, et Patrem meum utique cognouissetis; usque ad id, Non credis quia ego in Patre, et Pater in me est? Cap. XIu, u\. 7-10.

1. uerba sancti Euangelii, fratres, ita recte intelliguntur, si cum superioribus reperiuntur habere concordiam: conuenire enim debent precedentia consequentibus, quando ueritas loquitur. Superius dixerat Dominus, »Et si abiero, et preparauero uobis locum; iterum uenio, et accipiam uos ad meipsum, ut ubi ego sum, et uos sitis:« deinde addiderat, »Et quo ego uado scitis, et uiam scitis;« nichilque aliud ostendit esse quod dixit, nisi quia ipsum sciebant. Quid ergo esset ire ad seipsum per seipsum, quod etiam discipulis prestat ut eant ad ipsum per ipsum, ut potuimus pristino sermone iam diximus. Quod itaque ait, Ut ubi ego sum, et uos sitis, ubi erant futuri nisi in ipso? Ac per hoc est etiam ipse in seipso, et ideo ibi illi ubi et ipse, id est, in ipso. Ipse est igitur uita eterna in qua futuri sumus, cum acceperit nos ad se: et ipsa uita eterna quod ipse est in ipso est, ut ubi est ipse, et nos simus, hoc est, in ipso. Sicut enim habet Pater uitam in semetipso, et utique non aliud est uita quam habet, nisi quod est ipse qui hanc habet: sic dedit Filio habere uitam in semetipso , cum ipse sit eadem uita quam habet in semetipso. Numquid autem nos uita quod est ipse, hoc erimus, cum in illa uita, hoc est in ipso esse ceperimus? Non utique, quia ipse existendo uita habet uitam, et ipse est quod habet, et quod uita est in ipso, ipse est in seipso: nos autem non ipsa uita, sed ipsius uite participes sumus, atque ita ibi erimus, ut in nobis ipsis non quod ipse est esse possimus, sed nos ipsi non uita, ipsum habeamus uitam, qui seipsum habet uitam, eo quod ipse sit uita. Denique ipse et in seipso est immutabiliter, et in Patre inseparabiliter: nos uero cum in nobis ipsis esse uoluissemus, ad nos ipsos turbati sumus; unde illa uox est, Ad meipsum turbata est anima mea : atque in deterius commutati, neque id quod fuimus, manere potuimus. Cum autem per ipsum uenimus ad Patrem, sicut ait, Nemo uenit ad Patrem nisi per me; manentes in illo, nec a Patre nos quis quam poterit separare, nec ab illo.

2. Connectens itaque consequentia precedentibus: Si cognouistis me [1 1Kb] , inquit, et Patrem meum utique cognouistis.  Hoc est quod ait: Nemo uenit ad Patrem, nisi per me. Deinde subiungit: Et amodo cognoscetis eum, et uidistis eum. Sed Philippus unus ex Apostolis, quid audierit non intelligens: Domine, inquit, ostende nobis Patrem, et sufficit nobis. Cui Dominus: Tanto, inquit, tempore uobiscum sum, et non cognouistis me, Philippe? Qui uidet me, uidet et Patrem. Ecce increpat quod tanto tempore cum ipsis erat, et non cognoscebatur. Nonne ipse dixerat, Et quo ego uado scitis, et uiam scitis; et se nescire dicentes, eos hec scire conuicerat, addendo atque dicendo, Ego sum uia, ueritas et uita? Quomodo nunc dicit, Tanto tempore uobiscum sum, et non cognouistis me? cum profecto, et quo iret, et uiam scirent, non ob aliud nisi quod ipsum utique scirent? Sed facile ista soluitur questio, si dicamus quod eum aliqui eorum sciebant, aliqui nesciebant, atque in his qui nesciebant et Philippus erat: ut quod ait, Et quo ego uado scitis, et uiam scitis, illis dixisse intelligatur qui sciebant; non Philippo cui dictum est, Tanto tempore uobiscum sum, et non cognouistis me, Philippe? His ergo qui Filium iam nouerant, etiam illud de Patre dictum est, Et amodo cognoscetis eum, et uidistis eum; dictum est enim propter omnimodam similitudinem que illi cum Patre est, ut ideo amodo dicerentur nosse Patrem, quia nouerant similem Filium. Ergo iam sciebant Filium, etsi non omnes, certe quidam eorum quibus dicitur, Et quo uado scitis, et uiam scitis: ipse est enim uia. Sed Patrem nesciebant, ideo audiunt, Si cognouistis me, et Patrem meum cognouistis: per me utique et illum. Alius enim ego sum, alius ille. Sed ne putarent dissimilem, Et amodo, inquit, cognoscetis eum, et uidistis eum. uiderunt enim eius simillimum Filium, sed admonendi fuerant talem esse etiam Patrem quem nondum uidebant, qualis est Filius quem uidebant. Et ad hoc ualet quod postea Philippo dicitur, Qui uidet me, uidet et Patrem. Non quod ipse esset Pater et Filius, quod in Sabellianis, qui uocantur etiam Patripassiani, catholica fides damnat: sed quod tam similes sint Pater et Filius, ut qui unum nouerit, ambos nouerit. Solemus enim de simillimis duobus ita loqui eis qui unum illorum uident, et qualis est alius uolunt nosse, ut dicamus: uidistis istum, illum uidistis. Sic ergo dictum est, Qui me uidet, uidet et Patrem: non utique ut ipse sit Pater qui Filius, sed quod a Patris similitudine in nullo prorsus discrepet Filius. Nam nisi duo essent Pater et Filius, non dictum esset, Si cognouistis me, et Patrem meum cognouistis. Utique enim, quia nemo, inquit, uenit ad Patrem, nisi per me; si cognouistis me, et Patrem meum cognouistis: quoniam ego per quem uenitur ad Patrem, perducam uos ad eum, ut ipsum etiam cognoscatis. Sed quoniam illi sum omnino simillimus, amodo cognoscetis eum, cum cognoscitis me: et uidistis eum, si oculis cordis uidistis me.

3. Quid ergo est quod dicis, Philippe, Ostende nobis Patrem, et sufficit nobis? Tanto, inquit, tempore uobiscum sum, et non cognouistis me, Philippe? Qui uidet me, uidet et Patrem. Quod si ad te multum est hoc uidere, saltem quod non uides hoc crede. Quomodo  enim dicis, inquit, Ostende nobis Patrem? Si me uidisti qui omnimodo similis sum, uidisti illum cui similis sum. Quod si uidere non potes, non saltem credis quia ego in Patre, et Pater in me est? Poterat hic dicere Philippus: uideo quidem te, et credo simillimum esse Patri; sed numquid arguendus et obiurgandus est qui cum similem uidet, etiam illum cui similis est uult uidere? Similem quidem noui, sed adhuc alterum sine altero noui; non mihi sufficit, nisi et illum cuius est iste similis nouerim. Ostende itaque nobis Patrem, et sufficit nobis. Sed ideo magister discipulum arguebat, quoniam cor postulantis uidebat. Tanquam enim melior esset Pater quam Filius, ita Philippus Patrem nosse cupiebat: et ideo nec Filium sciebat, quo melius esse aliquid credebat. Ad hunc sensum corrigendum dictum est, Qui uidet me, uidet et Patrem. Quomodo tu dicis, Ostende nobis Patrem? uideo quomodo tu dicas: non alterum queris uidere similem, sed illum putas esse meliorem. Non credis quia ego in Patre, et Pater in me est? Cur in similibus distantiam cupis cernere? cur inseparabiles separatim desideras nosse? Deinde non ad solum Philippum, sed ad eos pluraliter loquitur, que non sunt in angustias coarctanda, ut adiuuante ipso diligentius exponantur.



TRACTATUS LXXI. In id quod Dominus dicit, uerba que ego loquor uobis, a meipso non loquor; usque ad id, Si quid petieritis Patrem in nomine meo, hoc faciam. Cap. XIu, u\ 10-14.

1. Audite auribus, accipite mentibus, dilectissimi, loquentibus quidem nobis, sed ipso docente qui non recedit a nobis. Dominus dicit, quod modo cum legeretur audistis, uerba que ego loquor uobis, a meipso non loquor: Pater autem in me manens ipse facit opera. Ergo et uerba opera sunt? Plane ita est. Nam profecto qui proximum loquendo edificat, bonum opus operatur. Sed quid est, a meipso non loquor, nisi, a meipso non sum qui loquor? Ei quippe tribuit quod facit, de quo est ipse qui facit. Pater enim Deus non est de aliquo, Filius autem Deus est quidem Patri equalis, sed de Patre Deo. Ideo ille Deus, sed non de Deo; et lumen, sed non de lumine: iste uero Deus de Deo, lumen de lumine.

2. Nam in his duabus sententiis, una qua dictum est, Non a meipso loquor: alia qua dictum est, Pater autem in me manens, ipse facit opera: singulas tenentes, diuersi nobis aduersantur heretici, qui non ex una parte, sed in contraria conantes, a uia ueritatis exorbitant. Ariani quippe dicunt: Ecce inequalis est Patri Filius, a seipso non loquitur. Dicunt Sabelliani contra, id est Patripassiani: Ecce qui Pater est ipse et Filius; quid enim est, Pater in me manens, ipse facit opera, nisi, in me maneo ego qui facio? Contraria dicitis: sed non eo modo sicut est falsum contrarium uero, sed sicut sunt inter se duo falsa contraria. Errando in diuersa istis, in medio est uia quam reliquistis [1 1Kb] . Inter uos ipsos longiore interuallo separati  estis, quam ab ipsa uia cuius desertores estis. uos hinc, uos autem illinc, huc uenite: alteri ad alteros transire nolite, sed hinc atque illinc ad nos ueniendo, inuicem uos inuenite. Sabelliani, agnoscite quem pretermittitis; Ariani, equate quem subditis, et in uia uera nobiscum ambulabitis. Est enim quod inuicem ex uobis alteri ex alteris admoneri utrique debeatis. Audi, sabelliane: usque adeo non ipse Pater, sed alter est Filius, ut eum arianus inequalem asserat Patri. Audi, ariane: usque adeo Filius equalis est Patri, ut sabellianus eumdem esse dicat et Patrem. Tu adde quem tollis, tu adimple quem minuis, et nobiscum ambo consistitis: quia nec tu tollis, nec tu minuis eum qui et alter est a Patre, ut conuincas sabellianum, et equalis Patri, ut conuincas arianum. Utrisque enim clamat, Ego et Pater unum sumus . Quod ait, unum, audiant Ariani; quod ait, sumus, audiant Sabelliani: et nec illi equalem, nec illi alterum negando sint uani. Si ergo quoniam dixit, uerba que ego loquor uobis, a meipso non loquor, propterea putatur usque adeo imparis potestatis, ut non quod ipse uult faciat; audiatur quod dixit, Sicut Pater suscitat mortuos et uiuificat, sic et Filius quos uult uiuificat. Item si quoniam dixit, Pater in me manens, ipse facit opera, propterea putatur non alius esse Pater, alius ipse; audiatur quod dixit, Quecumque Pater facit, hec et Filius similiter facit ; et intelligatur non bis unus, sed duo unum. uerum quia sic equalis alter alteri, ut tamen alter ex altero, ideo non loquitur a semetipso, quia non est a seipso: et ideo Pater in illo manens facit opera ipse, quia per quem et cum quo facit, non est nisi ab ipso. Denique adiungit, et dicit: Non creditis quia ego in Patre, et Pater in me est? Alioquin propter opera ipsa credite. Antea solus Philippus arguebatur, nunc autem non ibi eum solum fuisse qui esset arguendus ostenditur. Propter opera, inquit, ipsa credite quia ego in Patre, et Pater in me est: neque enim si separati essemus, inseparabiliter operari ulla ratione possemus.

3. Sed quid est quod sequitur, »Amen, amen dico uobis, qui credit in me, opera que ego facio, et ipse faciet, et maiora horum faciet; quia ego ad Patrem uado: et quecumque petieritis in nomine meo, hec faciam. Ut glorificetur Pater in Filio, si quid petieritis in nomine meo, hoc faciam.« Ergo et illa maiora opera seipsum facturum esse promisit. Non se extollat seruus supra Dominum, et discipulus supra magistrum : maiora quam ipse facit, dicit eos esse facturos; sed in eis uel per eos se faciente, non ipsis tanquam ex seipsis. Ei quippe cantatur, Diligam te, Domine, uirtus mea . Sed que sunt tandem ista maiora? An forte quod egros ipsis transeuntibus, etiam eorum umbra sanabat ? Maius est enim ut sanet umbra quam fimbria . Illud per se, hoc per ipsos; sed tamen utrumque ipse. uerumtamen quando ista dicebat, uerborum suorum opera commendabat: sic enim dixerat, uerba que ego loquor uobis, a meipso non loquor; Pater autem in me manens, ipse facit opera. Que opera  tunc dicebat, nisi uerba que loquebatur? Audiebant et credebant illi, et eorumdem uerborum fructus erat fides illorum: uerumtamen euangelizantibus discipulis, non tam pauci quam illi erant, sed gentes etiam crediderunt; hec sunt sine dubitatione maiora. Nec tamen ait, Maiora horum facietis, ut solos Apostolos ea putaremus esse facturos; sed, Qui credit in me, inquit, opera que ego facio, et ipse faciet, et maiora horum faciet. Itane quicumque credit in Christum, facit que Christus, uel maiora quam Christus? Non pretereunter ista tractanda sunt, nec debent festinatione precipitari; sed ea cogit concludendus iam sermo iste differri.



TRACTATUS LXXII. In eamdem lectionem.

1. Quid sibi uelit, et quomodo accipiendum sit quod Dominus ait, Qui credit in me, opera que ego facio, et ipse faciet, non est facile comprehendere: et cum hoc ad intelligendum difficillimum sit, adiecit aliud difficilius, Et maiora horum faciet. Quid est hoc? Qui faceret opera que Christus fecit, non inueniebamus; qui etiam maiora faciet, inuenturi sumus? Sed dixeramus sermone pristino quia maius fuit umbre sue transitu, quod discipuli fecerunt , quam fimbrie sue tactu, quod ipse Dominus fecit , sanare languentes; et quia plures Apostolis, quam ipso per os proprium predicante Domino crediderunt: ut hec uiderentur opera intelligenda esse maiora: non quo maior esset Magistro discipulus, uel Domino seruus, uel adoptatus Unigenito, uel homo Deo; sed quod per illos ipse dignaretur eadem maiora facere, qui dicit illis alio loco, Sine me nichil potestis facere . Ipse quippe, ut alia emittam, que sunt innumerabilia, sine ipsis fecit eos, sine ipsis fecit hunc mundum; et quia homo etiam ipse fieri dignatus est, sine ipsis fecit et seipsum. Quid autem illi sine ipso, nisi peccatum? Denique et hic id quod de hac re poterat nos mouere, mox abstulit: cum enim dixisset, Qui credit in me, opera que ego facio, et ipse faciet, et maiora horum faciet; continuo secutus adiunxit, Quia ego ad Patrem uado, et quecumque petieritis, in nomine meo, hec faciam. Qui dixerat faciet, post ait faciam; tanquam diceret, Non uobis impossibile hoc uideatur: non enim poterit esse maior me qui credit in me, sed ego facturus sum et tunc maiora quam nunc; maiora per eum qui credit in me, quam preter eum per me: ego tamen ipse preter eum, ego ipse per eum: sed quando preter eum, non faciet ipse; quando autem per eum, quamuis non per semetipsum, faciet et ipse. Porro autem maiora facere per eum quam preter eum, non est defectio, sed dignatio. Quid enim retribuant serui Domino, pro omnibus que retribuit eis ? Quandoquidem inter cetera bona etiam hoc eis donare dignatus est, ut maiora faceret per illos quam preter illos. Nonne ab ore illius diues ille tristis abscessit, quando uite eterne consilium quesiuit ? Audiuit, abiecit: et tamen postea quod ab illo auditum non fecit  unus, fecerunt multi, cum loqueretur per discipulos magister bonus; contemptibilis ei quem diuitem per seipsum monuit, amabilis eis quos ex diuitibus pauperes per pauperes fecit. Ecce maiora fecit predicatus a credentibus, quam locutus audientibus.

2. uerum hoc adhuc mouet, quod hec maiora per Apostolos fecit: non autem ipsos tantum significans ait, Opera que ego facio et uos facietis, et maiora horum facietis: sed omnes ad suam familiam pertinentes intelligi uolens, Qui credit in me, inquit, opera que ego facio, et ipse faciet, et maiora horum faciet. Si ergo qui credit faciet, non credit utique qui non faciet: sicuti est, Qui diligit me, mandata mea custodit ; unde profecto qui non custodit, non diligit. Item alio loco, Qui audit, inquit, uerba mea hec et facit ea, similabo eum uiro prudenti qui edificat domum suam supra petram : qui ergo non est similis huic uiro prudenti, procul dubio aut uerba hec audit et non facit, aut omnino nec audit. Qui credit, inquit, in me, licet moriatur, uiuet : qui ergo non uiuet, non utique credit. Tale etiam hoc est, Qui credit in me, faciet: non utique credit qui non faciet. Quid est hoc, fratres? Numquid inter credentes in Christum non est computandus, qui non fecerit opera maiora quam Christus? Durum est, absurdum est, ferri non potest: non toleratur nisi intelligatur. Apostolum igitur audiamus: Credenti, inquit, in eum qui iustificat impium, deputatur fides eius ad iustitiam . In hoc opere faciamus opera Christi, quia et ipsum credere in Christum, opus est Christi. Hoc operatur in nobis, non utique sine nobis. Audi ergo iam, et intellige, Qui credit in me, opera que ego facio, et ipse faciet: prius ego facio, deinde et ipse faciet; quia facio ut faciat. Que opera, nisi ut ex impio iustus fiat?

3. Et maiora horum faciet. Quorum, obsecro? Numquidnam omnium operum Christi maiora facit, qui cum timore et tremore suam ipsius salutem operatur ? Quod utique in illo, sed non sine illo Christus operatur. Prorsus maius hoc esse dixerim, quam est celum et terra, et quecumque cernuntur in celo et in terra. Et celum enim et terra transibit ; predestinatorum autem, id est eorum quos prescit, salus et iustificatio permanebit. In illis tantum opera Dei, in his autem etiam est imago Dei. Sed et in celis, Sedes, Dominationes, Principatus, Potestates, Archangeli, Angeli opera sunt Christi; numquid etiam his operibus maiora facit, qui operante in se Christo, cooperatur eternam salutem ac iustificationem suam? Non hic audeo precipitare sententiam: intelligat qui potest, iudicet qui potest, utrum maius sit iustos creare quam impios iustificare. Certe enim si equalis est utrumque potentie, hoc maioris est misericordie. Hoc est enim magnum pietatis sacramentum, quod manifestatum est in carne, iustificatum est in Spiritu, apparuit Angelis, predicatum est in gentibus, creditum est in mundo, assumptum est in gloria . Sed omnia opera Christi intelligere ubi ait, Maiora horum faciet, nulla nos necessitas  cogit. Horum enim forsitan dixit, que in illa hora faciebat: tunc autem uerba fidei faciebat, et de his operibus fuerat prelocutus dicens, uerba que ego loquor uobis, a meipso non loquor: Pater autem in me manens, ipse facit opera. Tunc igitur uerba eius erant opera eius. Et utique minus est uerba iustitie predicare, quod fecit preter nos, quam impios iustificare, quod ita facit in nobis, ut faciamus et nos. Restat inquirere quomodo accipiendum sit, Quodcumque petieritis in nomine meo, hoc faciam. Propter multa enim que petunt fideles eius, nec accipiunt, non parua hinc exoritur questio: sed quoniam sermo iste iam claudendus est, ei considerande atque tractande tribuatur saltem parua dilatio.



TRACTATUS LXXIII. Item in eamdem lectionem.

1. Magnam spem Dominus suis promisit sperantibus [1 1Kb] , dicens: Quia ego ad Patrem uado, et quodcumque petieritis in nomine meo, hoc faciam. Sic ergo perrexit ad Patrem, ut non relinqueret indigentes, sed exaudiret petentes. Sed quid est, quodcumque petieritis, cum uideamus plerumque fideles eius petere, et non accipere? An forte propterea quia male petunt? Nam hoc exprobrauit apostolus Iacobus dicens: Petitis, et non accipitis, eo quod male petatis, ut in concupiscentiis uestris insumatis . Male ergo usurus eo quod uult accipere, Deo potius miserante non accipit. Proinde si hoc ab illo petitur unde homo ledatur exauditus, magis metuendum est ne quod posset non dare propitius, det iratus. An non uidemus Isrelitas malo suo impetrasse quod culpabili concupiscentia petierunt? Concupierant enim carnibus uesci , quibus pluebatur manna de celo. Fastidiebant quippe quod habebant; et quod non habebant, impudenter petebant: quasi non melius peterent, non ut cibus qui deerat indecenti desiderio prestaretur, sed ut ille qui aderat sanato fastidio sumeretur. Quando enim nos delectant mala, et non delectant bona, rogare debemus potius Deum ut delectent bona, quam ut concedantur mala. Non quia malum est carne uesci, cum de hac re loquens Apostolus dicat, Omnis creatura Dei bona est, et nichil abiiciendum quod cum gratiarum actione accipitur : sed quia sicut item ipse ait, Malum est homini qui per offensionem manducat ; et si hominis offensionem, quanto magis Dei? Cuius in Isrelitis non parua erat offensio, repudiare quod dabat sapientia, et petere id quod inhiabat concupiscentia: quamuis illi nec peterent, sed quia deerat murmurarent. Sed ut sciremus non Dei creaturam esse culpabilem, sed inobedientiam contumacem et inordinatam cupiditatem; non propter porcum, sed propter pomum mortem primus homo inuenit , et Esau primatus suos non propter gallinam, sed propter lenticulam perdidit .

2. Quomodo ergo intelligendum est, Quodcumque petieritis, hoc faciam, si Deus aliqua petentibus fidelibus etiam consulendo non facit? An forte solis Apostolis  dictum debemus accipere? Absit. Unde enim ad hoc uenit ut diceret, superius dixerat, Qui credit in me, opera que ego facio, faciet, et maiora horum faciet: de qua re pristino sermone tractauimus. Et ne quisquam hoc sibi tribueret, ut etiam illa opera maiora seipsum facere ostenderet, adiecit, atque ait: Quia ego ad Patrem uado; et quodcumque petieritis in nomine meo, hoc faciam. Numquid in eum soli Apostoli crediderunt? Ad eos itaque loquebatur dicendo, Qui credit in me, in quibus eo donante etiam nos sumus, qui utique non quodcumque petierimus accipimus. Ipsos quoque beatissimos si cogitemus Apostolos, inuenimus eum qui plus omnibus laborauit, non autem ipse, sed gratia Dei cum ipso , ter Dominum rogasse ut ab eo discederet angelus satane, nec tamen quod rogauerat accepisse . Quid dicemus, karissimi [1 1Kb] ? Putabimusne hoc promissum ubi ait, Quodcumque petieritis, hoc faciam, nec Apostolis fuisse ab illo completum? Et cui tandem quod promittit implebit, si Apostolos suos in sua promissione fraudauit?

3. Euigila igitur, homo fidelis, et uigilanter audi quod illic positum est, in nomine meo: ipsum enim quodcumque, non ait, petieritis utcumque; sed, in nomine meo. Qui promisit ergo tam magnum beneficium, quid uocatur? Utique Christus iehsu: Christus significat regem, iehsu significat Saluatorem: non utique nos saluos faciet, quicumque rex, sed rex Saluator; ac per hoc quodcumque petimus aduersus utilitatem salutis, non petimus in nomine Saluatoris. Et tamen ipse Saluator est, non solum quando facit quod petimus, uerum etiam quando non facit; quoniam quod uidet peti contra salutem, non faciendo potius se exhibet Saluatorem. Nouit enim medicus quid pro sua, quid contra suam salutem poscat egrotus; et ideo contraria poscentis non facit uoluntatem, ut faciat sanitatem. Quapropter quando uolumus ut faciat quodcumque petimus, non utcumque, sed in nomine eius petamus, hoc est in nomine Saluatoris petamus. Non ergo contra nostram salutem petamus: quod si fecerit, non ut Saluator facit, quod est nomen eius fidelibus eius. Est quippe impiis et damnator, qui dignatur fidelibus esse Saluator. Qui ergo credit in eum, quodcumque petierit in eo nomine, quod est illis qui credunt in eum, hoc facit; quoniam hoc sicut Saluator facit. Si autem qui in eum credit, aliquid per ignorantiam contra suam salutem petit, non in nomine Saluatoris petit; quia Saluator eius non erit, si quod eius salutem impedit, fecerit. Unde tunc expedit potius ut non faciendo propter quod inuocatur, faciat quod uocatur. Propterea non solum Saluator, sed etiam magister bonus, ut faciat quodcumque petierimus, in ipsa oratione quam nobis dedit, docuit quid petamus; ut etiam sic intelligamus non petere nos in nomine magistri, quod petimus preter regulam ipsius magisterii.

4. Sane quedam quamuis in nomine eius petamus,  id est secundum Saluatorem et secundum magistrum petamus; non tunc quando petimus facit, sed tamen facit. Neque enim quia et illud petimus ut ueniat regnum Dei, propterea non facit quod petimus, quia non statim cum illo in eternitate regnamus: differtur enim quod petimus, non negatur. uerumtamen orantes tanquam seminantes non deficiamus; tempore enim proprio metemus . Et simul petamus quando bene petimus, ut non faciat quod non bene petimus; quia et ad hoc pertinet quod in eadem oratione dominica dicimus, Ne nos inferas in tentationem . Neque enim parua est tentatio, si contra tuam sit causam tua postulatio. Non autem negligenter audiendum est, quod Dominus, ne quisquam eum putaret quod se promisit facere petentibus, sine Patre esse facturum, cum dixisset, Quodcumque petieritis in nomine meo, hoc faciam, continuo subiecit, Ut glorificetur Pater in Filio, si quid petieritis in nomine meo, hoc faciam. Nullo modo igitur sine Patre hoc Filius facit, quandoquidem ut in illo Pater glorificetur, propterea facit. Facit ergo Pater in Filio, ut Filius glorificetur in Patre: et facit Filius in Patre, ut Pater glorificetur in Filio; quoniam unum sunt Pater et Filius.



TRACTATUS LXXIu De eo quod ait, Si diligitis me, mandata mea seruate; usque ad id, Apud uos manebit, et in uobis erit. Cap. XIu, u\. 15-17.

1. Audiuimus, fratres, cum Euangelium legeretur, Dominum dicentem: Si diligitis me, mandata mea seruate: et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis, quem mundus non potest accipere; quia non uidet eum, nec scit eum. uos autem cognoscetis eum, quia apud uos manebit, et in uobis erit. Multa sunt, que in istis paucis uerbis Domini requirantur; sed multum est ad nos uel omnia que hic querenda sunt querere, uel omnia que hic querimus inuenire. uerumtamen quantum nobis Dominus donare dignatur, pro nostra et uestra capacitate, quid dicere debeamus, et quid audire debeatis, attendentes, per nos, karissimi, quod possumus sumite, et ab illo quod non possumus poscite. Spiritum paracletum Christus promisit Apostolis; quo autem modo promiserit, aduertamus. Si diligitis me, inquit, mandata mea seruate: et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis. Hic est utique in Trinitate Spiritus sanctus, quem Patri et Filio consubstantialem et ceternum fides catholica confitetur: ipse est de quo dicit Apostolus, Charitas Dei diffusa est in cordibus nostris per Spiritum sanctum, qui datus est nobis . Quomodo ergo Dominus dicit, Si diligitis me, mandata mea seruate: et ego rogabo Patrem, et alium Paracletum dabit uobis; cum hoc dicat de Spiritu sancto, quem nisi habeamus, nec diligere Deum possumus, nec eius mandata seruare? Quomodo diligimus ut eum accipiamus, quem nisi habeamus, diligere non ualemus?  aut quomodo mandata seruabimus ut eum accipiamus, quem nisi habeamus, mandata seruare non possumus? An forte precedit in nobis caritas, qua diligimus Christum, ut diligendo Christum eiusque mandata faciendo, mereamur accipere Spiritum sanctum, ut caritas non Christi, que iam precesserat, sed Dei Patris diffundatur in cordibus nostris per Spiritum sanctum qui datus est nobis? Peruersa est ista sententia. Qui enim se Filium diligere credit, et Patrem non diligit; profecto nec Filium diligit, sed quod sibi ipse confinxit. Deinde apostolica uox est, Nemo dicit, Dominus iehsu, nisi in Spiritu sancto : et quis Dominum Iesum, nisi qui eum diligit, dicit, si eo modo dicit quo Apostolus intelligi uoluit? Multi enim uoce dicunt, corde autem et factis negant: sicut de talibus ait, Confitentur enim se nosse Deum, factis autem negant . Si negatur factis, procul dubio etiam dicitur factis. Nemo itaque dicit, Dominus iehsu, animo, uerbo, facto, corde, ore, opere, nemo dicit, Dominus iehsu, nisi in Spiritu sancto; et nemo sic dicit, nisi qui diligit. Iam itaque Apostoli dicebant, Dominus iehsu: et si eo modo dicebant, ut non ficte dicerent, ore confitentes, corde et factis negantes; prorsus si ueraciter hoc dicebant, procul dubio diligebant. Quomodo igitur diligebant, nisi in Spiritu sancto? Et tamen eis prius imperatur ut diligant eum, et eius mandata conseruent, ut accipiant Spiritum sanctum: quem nisi haberent, profecto diligere et mandata seruare non possent.

2. Restat ergo ut intelligamus Spiritum sanctum habere qui diligit, et habendo mereri ut plus habeat, et plus habendo plus diligat. Iam itaque habebant Spiritum discipuli, quem Dominus promittebat, sine quo eum Dominum non dicebant: nec tamen eum adhuc habebant, sicut eum Dominus promittebat. Et habebant ergo, et non habebant, qui quantum habendus fuerat, nondum habebant. Habebant itaque minus, dandus erat eis amplius. Habebant occulte, accepturi fuerant manifeste; quia et hoc ad maius donum sancti Spiritus pertinebat, ut eis innotesceret quod habebant. De quo munere loquens Apostolus ait: Nos autem non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis . Nam et ipsam manifestam impertitionem Spiritus sancti non semel, sed bis numero Dominus egit. Mox enim ut resurrexit a mortuis, insufflans ait: Accipite Spiritum sanctum . Numquid igitur quia tunc dedit, ideo non misit etiam postea quem promisit? Aut non idem ipse est Spiritus sanctus, qui et tunc est insufflatus ab ipso, et postea ab ipso missus e celo ? Quapropter cur ipsa que facta est euidenter donatio eius, bis facta fuerit, alia questio est: fortassis enim propter duo precepta dilectionis, hoc est proximi et Dei, ut commendaretur ad Spiritum sanctum pertinere dilectio, hec eius gemina est in manifestatione facta donatio. Et si alia causa querenda est, non nunc eius inquisitione in longiorem quam oportet modum sermo isto mittendus est: dum tamen constet,  sine Spiritu sancto Christum nos diligere et mandata eius seruare non posse; et id nos posse atque agere tanto minus, quanto illum percipimus minus; tanto autem amplius, quanto illum percipimus amplius. Proinde non solum non habenti, uerum etiam habenti, non incassum promittitur: non habenti quidem, ut habeatur; habenti autem, ut amplius habeatur. Nam nisi ab alio minus, ab alio amplius haberetur, sanctus Eliseus sancto Elie non diceret: Spiritus qui est in te, duplo sit in me [1 1Kb] .

3. Quando autem ait Ioannes Baptista, Non enim ad mensuram dat Deus Spiritum , de ipso Dei Filio loquebatur, cui non est datus Spiritus ad mensuram; quia in illo inhabitat omnis plenitudo diuinitatis . Neque enim sine gratia Spiritus sancti est mediator Dei et hominum homo Christus iehsu : nam et ipse dicit de se fuisse propheticum illud impletum, Spiritus Domini super me; propter quod unxit me, euangelizare pauperibus misit me . Quod enim est Unigenitus equalis Patri, non est gratie, sed nature: quod autem in unitatem persone Unigeniti assumptus est homo, gratie est, non nature, confitente Euangelio atque dicente, Puer autem crescebat et confortabatur plenus sapientia, et gratia Dei erat in illo . Ceteris autem ad mensuram datur, et datus additur, donec unicuique pro modo sue perfectionis propria mensura compleatur. Unde et monet Apostolus, Non plus sapere quam oportet sapere, sed sapere ad temperantiam; unicuique sicut Deus partitus est mensuram fidei . Neque enim ipse diuiditur Spiritus, sed dona per Spiritum: nam diuisiones donationum sunt, idem autem Spiritus .

4. Quod uero ait, Rogabo Patrem, et alium Paracletum dabit uobis, ostendit et seipsum esse paracletum. Paracletus enim latine dicitur aduocatus: et dictum est de Christo, Aduocatum habemus ad Patrem, Iesum Christum iustum . Sic autem mundum dixit non posse accipere Spiritum sanctum, sicut etiam dictum est, Prudentia carnis inimica est in Deum: legi enim Dei non est subiecta; nec enim potest ; uelut si dicamus, Iniustitia iusta esse non potest. Mundum quippe ait hoc loco, mundi significans dilectores, que dilectio non est a Patre . Et ideo dilectioni huius mundi, de qua satis agimus [2 1Kb] ut minuatur et consumatur in nobis, contraria est dilectio Dei, que diffunditur in cordibus nostris per Spiritum sanctum qui datus est nobis. Mundus ergo eum accipere non potest, quia non uidet eum, neque scit eum. Non enim habet inuisibiles oculos mundana dilectio, per quos uideri Spiritus sanctus, nisi inuisibiliter non potest.

5. uos autem, inquit, cognoscetis eum, quia apud uos manebit, et in uobis erit. Erit in eis ut maneat, non manebit ut sit: prius est enim esse alicubi, quam manere. Sed ne putarent quod dictum est, apud uos manebit, ita dictum quemadmodum apud hominem  hospes uisibiliter manere consueuit; exposuit quid dixerit, apud uos manebit, cum adiunxit et dixit, in uobis erit. Ergo inuisibiliter uidetur: nec si non sit in nobis, potest esse in nobis eius scientia. Sic enim a nobis uidetur in nobis et nostra conscientia: nam faciem uidemus alterius, nostram uidere non possumus; conscientiam uero nostram uidemus, alterius non uidemus. Sed conscientia nunquam est, nisi in nobis: Spiritus autem sanctus potest esse etiam sine nobis; datur quippe ut sit et in nobis. Sed uideri et sciri quemadmodum uidendus et sciendus est, non potest a nobis, si non sit in nobis.



TRACTATUS LXXu. De eo quod ait iehsu, Non relinquam uos orphanos; usque ad id. Et ego diligam eum, et manifestabo ei meipsum. Cap. XIu, u\ 18-21.

1. Post promissionem Spiritus sancti, ne quisquam putaret quod ita eum Dominus daturus fuerat uelut pro seipso, ut non et ipse cum eis esset futurus, adiecit atque ait: Non relinquam uos orphanos; ueniam ad uos. Orphani, pupilli sunt. Illud enim grecum eiusdem rei nomen est, hoc latinum: nam et in psalmo ubi legimus, Pupillo tu eris adiutor , grecus habet orphano. Quamuis ergo nos Filius Dei suo Patri adoptauerit filios, et eumdem Patrem nos uoluerit habere per gratiam, qui eius Pater est per naturam; tamen etiam ipse circa nos paternum affectum quodammodo demonstrat, cum dicit, Non relinquam uos orphanos; ueniam ad uos. Hinc est quod etiam sponsi filios nos appellat, ubi dicit: ueniet hora ut auferatur ab eis sponsus, et tunc ieiunabunt filii sponsi . Quis autem sponsus, nisi Dominus Christus?

2. Deinde sequitur, et dicit: Adhuc modicum, et mundus me iam non uidet. Quid enim? tunc eum uidebat mundus; quandoquidem mundi nomine uult intelligi eos de quibus superius est locutus, dicens de Spiritu sancto, Quem mundus accipere non potest, quia non uidet eum, neque cognoscit eum? uidebat eum plane mundus carneis oculis in carne conspicuum, non autem uidebat quod in carne uerbum latebat: uidebat hominem, non uidebat Deum; uidebat indumentum, non uidebat indutum. Sed quoniam post resurrectionem etiam ipsam carnem suam, quam non solum uidendam, uerum etiam contrectandam demonstrauit suis, noluit demonstrare non suis; hinc fortasse intelligendum est esse dictum, Adhuc modicum, et mundus me iam non uidet: uos autem uidebitis me; quia ego uiuo, et uos uiuetis.

3. Quid est, quia ego uiuo, et uos uiuetis? Cur de presenti se dixit uiuere, illos autem de futuro esse uicturos, nisi quia uitam etiam carnis utique resurgentis. qualis in ipso precedebat, et illis est pollicitus secuturam? Et quia ipsius mox futura erat resurrectio, presentis posuit temporis uerbum propter significandam celeritatem: illorum autem quoniam seculi differtur in finem, non ait, uiuitis; sed, uiuetis. Duas ergo resurrectiones, suam scilicet mox futuram, et  nostram in seculi fine uenturam, duobus uerbis presentis temporis et futuri, eleganter breuiterque promisit. Quia ego, inquit, uiuo, et uos uiuetis: quia ille uiuit, ideo et nos uiuemus. Per hominem quippe mors, et per hominem resurrectio mortuorum. Sicut enim in Adam omnes moriuntur, sic in Christo omnes uiuificabuntur . Quoniam nemo ad mortem nisi per illum, nemo ad uitam nisi per Christum. Quia non [1 1Kb] uiximus, mortui sumus: quia uiuit ipse, uiuemus nos. Mortui sumus illi, quando uiximus nobis: quia uero mortuus ille pro nobis, et sibi uiuit et nobis. Quia enim uiuit ille, et nos uiuemus. Nam sicut per nos mortem habere potuimus, non sic et uitam per nos habere possumus.

4. In illo die, inquit, uos cognoscetis quia ego sum in Patre meo, et uos in me, et ego in uobis. In quo die, nisi de quo ait, et uos uiuetis? Tunc enim erit ut possimus uidere quod credimus. Nam et nunc est in nobis, et nos in illo: sed hoc nunc credimus, tunc etiam cognoscemus; quamuis et nunc credendo nouerimus, sed tunc contemplando noscemus. Quamdiu enim sumus in corpore quale nunc est, id est corruptibile quod aggrauat animam, peregrinamur a Domino: per fidem enim ambulamus, non per speciem . Tunc ergo per speciem, quoniam uidebimus cum sicuti est . Nam si etiam nunc Christus in nobis non esset, non diceret Apostolus: Si autem Christus in uobis, corpus quidem mortuum est propter peccatum, spiritus autem uita est propter iustitiam . Quia uero et nos etiam nunc in illo sumus, satis ostendit, ubi dicit: Ego sum uitis, uos palmites . In illo ergo die, quando uiuemus ea uita qua mors absorbebitur, cognoscemus quia ipse in Patre, et nos in ipso, et ipse in nobis; quia tunc perficietur hoc ipsum quod et nunc inchoatum est iam per ipsum, ut sit in nobis et nos in ipso.

5. Qui habet, inquit, mandata mea et seruat ea ille est qui diligit me. Qui habet in memoria, et seruat in uita; qui habet in sermonibus, et seruat in moribus; qui habet audiendo, et seruat faciendo; aut qui habet faciendo, et seruat perseuerando; ipse est, inquit, qui diligit me. Opere est demonstranda dilectio, ne sit infructuosa nominis appellatio. Et qui diligit me, inquit, diligetur a Patre meo; et ego diligam eum, et manifestabo ei meipsum. Quid est, diligam? tanquam tunc dilecturus sit, et nunc non diligat? Absit. Quomodo enim nos Pater sine Filio, aut Filius sine Patre diligeret? Quomodo cum inseparabiliter operentur, separabiliter diligunt? Sed ad hoc dixit, diligam eum, ad quod sequitur, et manifestabo ei meipsum. Diligam, et manifestabo; id est, ad hoc diligam, ut manifestem. Nunc enim ad hoc dilexit, ut credamus, et mandatum fidei teneamus; tunc ad hoc diliget, ut uideamus, et ipsam uisionem [2 1Kb] mercedem fidei capiamus: quia et nos nunc diligimus, credendo quod uidebimus; tunc autem diligemus, uidendo quod credimus.



TRACTATUS LXXuI. De eo quod sequitur, Dicit ei Iudas, non ille Iscariotes, etc., usque ad id, Sermo quem audistis non est meus, sed eius qui misit me, Patris. Cap. XIu, u\. 22-24.


1. Interrogantibus discipulis et eis magistro respondente Iesu, etiam nos tanquam cum illis discimus, quando sanctum Euangelium uel legimus uel audimus. Quia ergo dixerat Dominus, Adhuc modicum, et mundus me iam non uidet, uos autem uidebitis me; interrogauit eum de hoc ipso Iudas, non ille traditor eius qui Iscariotes cognominatus est, sed cuius Epistola inter Scripturas canonicas legitur: Domine, quid factum est, quia nobis manifestaturus es teipsum, et non mundo? Simus cum ipsis tanquam interrogantes discipuli, communemque magistrum audiamus et nos. Iudas enim sanctus, non immundus, nec insectator Domini, sed sectator, causam quesiuit quare se non mundo, sed suis manifestaturus esset iehsu; quare adhuc modicum et mundus non uideret eum, ipsi autem uiderent eum.

2. Respondit iehsu, et dixit ei: Si quis diligit me, sermonem meum seruabit: et Pater meus diliget eum, et ad eum ueniemus, et mansionem apud eum faciemus. Qui non diligit me, sermones meos non seruat. Ecce exposita est causa quare se suis manifestaturus est, non alienis, quos mundi nomine appellat; et ipsa est causa quod hi diligant, illi non diligant. Ipsa causa est de qua sacer insonat Psalmus, Iudica me, Deus, et discerne causam meam de gente non sancta . Qui enim diligunt [1 1Kb] , quia diligunt, eliguntur: qui uero non diligunt, si linguis hominum loquantur et Angelorum, fiunt eramentum sonans et cymbalum tinniens; et si habuerint prophetiam, et scierint omnia sacramenta, et omnem scientiam, et habuerint omnem fidem ut montes transferant, nichil sunt; et si distribuerint omnem substantiam suam, et tradiderint corpus suum ut ardeant, nichil eis prodest . Dilectio sanctos discernit a mundo, que facit unanimes habitare in domo . In qua domo facit Pater et Filius mansionem; qui donant et ipsam dilectionem, quibus donent in fine etiam ipsam suam manifestationem: de qua discipulus magistrum interrogauit, ut non solum illi qui tunc audiebant per os eius, sed etiam nos per Euangelium eius hoc nosse possemus. Quesierat enim de Christi manifestatione, et audiuit de dilectione atque mansione. Est ergo quedam Dei manifestatio interior, quam prorsus impii non nouerunt, quibus Dei Patris et Spiritus sancti manifestatio nulla est: Filii uero potuit esse, sed in carne; que nec talis est qualis illa, nec semper illis adesse potest qualiscumque sit, sed ad modicum tempus; et hoc ad iudicium, non ad gaudium; ad supplicium, non ad premium.

3. Nunc est ergo ut intelligamus, quantum aperire ipse dignatur, quomodo dictum sit, Adhuc modicum, et mundus me iam non uidet, uos autem uidebitis me. uerum est quidem quod post paululum etiam corpus  suum in quo poterant eum et impii uidere, oculis eorum fuerat subtracturus; quandoquidem post resurrectionem nemo illorum uidit eum. Sed quoniam dictum est testantibus Angelis, Sic ueniet quemadmodum uidistis eum euntem in celum ; nec aliud credimus quam eum in eodem corpore ad iudicium uiuorum et mortuorum esse uenturum: procul dubio tunc eum uidebit mundus, quo nomine significati sunt a regno eius alieni. Ac per hoc longe melius intelligitur iam illud tempus significare uoluisse, in eo quod ait, Adhuc modicum, et mundus me iam non uidet, quando in fine seculi auferetur ab oculis damnatorum, ut illi eum de cetero uideant, apud quos diligentes eum facit Pater atque ipse mansionem. Modicum autem dixit, quia et id quod prolixum uidetur hominibus, breuissimum est ante oculos Dei: de hoc quippe modico iste ipse Ioannes euangelista, Filioli, inquit, nouissima hora est .

4. Ne quis porro existimet Patrem tantummodo et Filium sine Spiritu sancto apud dilectores suos facere mansionem, recolat quod superius de Spiritu sancto dictum est, Quem mundus non potest accipere, quia non uidet eum, nec scit eum: uos autem cognoscetis eum, quia apud uos manebit, et in uobis erit . Ecce facit in sanctis cum Patre et Filio sanctus etiam Spiritus mansionem; intus utique, tanquam Deus in templo suo. Deus Trinitas, Pater et Filius et Spiritus sanctus, ueniunt ad nos, dum uenimus ad eos: ueniunt subueniendo, uenimus obediendo; ueniunt illuminando, uenimus intuendo; ueniunt implendo, uenimus capiendo: ut sit nobis eorum non extraria uisio, sed interna; et in nobis eorum non transitoria mansio, sed eterna. Sic mundo non se Filius manifestat: mundus enim dictus est hoc loco, de quibus continuo subiunxit, Qui non diligit me, sermones meos non seruat. Hi sunt qui Patrem et Spiritum sanctum nunquam uident: Filium autem non ut beatificentur, sed ut iudicentur, ad modicum uident; nec ipsum in forma Dei, ubi est cum Patre et Spiritu sancto pariter inuisibilis; sed in forma hominis, ubi esse uoluit mundo patiendo contemptibilis, iudicando terribilis.

5. Quod uero adiunxit, Et sermo quem audistis non est meus, sed eius qui misit me, Patris; non miremur, non paueamus: non est minor Patre, sed non est nisi a Patre; non est impar ipso, sed non est a seipso. Neque enim mentitus est dicendo, Qui non diligit me, sermones meos non seruat. Ecce suos dixit esse sermones; numquid sibi ipse est contrarius, ubi rursus dixit, Et sermo quem audistis non est meus? Et fortasse propter aliquam distinctionem, ubi suos dixit, dixit pluraliter, hoc est sermones; ubi autem sermonem, hoc est uerbum, non suum dixit esse, sed Patris, seipsum intelligi uoluit. In principio enim erat uerbum, et uerbum erat apud Deum, et Deus erat uerbum . Non utique suum, sed Patris est uerbum: quomodo nec sua imago, sed Patris; nec suus Filius idem ipse, sed Patris. Recte igitur tribuit auctori quidquid facit equalis, a quo habet hoc ipsum quod illi est indifferenter equalis.



TRACTATUS LXXuII. De eo quod sequitur, Hec locutus sum uobis apud uos manens; usque ad id, Pacem meam do uobis; non quomodo mundus dat, ego do uobis. Cap. XIu, u\. 25-27.


1. In precedenti lectione sancti Euangelii, quam sequitur ista que modo recitata est, Dominus iehsu dixerat se et Patrem ad dilectores suos esse uenturos, et apud eos mansionem esse facturos. Iamuero et superius dixerat de Spiritu sancto, uos autem cognoscetis eum, quia apud uos manebit, et in uobis erit : unde intelleximus in sanctis tanquam in templo suo simul manere Trinitatem Deum. Nunc autem dicit: Hec locutus sum uobis apud uos manens. Illa itaque mansio alia est, quam promisit futuram; hec uero alia, quam presentem esse testatur. Illa spiritualis est, atque intrinsecus mentibus redditur: hec corporalis forinsecus oculis atque auribus exhibetur. Illa in eternum beatificat liberatos; hec in tempore uisitat liberandos. Secundum illam Dominus a suis dilectoribus non recedit; secundum hanc it et recedit [1 1Kb] . Hec, inquit, locutus sum uobis, apud uos manens: utique presentia corporali, qua cum illis uisibilis loquebatur.

2. Paracletus autem, inquit, Spiritus sanctus, quem mittet Pater in nomine meo, ille uos docebit omnia, et commemorabit uos omnia quecumque dixero uobis. Numquidnam dicit Filius, et docet Spiritus sanctus, ut dicente Filio uerba capiamus, docente autem Spiritu sancto eadem uerba intelligamus? Quasi dicat Filius sine Spiritu sancto, aut Spiritus sanctus doceat sine Filio: aut uero non et Filius doceat et Spiritus sanctus dicat, et cum Deus aliquid dicit et docet, Trinitas ipsa dicat et doceat? Sed quoniam Trinitas est, oportebat eius singulas insinuare personas, eamque nos distincte audire, inseparabiliter intelligere. Audi Patrem dicentem ubi legis, Dominus dixit ad me, Filius meus es tu : audi et docentem ubi legis, Omnis qui audiuit a Patre et didicit, uenit ad me . Filium uero dicentem modo audisti; de se quippe ait, Quecumque dixero uobis: quem si et docentem uis nosse, magistrum recole, Unus est, inquit, Magister uester Christus . Spiritum porro sanctum, quem modo audisti docentem ubi dictum est, Ipse uos docebit omnia, audi etiam dicentem, ubi legis in Actibus Apostolorum, beato Petro dixisse Spiritum sanctum, uade cum illis, quia ego misi eos . Omnis igitur et dicit et docet Trinitas: sed nisi etiam singillatim commendaretur, eam nullo modo humana capere utique posset infirmitas. Cum ergo omnino sit inseparabilis, nunquam Trinitas esse sciretur, si semper inseparabiliter diceretur: nam et cum dicimus Patrem et Filium et Spiritum sanctum, non eos utique dicimus simul, cum ipsi non possint esse non simul. Quod uero addidit, commemorabit uos, intelligere debemus etiam, quod iubemur non obliuisci saluberrimos monitus ad gratiam pertinere, quam nos commemorat Spiritus.

 3. Pacem, inquit, relinquo uobis, pacem meam do uobis. Hoc est quod legimus apud prophetam, Pacem super pacem: pacem nobis relinquit iturus, pacem suam nobis dabit in fine uenturus. Pacem nobis relinquit in hoc seculo, pacem suam nobis dabit in futuro seculo. Pacem suam nobis relinquit, in qua manentes hostem uincimus: pacem suam nobis dabit, quando sine hoste regnabimus. Pacem relinquit nobis, ut etiam hic inuicem diligamus: pacem suam nobis dabit, ubi nunquam dissentire possimus. Pacem relinquit nobis, ne de occultis nostris inuicem iudicemus, cum in hoc sumus mundo: pacem suam dabit nobis, cum manifestabit cogitationes cordis, et tunc laus erit unicuique a Deo . In illo tamen atque ab illo nobis est pax, siue quam nobis relinquit iturus ad Patrem, siue quam nobis dabit nos perducturus ad Patrem. Quid autem nobis relinquit ascendens a nobis, nisi seipsum, dum non recedit a nobis? Ipse est enim pax nostra; qui fecit utraque unum . Pax ergo ipse nobis est, et cum credimus quia est, et cum uidemus eum sicuti est . Si enim quamdiu sumus in corpore corruptibili quod aggrauat animam, cum per fidem ambulamus, non per speciem, non deserit peregrinantes a se ; quanto magis cum ad ipsam speciem uenerimus, nos implebit ex se?

4. Sed quid est quod ubi ait, Pacem relinquo uobis, non addidit meam; ubi uero ait, do uobis, ibi dixit meam? Utrum subaudiendum est meam, et ubi dictum non est, quia potest referri ad utrumque etiam quod semel dictum est? An forte et hic aliquid latet quod petendum est et querendum, et ad quod pulsantibus aperiendum? Quid si enim pacem suam eam uoluit intelligi qualem habet ipse? Pax uero ista quam nobis relinquit in hoc seculo, nostra est potius dicenda quam ipsius. Illi quippe nichil repugnat in seipso, qui nullum habet omnino peccatum: nos autem talem pacem nunc habemus, in qua adhuc dicamus, Dimitte nobis debita nostra . Est ergo nobis pax aliqua, quoniam condelectamur legi Dei secundum interiorem hominem: sed non est plena, quia uidemus aliam legem in membris nostris, repugnantem legi mentis nostre . Itemque inter nos ipsos est nobis pax, quia inuicem nobis credimus quod inuicem diligamus: sed nec ipsa plena est, quia cogitationes cordis nostri inuicem non uidemus; et quedam de nobis que non sunt in nobis, uel in melius inuicem uel in deterius opinamur. Itaque ista etiamsi ab illo nobis relicta est, pax nostra est: nisi enim ab illo, non haberemus et talem; sed ipse non habet talem. Si tenuerimus usque in finem qualem accepimus, qualem habet habebimus, ubi nichil nobis repugnet ex nobis, et nichil nos inuicem lateat in cordibus nostris. Nec ignoro ista Domini uerba etiam sic accipi posse, ut eiusdem sententie repetitio uideatur, Pacem relinquo uobis, pacem meam do uobis: ut quod dixerat, pacem, hoc repetierit dicens, pacem meam; et quod dixerat, relinquo uobis, hoc repetierit dicens, do uobis. Ut uolet  quisque accipiat: me tamen delectat, credo et uos, ratres mei dilecti, sic tenere istam pacem, ubi aduersarium concorditer uincimus, ut desideremus pacem, ubi aduersarium non habebimus.

5. Quod uero Dominus adiunxit, atque ait, Non quomodo mundus dat, ego do uobis; quid est aliud, nisi, non quomodo homines dant qui diligunt mundum, ita do uobis? Qui propterea dant sibi pacem, ut sine molestia litium atque bellorum, non Deo, sed amico suo mundo perfruantur: et quando iustis dant pacem ut non eos persequantur, pax non potest esse uera, ubi non est uera concordia; quia disiuncta sunt corda. Quomodo enim consors dicitur, qui sortem iungit; ita ille concors dicendus est, qui corda iungit. Nos ergo, karissimi, quibus Christus pacem relinquit, et pacem suam nobis dat, non sicut mundus, sed sicut ille per quem factus est mundus, ut concordes simus; iungamus inuicem corda, et cor unum sursum habeamus, ne corrumpatur in terra.



TRACTATUS LXXuIII. In id quod Dominus dicit, Non turbetur cor uestrum, neque formidet, etc. Cap. XIu, u\ u\. 27, 28.

1. Accepimus, fratres, uerba Domini dicentis ad discipulos suos: Non turbetur cor uestrum, neque formidet. Audistis quia ego dixi uobis, uado, et uenio ad uos: si diligeretis me, gauderetis utique, quia ego uado ad Patrem; quia Pater maior me est. Hinc ergo turbari et formidare poterat cor illorum, quod ibat ab eis, quamuis uenturus ad eos: ne forsitan gregem lupus hoc interuallo inuaderet, pastoris absentia. Sed a quibus homo abscedebat, Deus non derelinquebat: et idem ipse Christus homo et Deus. Ergo et ibat per id quod homo erat, et manebat per id quod Deus erat: ibat per id quod uno loco erat, manebat per id quod ubique erat. Cur itaque turbaretur et formidaret cor, quando ita deserebat oculos, ut non desereret cor? Quamuis Deus etiam qui nullo continetur loco, discedat ab eorum cordibus, qui eum relinquunt moribus, non pedibus; et ueniat ad eos qui conuertuntur ad eum non facie, sed fide, et accedunt ad eum mente, non carne. Ut autem intelligerent secundum id quod homo erat eum dixisse, uado et uenio ad uos; adiecit, atque ait, Si diligeretis me, gauderetis utique, quia ego uado ad Patrem; quia Pater maior me est. Per quod ergo Filius non est equalis Patri, per hoc iturus erat ad Patrem, a quo uenturus est uiuos iudicaturus et mortuos: per illud autem in quo equalis est gignenti Unigenitus, nunquam recedit a Patre; sed cum illo est ubique totus pari diuinitate, quam nullus continet locus. Cum enim in forma Dei esset, sicut Apostolus loquitur, non rapinam arbitratus est esse equalis Deo. Quomodo enim rapina posset esse natura que non erat usurpata, sed nata? Semetipsum autem exinaniuit, formam serui accipiens : non ergo amittens illam, sed accipiens istam. Eo modo se exinaniens, quo hic minor apparebat quam apud Patrem manebat. Forma quippe serui accessit, non forma Dei recessit: hec est assumpta, non illa consumpta. Propter hanc dicit, Pater maior me  est: propter illam uero, Ego et Pater unum sumus .

2. Hoc attendat arianus, et attentione sit sanus: ne contentione sit uanus, aut, quod est peius, insanus. Hec est enim forma serui, in qua Dei Filius minor est, non Patre solo, sed etiam Spiritu sancto: neque id tantum, sed etiam seipso; quia idem ipse in forma Dei maior est seipso. Neque enim homo Christus non dicitur Filius Dei, quod etiam sola caro eius in sepulcro meruit appellari. Nam quid aliud confitemur, cum dicimus credere nos in unigenitum Dei Filium, qui sub Pontio Pilato crucifixus est et sepultus? Et quid eius nisi caro sepulta est sine anima? Ac per hoc cum credimus in Dei Filium qui sepultus est, profecto Filium Dei dicimus et carnem que sola sepulta est. Ipse ergo Christus Filius Dei, equalis Patri in forma Dei, quia semetipsum exinaniuit, non formam Dei amittens, sed formam serui accipiens, maior est et seipso; quia maior est forma Dei que amissa non est, quam serui que accepta est. Quid itaque mirum, uel quid indignum, si secundum hanc formam serui loquens, ait Dei Filius, Pater maior me est; et secundum Dei formam loquens, ait idem ipse Dei Filius, Ego et Pater unum sumus? Unum sunt enim, secundum id quod Deus erat uerbum: maior est Pater, secundum id quod uerbum caro fatum est . Dicam etiam quod Ariani et Eunomiani negare non possunt: secundum hanc formam serui puer Christus etiam parentibus suis minor erat, quando paruus maioribus, sicut scriptum est, subditus erat . Quid igitur, heretice, cum Christus Deus sit et homo, loquitur ut homo, et calumniaris Deo? Ille in se naturam commendat humanam; tu in illo audes deformare diuinam? Infidelis, ingrate, ideone tu minuis eum qui fecit te, quia dicit ille quid factus sit propter te? Aequalis enim Patri, Filius per quem factus est homo, ut minor esset Patre, factus est homo: quod nisi fieret, quid esset homo?

3. Dicat plane Dominus et Magister noster, Si diligeretis me, gauderetis utique, quia uado ad Patrem, quia Pater maior me est. Cum discipulis audiamus uerba doctoris, non cum alienis sequamur astutiam deceptoris. Agnoscamus geminam substantiam Christi; diuinam scilicet qua equalis est Patri, humanam qua maior est Pater. Utrumque autem simul non duo, sed unus est Christus; ne sit quaternitas, non Trinitas Deus. Sicut enim unus est homo anima rationalis et caro, sic unus est Christus Deus et homo: ac per hoc Christus, est Deus anima rationalis et caro. Christum in his omnibus, Christum in singulis confitemur. Quis est ergo per quem factus est mundus? Christus iehsu, sed in forma Dei. Quis est sub Pontio Pilato crucifixus? Christus iehsu, sed in forma serui. Item de singulis quibus homo constat. Quis non est derelictus in inferno? Christus iehsu, sed in anima sola. Quis resurrecturus triduo iacuit in sepulcro? Christus iehsu, sed in carne sola. Dicitur ergo et in his singulis Christus. uerum hec omnia non duo, uel tres, sed unus est Christus. Ideo ergo  dixit, Si diligeretis me, gauderetis utique, quia uado ad Patrem; quia nature humane gratulandum est, eo quod sic assumpta est a uerbo unigenito, ut immortalis constitueretur in celo, atque ita fieret terra sublimis, ut incorruptibilis puluis sederet ad dexteram Patris. Hoc enim modo se iturum dixit ad Patrem. Nam profecto ad illum ibat qui cum illo erat. Sed hoc erat ire ad eum et recedere a nobis, mutare atque immortale facere quod mortale suscepit ex nobis, et leuare in celum per quod fuit in terra pro nobis. Quis non hinc gaudeat, qui sic diligit Christum, ut et suam naturam iam immortalem gratuletur in Christo, atque id se speret futurum esse per Christum?



TRACTATUS LXXIX. De eo quod ait, Et nunc dixi uobis priusquam fiat, etc., usque ad id, Surgite, eamus hinc. Cap. XIu, u\ u\. 29-31.

1. Dominus et saluator noster iehsu Christus dixerat discipulis suis: Si diligeretis me, gauderetis utique, quia uado ad Patrem; quia Pater maior me est. Quod ex forma serui eum dixisse, non ex forma Dei in qua equalis est Patri, nouit fides que religiosis est mentibus fixa, non calumniosis et dementibus ficta. Deinde subiunxit: Et nunc dixi uobis priusquam fiat, ut cum factum fuerit, credatis. Quid est hoc, cum magis homo credere debeat antequam fiat id quod credendum est? Hec est enim laus fidei, si quod creditur non uidetur. Nam quid magnum est si creditur quod uidetur, secundum illam eiusdem Domini sententiam, quando discipulum arguit dicens: Quia uidisti, credidisti, beati qui non uident et credunt ? Et nescio utrum credere dicendus est quisque quod uidet; nam ipsa fides in Epistola que scribitur ad Hebreos, ita est definita: Est autem fides sperantium [1 1Kb] substantia, conuictio rerum que non uidentur . Quapropter si fides est rerum que creduntur, eademque fides earum est que non uidentur; quid sibi uult quod Dominus ait, Et nunc dixi uobis priusquam fiat, ut cum factum fuerit, credatis? Nonne potius dicendum fuit, Et nunc dixi uobis priusquam fiat, ut credatis, quod cum factum fuerit, uideatis? Nam et ille cui dictum est, Quia uidisti, credidisti, non hoc credidit quod uidit; sed aliud uidit, aliud credidit: uidit enim hominem, credidit Deum. Cernebat quippe atque tangebat carnem uiuentem, quam uiderat morientem; et credebat Deum in carne ipsa latentem. Credebat ergo mente quod non uidebat, per hoc quod sensibus corporis apparebat. Sed etsi dicuntur credi que uidentur, sicut dicit unusquisque oculis suis se credidisse: non tamen ipsa est que in nobis edificatur fides; sed ex rebus que uidentur, agitur in nobis ut ea credantur que non uidentur. Quocirca, dilectissimi, unde nunc mihi sermo est, quod Dominus ait, Et nunc dixi uobis priusquam fiat, ut cum factum fuerit, credatis; illud utique dicit, cum factum fuerit, quod eum uisuri erant post mortem uiuentem, et ad Patrem ascendentem:  quo uiso illud fuerant credituri, quod ipse esset Christus Filius Dei uiui, qui potuit hoc facere cum predixisset, et predicere ante quam faceret: credituri autem hoc non fide noua, sed aucta; aut certe cum mortuus esset defecta, cum resurrexisset refecta Neque enim eum Dei Filium non et ante credebant; sed cum in illo factum esset quod ante predixit, fides illa que tunc quando illis loquebatur fuit parua, et cum moreretur pene iam nulla, et reuixit et creuit.

2. Deinde quid dicit? Iam non multa loquar uobiscum: uenit enim princeps mundi huius: quis, nisi diabolus? Et in me non habet quidquam: nullum scilicet omnino peccatum. Sic enim ostendit non creaturarum, sed peccatorum, principem diabolum, quos nunc nomine mundi huius appellat. Et quotiescumque mundi nomen in mali significatione ponitur, non ostendit nisi mundi istius amatores; de quibus alibi scriptum est, Quicumque uoluerit amicus esse seculi huius, inimicus Dei constituetur . Absit ergo ut sic intelligatur diabolus princeps mundi, tanquam gerat uniuersi mundi, id est, celi et terre, atque omnium que in eis sunt principatum: de quali mundo dictum est, cum de Christo uerbo sermo esset, Et mundus per eum factus est . Uniuersus itaque mundus a summis celis usque ad infimam terram creatori est subditus, non desertori; redemptori, non interemptori; liberatori, non captiuatori; doctori, non deceptori. Quem admodum autem sit intelligendus princeps mundi diabolus, euidentius aperuit Paulus apostolus, qui cum dixisset, Non est nobis colluctatio aduersus carnem et sanguinem, id est, aduersus homines; subiecit, atque ait, sed aduersus principes et potestates et rectores mundi tenebrarum harum . Sequenti enim uerbo exposuit quid dixisset, mundi, cum subiecit, tenebrarum harum: ne quisquam mundi nomine intelligeret uniuersam creaturam, cuius nullo modo sunt rectores angeli desertores. Tenebrarum, inquit, harum, id est, mundi istius amatorum: ex quibus tamen electi sunt, non per suum meritum, sed per Dei gratiam, quibus dicit, Fuistis enim aliquando tenebre; nunc autem lux in Domino . Omnes enim fuerunt sub rectoribus tenebrarum harum, id est, hominum impiorum, tanquam tenebre sub tenebris: sed gratias Deo, qui eruit nos, sicut dicit idem apostolus, de potestate tenebrarum, et transtulit in regnum Filii caritatis sue . In quo princeps huius mundi, hoc est tenebrarum harum, non habebat quidquam; quia neque cum peccato Deus uenerat, nec eius carnem de peccati propagine uirgo pepererat. Et tanquam ei diceretur, Cur ergo moreris, si non habes peccatum cui debeatur mortis supplicium? continuo subiecit, Sed ut cognoscat mundus quia diligo Patrem, et sicut mandatum dedit mihi Pater, sic facio; surgite, eamus hinc. Discumbens enim discumbentibus loquebatur. Eamus autem dixit, quo, nisi ad illum locum unde fuerat tradendus ad mortem, qui nullum habebat meritum mortis? Sed habebat ut moreretur mandatum Patris, tanquam ille de quo predictum erat, Que non rapui, tunc exsoluebam :  mortem sine debito soluturus, et nos a morte debita redempturus. Rapuerat autem Adam peccatum, quando manum in arborem presumptione deceptus extendit, ut incommunicabile nomen inconcesse diuinitatis inuaderet, quam Filio Dei natura contulerat, non rapina.



TRACTATUS LXXX. De eo quod dicit, Ego sum uitis uera, et Pater meus agricola est; usque ad id, Iam uos mundi estis propter sermonem quem locutus sum uobis. Cap. Xu, u\. 1-3.

1. Iste locus euangelicus, fratres, ubi se dicit Dominus uitem, et discipulos suos palmites, secundum hoc dicit quod est caput Ecclesie, nosque membra eius, mediator Dei et hominum homo Christus iehsu . Unius quippe nature sunt uitis et palmites: propter quod cum esset Deus, cuius nature non sumus, factus est homo, ut in illo esset uitis humana natura, cuius et nos homines palmites esse possemus. Quid ergo est, Ego sum uitis uera? Numquid ut adderet uera, hoc ad eam uitem retulit, unde ista similitudo translata est? Sic enim dicitur uitis, per similitudinem, non per proprietatem; quemadmodum dicitur ouis, agnus, leo, petra, lapis angularis, et cetera huiusmodi, que magis ipsa sunt uera, ex quibus ducuntur iste similitudines, non proprietates. Sed cum dicit, Ego sum uitis uera, ab illa se utique discernit cui dicitur, Quomodo conuersa es in amaritudinem, uitis aliena ? Nam quo pacto est uitis uera, que exspectata est ut faceret uuam, fecit autem spinas ?

2. Ego sum, inquit, uitis uera, et Pater meus agricola est. Omnem palmitem in me non ferentem fructum, tollet eum: et omnem qui fert fructum, purgabit eum, ut fructum plus afferat. Numquid unum sunt agricola et uitis? Secundum hoc ergo uitis Christus, secundum quod ait, Pater maior me est : secundum autem id quod ait, Ego et Pater unum sumus , et ipse agricola est. Nec talis quales sunt, qui extrinsecus operando exhibent ministerium; sed talis ut det etiam intrinsecus incrementum. Nam neque qui plantat est aliquid, neque qui rigat; sed qui incrementum dat Deus. Sed utique Deus est Christus, quia Deus erat uerbum; unde ipse et Pater unum sunt: et si uerbum caro factum est  quod non erat, manet quod erat. Denique cum de Patre tanquam de agricola dixisset quod infructuosos palmites tollat, fructuosos autem purget ut plus afferant fructum; continuo etiam seipsum mundatorem palmitum ostendens, Iam tos, inquit, mundi estis propter sermonem quem locutus sum uobis. Ecce et ipse mundator est palmitum, quod est agricole, non uitis officium: qui etiam palmites operarios suos fecit. Nam etsi non dant incrementum, impendunt tamen aliquod adiumentum; sed non de suo: Quia sine me, inquit, nichil potestis facere. Audi etiam ipsos confitentes: Quid autem est Apollo? quid autem Paulus? Ministri per quos  credidistis, et unicuique sicut Dominus dedit. Ego plantaui, Apollo rigauit.  Et hoc ergo sicut unicuique Dominus dedit: non itaque de suo. Iam uero quod sequitur, sed Deus incrementum dedit ; non per illos, sed per seipsum facit: excedit hoc humanam humilitatem, excedit angelicam sublimitatem, nec omnino pertinet nisi ad agricolam Trinitatem. Iam uos mundi estis, mundi scilicet atque mundandi. Neque enim nisi mundi essent, fructum ferre potuissent: et tamen omnem qui fert fructum, purgat agricola, ut fructum plus afferat. Fert fructum, quia mundus est; atque ut plus afferat, purgatur adhuc. Quis enim est in hac uita sic mundus, ut non sit magis magisque mundandus? Ubi »si dixerimus quia peccatum non habemus, nos ipsos seducimus, et ueritas in nobis non est: si autem confessi fuerimus peccata nostra, fidelis est et iustus, qui dimittat nobis peccata, et mundet nos ab omni iniquitate« : mundet utique mundos, hoc est fructuosos, ut tanto sint fructuosiores, quanto fuerint mundiores.

3. Iam uos mundi estis propter uerbum quod locutus sum uobis. Quare non ait, mundi estis propter Baptismum quo loti estis, sed ait, propter uerbum quod locutus sum uobis; nisi quia et in aqua uerbum mundat? Detrahe uerbum, et quid est aqua nisi aqua? Accedit uerbum ad elementum, et fit Sacramentum, etiam ipsum tanquam uisibile uerbum. Nam et hoc utique dixerat, quando pedes discipulis lauit: Qui lotus est, non indiget nisi ut pedes lauel, sed est mundus totus . Unde ista tanta uirtus aque, ut corpus tangat et cor abluat, nisi faciente uerbo: non quia dicitur, sed quia creditur? Nam et in ipso uerbo, aliud est sonus transiens, aliud uirtus manens. Hoc est uerbum fidei quod predicamus, ait Apostolus, quia si confessus fueris in ore tuo quia Dominus est iehsu, et credideris in corde tuo quia Deus illum suscitauit a mortuis, saluus eris. Corde enim creditur ad iustitiam, ore autem confessio fit ad salutem . Unde in Actibus Apostolorum legitur, Fide mundans corda eorum : et in Epistola sua beatus Petrus, Sic et uos, inquit, Baptisma saluos facit; non carnis depositio sordium, sed conscientie bone interrogatio . Hoc est uerbum fidei quod predicamus: quo sine dubio ut mundare possit, consecratur et Baptismus. Christus quippe nobiscum uitis, cum Patre agricola, dilexit Ecclesiam, et seipsum tradidit pro ea. Lege Apostolum, et uide quid adiungat: Ut eam sanctificaret, inquit, mundans eam lauacro aque in uerbo . Mundatio igitur nequaquam fluxo et labili tribueretur elemento, nisi adderetur, in uerbo. Hoc uerbum fidei tantum ualet in Ecclesia Dei, ut per ipsum credentem [1 1Kb] , offerentem, bene dicentem, tingentem, etiam tantillum mundet infantem; quamuis nondum ualentem corde credere ad iustitiam, et ore confiteri ad salutem. Totum hoc fit per uerbum, de quo Dominus ait, Iam uos mundi estis propter uerbum quod locutus sum uobis.



TRACTATUS LXXXI. De eo quod ait, Manete in me, et ego in uobis; usque ad id, Quodcumque uolueritis petetis, et fiet uobis. Cap. Xu, u\. 4-7.


1. uitem se dixit esse iehsu, et discipulos suos palmites, et agricolam Patrem: unde iampridem sicut potuimus disputatum est. In hac autem lectione, cum adhuc de seipso qui est uitis, et de suis palmitibus, hoc est discipulis loqueretur: Manete, inquit, in me, et ego in uobis. Non eo modo illi in ipso, sicut ipse in illis. Utrumque autem prodest non ipsi, sed illis. Ita quippe in uite sunt palmites, ut uiti non conferant, sed inde accipiant unde uiuant: ita uero uitis est in palmitibus, ut uitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest utrumque, non Christo. Nam preciso palmite, potest de uiua radice alius pullulare; qui autem precisus est, sine radice non potest uiuere.

2. Denique adiungit et dicit: Sicut palmes non potest ferre fructum a semetipso, nisi manserit in uite; sic nec uos, nisi in me manseritis. Magna gratie commendatio, fratres mei: corda instruit humilium, ora obstruit superborum. Ecce cui, si audent, respondeant, qui ignorantes Dei iustitiam, et suam uolentes constituere, iustitie Dei non sunt subiecti . Ecce cui respondeant sibi placentes, et ad bona opera facienda Deum sibi necessarium non putantes. Nonne huic resistunt ueritati, homines mente corrupti, reprobi circa fidem , qui respondent et loquuntur niquitatem, dicentes: A Deo habemus quod homines sumus, a nobis ipsis autem quod iusti sumus? Quid dicitis, qui uos ipsos decipitis, non assertores, sed precipitatores liberi arbitrii, ex alto elationis per inania presumptionis, in profunda submersionis? Nempe uox uestra est, quod homo ex semetipso facit iustitiam: hoc est altum elationis uestre. Sed ueritas contradicit, et dicit, Palmes non potest ferre fructum a semetipso, nisi manserit in uite. Ite nunc per abrupta, et non habentes ubi figamini, uentosa loquacitate iactamini. Hec sunt inania presumptionis uestre. Sed quid uos sequatur uidete, et si est in uobis ullus sensus, horrete. Qui enim a semetipso se fructum existimat ferre, in uite non est; qui in uite non est, in Christo non est; qui in Christo non est, christianus non est. Hec sunt profunda submersionis uestre.

3. Etiam atque etiam considerate quid adhuc ueritas adiungat et dicat: Ego sum, inquit, uitis, uos palmites. Qui manet in me, et ego in eo, hic fert fructum multum: quia sine me nichil potestis facere. Ne quisquam putaret saltem paruum aliquem fructum posse a semetipso palmitem ferre, cum dixisset, hic fert fructum multum, non ait, quia sine me parum potestis facere; sed, nichil potestis facere. Siue ergo parum, siue multum, sine illo fieri non potest, sine quo nichil fieri potest. Quia etsi parum attulerit palmes, eum purgat agricola ut plus afferat: tamen nisi in uite manserit et uixerit de radice, quantumlibet fructum a semetipso  non potest ferre. Quamuis autem Christus uitis non esset, nisi homo esset; tamen istam gratiam palmitibus non preberet, nisi etiam Deus esset. uerum quia ita sine ista gratia non potest uiui, ut et mors in potestate sit liberi arbitrii: Si quis in me, inquit, non manserit, mittetur foras sicut palmes; et arescet; et colligent eum, et in ignem mittent, et ardet. Ligna itaque uitis tanto sunt contemptibiliora si in uite non manserint, quanto gloriosiora si manserint: denique, sicut de his etiam per Ezechielem prophetam Dominus dicit, precisa nullis agricolarum usibus prosunt, nullis fabrilibus operibus deputantur . Unum de duobus palmiti congruit, aut uitis, aut ignis; si in uite non est, in igne erit: ut ergo in igne non sit, in uite sit.

4. Si manseritis in me, inquit, et uerba mea in uobis manserint, quodcumque uolueritis petetis, et fiet uobis. Manendo quippe in Christo, quid uelle possunt nisi quod conuenit Christo? Quid uelle possunt manendo in Saluatore, nisi quod non est alienum a salute? Aliud quippe uolumus quia sumus in Christo, et aliud uolumus quia sumus adhuc in hoc seculo. De mansione namque huius seculi nobis aliquando subrepit, ut hoc petamus quod nobis non expedire nescimus. Sed absit ut fiat nobis, si manemus in Christo, qui non facit quando petimus, nisi quod expedit nobis. Manentes ergo in eo, cum uerba eius in nobis manent. quodcumque uoluerimus petemus, et fiet nobis. Quia si petimus et non fiet, non hoc petimus quod habet mansio in eo, nec quod habent uerba eius que manent in nobis; sed quod habet cupiditas et infirmitas carnis, que non est in eo, et in qua non manent uerba eius. Nam utique ad uerba eius pertinet oratio illa quam docuit, ubi dicimus, Pater noster, qui es in celis . Ab huius orationis uerbis et sensibus non recedamus petitionibus nostris, et quidquid petierimus, fiet nobis. Tunc enim dicenda sunt uerba eius in nobis manere, quando facimus que precepit, et diligimus que promisit: quando autem uerba eius manent in memoria, nec inueniuntur in uita, non computatur palmes in uite, quia uitam non attrahit ex radice. Ad hanc differentiam ualet quod scriptum est, Et memoria retinentibus mandata eius, ut faciant ea . Multi enim memoria retinent, ut contemnant, uel etiam derideant et oppugnent ea. In his uerba Christi non manent, qui attingunt quodammodo, non coherent: et ideo illis non erunt in beneficium, sed in testimonium. Et quia sic insunt eis ut non maneant in eis, ad hoc tenentur ab eis, ut iudicentur ex eis.



TRACTATUS LXXXII. De eo quod Dominus dicit, In hoc clarificatus est Pater meus, ut fructum plurimum afferatis, usque ad id Et maneo in eius dilectione. Cap. Xu, u\. 8-10.

1. Magis magisque Saluator gratiam qua saluamur discipulis loquendo commendans: In hoc, inquit, clarificatus est Pater meus, ut fructum plurimum afferatis, et efficiamini mei discipuli. Siue glorificatus siue clarificatus  dicatur, ex uno greco uerbo utrumque translatum est, quod est enim que grece dicitur, latine gloria est. Quod ideo commemorandum existimaui, quia dicit Apostolus, Si Abraham ex operibus iustificatus est, habet gloriam, sed non ad Deum . Hec est ad Deum gloria qua glorificatur non homo, sed Deus, si non ex operibus, sed ex fide iustificatur, ut ex Deo illi sit quod etiam bene operatur: quoniam palmes, sicut iam superius dixi, non potest ferre fructum a semetipso . Si enim in hoc clarificatus est Deus Pater ut fructum plurimum afferamus, et efficiamur Christi discipuli; non hoc glorie nostre tribuamus, tanquam hoc ex nobis ipsis habeamus. Eius est enim hec gratia, et ideo in hoc non nostra, sed eius est gloria. Unde et alibi cum dixisset, Sic luceat lumen uestrum coram hominibus, ut uideant opera uestra bona; ne a semetipsis putarent esse bona opera sua, mox addidit, Et glorificent Patrem uestrum qui in celis est . In hoc enim glorificatur Pater ut fructum plurimum afferamus, et efficiamur Christi discipuli. A quo efficimur, nisi ab illo cuius misericordia preuenit nos? Ipsius enim figmentum sumus, creati in Christo Iesu in operibus bonis .

2. Sicut dilexit me Pater, inquit, et ego dilexi uos: manete in dilectione mea. Ecce unde sunt nobis opera bona. Nam unde nobis essent, nisi quia fides per dilectionem operatur ? Unde autem diligeremus, nisi prius diligeremur? Apertissime hoc in Epistola sua idem iste euangelista dixit: Nos diligamus Deum, quoniam ipse prior dilexit nos . Quod autem ait, Sicut dilexit me Pater, et ego dilexi uos; non equalitatem nature ostendit nostre et sue, sicut est Patris et ipsius, sed gratiam qua mediator Dei et hominum est homo Christus iehsu . Mediator quippe monstratur, cum dicit, me Pater, et ego uos [1 1Kb] . Nam Pater utique diligit et nos, sed in ipso; quia in hoc glorificatur Pater, ut fructum afferamus in uite, hoc est in Filio, et efficiamur eius discipuli.

3. Manete, inquit, in dilectione mea. Quomodo manebimus? Audi quid sequitur: Si precepta mea, inquit, seruaueritis, manebitis in dilectione mea. Dilectio facit precepta seruari, an precepta seruata faciunt dilectionem? Sed quis ambigat quod dilectio precedit? Unde enim precepta seruet non habet, qui non diligit. Quod ergo ait, Si precepta mea seruaueritis, manebitis in dilectione mea, ostendit non unde dilectio generetur, sed unde monstretur. Tanquam diceret, Nolite uos putare manere in dilectione mea, si non seruatis precepta mea: si enim seruaueritis, manebitis. Hoc est, hinc apparebit quod in dilectione mea manebitis, si precepta mea seruabitis. Ut nemo se fallat, dicendo quod eum diligat, si eius precepta non seruat. Nam in tantum eum diligimus, in quantum eius precepta seruamus: in quantum autem minus seruamus, minus diligimus. Quamuis quod ait, Manete in dilectione mea, non apparet quam  dixerit dilectionem, utrum qua eum diligimus, an qua ipse diligit nos: sed ex uerbo superiore dignoscitur. Dixerat quippe, Et ego dilexi uos; cui uerbo continuo subiunxit, Manete in dilectione mea: illa ergo qua dilexit nos. Quid est ergo, Manete in dilectione mea, nisi, manete in gratia mea? Et quid est, Si precepta mea seruaueritis, manebitis in dilectione mea, nisi, ex hoc scietis quod in dilectione mea qua uos diligo, manebitis, si precepta mea seruabitis? Non ergo ut nos diligat, prius eius precepta seruamus; sed nisi nos diligat, precepta eius seruare non possumus. Hec est gratia que humilibus patet, superbos latet.

4. Sed quid illud est quod adiungit: Sicut et ego Patris mei precepta seruaui, et maneo in eius dilectione? Utique etiam hic hanc dilectionem Patris intelligi uoluit, qua eum diligit Pater. Ita quippe dixerat, Sicut dilexit me Pater, et ego dilexi uos; atque his uerbis illa subiunxit, Manete in dilectione mea, illa procul dubio qua dilexi uos. Ergo quod ait etiam de Patre, Maneo in eius dilectione, illa scilicet accipienda est qua dilexit eum Pater. Sed numquid et hic gratia intelligenda est, qua Pater diligit Filium, sicut gratia est qua nos diligit Filius: cum simus nos filii gratia, non natura; Unigenitus autem natura, non gratia? An hoc etiam in ipso Filio ad hominem referendum est? Ita sane. Nam dicendo, Sicut dilexit me Pater, et ego dilexi uos, gratiam mediatoris ostendit. Mediator autem Dei et hominum, non in quantum Deus, sed in quantum homo est Christus iehsu. Et profecto secundum id quod homo est, de illo legitur, Et iehsu proficiebat sapientia et etate, et gratia apud Deum et homines . Secundum hoc igitur recte possumus dicere, quod cum ad naturam Dei non pertineat humana natura, ad personam tamen unigeniti Filii Dei per gratiam pertinet humana natura; et tantam gratiam, ut nulla sit maior, nulla prorsus equalis. Neque enim illam susceptionem hominis ulla merita precesserunt, sed ab illa susceptione merita eius cuncta ceperunt. Manet ergo Filius in dilectione qua eum dilexit Pater, et ideo seruauit precepta eius. Quid est enim et ille homo, nisi quod Deus susceptor est eius , Deus enim erat uerbum, Unigenitus gignenti ceternus: sed ut mediator daretur nobis, per ineffabilem gratiam uerbum caro factum est, et habitauit in nobis .



TRACTATUS LXXXIII. In hec uerba, Hec locutus sum uobis, ut gaudium meum in uobis sit, et gaudium uestrum impleatur. Hoc est preceptum meum, ut diligatis inuicem, sicut dilexi uos. Cap. Xu, u\ u\. 11, 12.

1. Audistis, karissimi, Dominum dicentem discipulis suis, Hec locutus sum uobis, ut gaudium meum in uobis sit, et gaudium uestrum impleatur. Quid est gaudium Christi in nobis, nisi quod dignatur gaudere de nobis? Et quid est gaudium nostrum quod dicit implendum, nisi eius habere consortium? Propter quod beato Petro dixerat, Si non lauero te, non habebis partem mecum . Gaudium ergo eius in  nobis, gratia est quam prestitit nobis: ipsa est [1 1Kb] et gaudium nostrum. Sed de hac ille etiam ex eternitate gaudebat, quando nos elegit ante constitutionem mundi . Nec recte possumus dicere quod gaudium eius plenum non erat: non enim Deus imperfecte aliquando gaudebat. Sed illud eius gaudium in nobis non erat: quia nec nos in quibus esse posset iam eramus; nec quando esse cepimus, cum illo esse cepimus. In ipso autem semper erat, qui nos suos futuros certissima sue prescientie ueritate gaudebat. Poinde gaudium iam ipse perfectum de nobis habebat, quando nos presciendo et predestinando gaudebat: neque enim ullus in illo eius gaudio metus esse poterat, ne forte non fieret quod se facturum esse presciebat. Sed neque cum id facere cepit, quod se facturum esse presciuit, gaudium eius, quo beatus est, creuit; alioqui beatior factus est, quia nos fecit. Absit hoc, fratres: Dei beatitudo quia nec minor fuerat sine nobis, non fit maior ex nobis. Gaudium igitur eius de salute nostra, quod in illo semper fuit cum presciuit et predestinauit nos, cepit esse in nobis quando uocauit nos; et hoc gaudium merito nostrum dicimus, quo et nos beati futuri sumus: sed hoc gaudium nostrum crescit et proficit, et ad suam perfectionem perseuerando pertendit. Ergo inchoatur in fide renascentium, implebitur in premio resurgentium. Ecce unde dictum existimo, Hec locutus sum uobis, ut gaudium meum in uobis sit, et gaudium uestrum impleatur: in uobis sit meum; impleatur uestrum. Semper enim erat meum plenum, et antequam uocaremini, cum uocandi a me presciremini; sed fit et in uobis, cum hoc efficimini quod presciui de uobis. Impleatur autem uestrum: quia beati eritis, quod nondum estis; sicut creati estis qui non fuistis.

2. Hoc est, inquit, preceptum meum, ut diligatis inuicem, sicut dilexi uos. Siue dicatur preceptum, siue mandatum, ex uno uerbo greco utrumque interpretatur, quod est . Iamuero istam sententiam et antea dixerat, de qua me uobis, ut potui, disputasse meminisse debetis . Ibi enim sic ait, Mandatum nouum do uobis, ut diligatis inuicem, sicut dilexi uos, ut et uos diligatis inuicem . Huius itaque mandati repetitio, commendatio est: nisi quod ibi, Mandatum, inquit, nouum do uobis; hic autem, Hoc est, inquit, mandatum meum: ibi, tanquam non fuerit ante tale mandatum; hic, tanquam non sit aliud eius mandatum. Sed ibi dictum est nouum, ne in uetustate nostra perseueremus: hic dictum est meum, ne contemnendum putemus.

3. Quod autem hic ita dixit, Hoc est mandatum meum, uelut non sit aliud, quid putamus, fratres mei? Numquidnam solum eius de ista dilectione mandatum est, qua diligimus inuicem? Nonne est et aliud maius, ut diligamus Deum? Aut uero de sola Deus nobis dilectione mandauit, ut alia non requiramus? Tria certe commendat Apostolus dicens: Manent autem fides, spes, caritas, tria hec: maior autem horum caritas . Et si in caritate, hoc est in dilectione concluduntur duo illa precepta; maior tamen dicta  est esse, non sola. De fide igitur nobis quam multa mandata sunt, quam multa de spe, quis potest cuncta colligere, quis enumerando sufficere? Sed intueamur quod ait idem apostolus, Plenitudo Legis caritas . Ubi ergo caritas est, quid est quod possit deesse? ubi autem non est, quid est quod possit prodesse? Demon credit , nec diligit: nemo diligit, qui non credit. Frustra quidem, sed tamen potest sperare ueniam qui non diligit: nemo autem potest desperare qui diligit. Itaque ubi dilectio est, ibi necessario fides et spes: et ubi dilectio proximi, ibi necessario etiam dilectio Dei. Qui enim non diligit Deum, quomodo diligit proximum tanquam seipsum; quandoquidem non diligit et seipsum? Est quippe impius et iniquus; qui autem diligit iniquitatem, non plane diligit, sed odit animam suam . Hoc ergo preceptum Domini teneamus, ut nos inuicem diligamus; et quidquid aliud precepit, faciemus [1 1Kb] : quoniam quidquid est aliud hic habemus. Discernitur quippe ista dilectio ab illa dilectione qua se inuicem diligunt homines sicut homines: nam ut discerneretur, adiunctum est, sicut dilexi uos. Utquid enim diligit nos Christus, nisi ut regnare possimus cum Christo? Ad hoc ergo et nos inuicem diligamus, ut dilectionem nostram discernamus a ceteris, qui non ad hoc se inuicem diligunt, quia nec diligunt. Qui autem se propter habendum Deum diligunt, ipsi se diligunt: ergo ut se diligant, Deum diligunt. Non est hec dilectio in omnibus hominibus: pauci se propterea diligunt, ut sit Deus omnia in omnibus .



TRACTATUS LXXXIu. In illud, Maiorem hac dilectionem nemo habet, ut animam suam ponat quis pro amicis suis. Cap. Xu, u\. 13.

1. Plenitudinem dilectionis qua nos inuicem diligere debemus, fratres karissimi, definiuit Dominus dicens: Maiorem hac dilectionem nemo habet, ut animam suam ponat quis pro amicis suis. Quia ergo superius dixerat, Hoc est mandatum meum, ut diligatis inuicem, sicut dilexi uos; quibus uerbis addidit quod nunc audistis, Maiorem hac dilectionem nemo habet, ut animam suam ponat quis pro amicis suis: fit ex hoc consequens, quod idem iste euangelista Ioannes in Epistola sua dicit, Ut quemadmodum Christus pro nobis animam suam posuit, sic et nos debeamus pro fratribus animas ponere ; diligentes utique inuicem sicut ipse dilexit nos, qui pro nobis animam suam posuit. Nimirum hoc est quod legitur in Prouerbiis Salomonis: Si sederis cenare ad mensam potentis, considerans intellige que apponuntur tibi; et sic mitte manum tuam, sciens quia talia te oportet preparare . Nam que mensa est potentis, nisi unde sumitur corpus et sanguis eius qui animam suam posuit pro nobis? Et quid est ad eam sedere, nisi humiliter accedere? Et quid est considerare et intelligere que apponuntur tibi, nisi digne tantam gratiam cogitare? Et quid est sic mittere manum,  ut scias quia talia te oportet preparare, nisi quod iam dixi, quia sicut pro nobis Christus animam suam posuit, sic et nos debemus animas pro fratribus ponere? Sicut enim ait etiam apostolus Petrus, Christus pro nobis passus est, relinquens nobis exemplum, ut sequamur uestigia eius . Hoc est talia preparare. Hoc beati martyres ardenti dilectione fecerunt: quorum si non inaniter memorias celebramus, atque in conuiuio quo et ipsi saturati sunt, ad mensam Domini accedimus, oportet, ut quemadmodum ipsi, et nos talia preparemus. Ideo quippe ad ipsam mensam non sic eos commemoramus, quemadmodum alios qui in pace requiescunt, ut etiam pro eis oremus, sed magis ut ipsi pro nobis, ut eorum uestigiis adhereamus; quia impleuerunt ipsi caritatem qua Dominus dixit non posse esse maiorem. Talia enim suis fratribus exhibuerunt, qualia de Domini mensa pariter acceperunt.

2. Neque hoc ita dictum sit, quasi propterea Domino Christo pares esse possimus, si pro illo usque ad sanguinem martyrium duxerimus. Ille potestatem habuit ponendi animam suam, et iterum sumendi eam ; nos autem nec quantum uolumus uiuimus, et morimur etiamsi nolumus: ille moriens mox in se occidit mortem; nos in eius morte liberamur a morte: illius caro non uidit corruptionem ; nostra post corruptionem, in fine seculi per illum induetur incorruptionem [1 1Kb] : ille nobis non indiguit ut nos saluos faceret; nos sine illo nichil possumus facere: ille se nobis palmitibus prebuet uitem; nos habere preter illum non possumus uitam. Postremo etsi fratres pro fratribus moriantur, tamen in fraternorum peccatorum remissionem nullius sanguis martyris funditur, quod fecit ille pro nobis: neque in hoc quid imitaremur, sed quid gratularemur contulit nobis. Quatenus ergo martyres pro fratribus sanguinem suum fuderunt, hactenus talia exhibuerunt, qualia de mensa dominica perceperunt [2 1Kb] . In ceteris enim que dixi, quamuis nec omnia dicere potui, martyr Christi longe impar est Christo Quod si quisquam se, non dico potentie Christi, sed innocentie comparabit; non dicam et alienum se putando sanare, sed suum saltem nullum habere peccatum: etiam sic auidior est quam ratio salutis exposcit, multum est ad ilium, non capit tantum. Et bene quod ista Prouerbiorum sententia commonetur, que continuo subiungit atque dicit, Quod si auidior es, noli concupiscere cibos eius; satius est enim ut nichil inde sumas, quam ut tibi plus quam oportet assumas. Hec enim, inquit, uitam habent fallacem, hoc est hypocrisim. Dicendo enim se sine peccato esse, iustum non potest exhibere, sed fingere Ideo dictum est, Hec enim habent uitam fallacem. Unus est solus qui et carnem hominis habere, et peccatum potuit non habere. Merito quod sequitur, nobis precipitur, ac tali uerbo atque prouerbio humana  infirmitas conuenitur, eique dicitur: Noli extendere te, cum sis pauper, contra diuitem. Diues est enim qui nec hereditario nec proprio unquam debito obnoxius, et ipse iustus est, et alios iustificat Christus. Noli contra eum te extendere, in tantum pauper, ut remissionis peccatorum appareas quotidianus in oratione mendicus. Tuo autem consilio, inquit, abstine te. Unde, nisi a presumptione fallaci? Ille quippe quia non tantum est homo, sed etiam Deus, ideo nunquam reus. Si enim direxeris oculum tuum ad illum, nusquam parebit Oculum tuum, oculum uidelicet humanum quo cernis humana, si direxeris ad illum, nusquam parebit; quia uideri non potest, quemadmodum uidere tu potes. Parabit enim sibi pennas sicut aquile, et uadet in domum prepositi sui : unde ad nos utique uenit, nec tales qualis uenit inuenit. Diligamus ergo inuicem, sicut et Christus dilexit nos, et tradidit semetipsum pro nobis . Maiorem quippe hac dilectionem nemo habet, ut animam suam ponat quis pro amicis suis. Eumque sic imitemur pia obedientia, ut ei nos comparare nulla presumamus audacia.



TRACTATUS LXXXu. De eo quod dicit, uos amici mei estis, si feceritis que precipio uobis. Iam non dico uos seruos; quia seruus nescit quid faciat dominus eius. Cap. Xu, u\ u\. 14, 15.

1. Cum Dominus iehsu commendasset caritatem quam exhibuit nobis moriendo pro nobis, atque dixisset, Maiorem hac dilectionem nemo habet, ut animam suam ponat quis pro amicis suis: uos, inquit, amici mei estis, si feceritis que ego precipio uobis. Magna dignatio! cum seruus bonus esse non possit, nisi precepta domini sui fecerit; hinc amicos suos uoluit intelligi, unde serui boni possunt probari. Sed, ut dixi, ista dignatio est, ut dominus quos nouit seruos suos, dignetur dicere amicos suos. Nam ut sciatis ad seruorum officium pertinere precepta domini sui facere, alio loco seruos utique obiurgat dicens: Quid autem uocatis me, Domine, Domine, et non facitis que dico ? Cum ergo dicitis, inquit, Domine; iussa faciendo, quid dicatis ostendite. Nonne seruo obedienti ipse dicturus est, Euge, serue bone, quia in paucis fuisti fidelis, supra multa te constituam; intra in gaudium Domini tui ? Potest igitur esse seruus et amicus, qui seruus est bonus.

2. Sed quod sequitur attendamus. Iam non dico uos seruos; quia seruus nescit quid faciat dominus eius. Quomodo ergo intellecturi sumus, et seruum et amicum esse seruum bonum, cum dicat, Iam non dico uos seruos, quia seruus nescit quid faciat dominus eius? Ita nomen constituit amici, ut auferat serui; non ut in uno utrumque maneat, sed ut alterum altero decedente succedat. Quid est hoc? Itane cum precepta Domini fecerimus, serui non erimus? Itane tunc serui non erimus, quando boni serui fuerimus? Et quis contradicere potest ueritati que ait, Iam non dico uos seruos? Et cur hoc dixerit, docet: Quia seruus, inquit,  nescit quid faciat dominus eius. Numquidnam seruo bono et probato dominus eius non etiam secreta sua committit? Quid est ergo quod ait, Seruus nescit quid faciat dominus eius? uerum, esto, nescit quid faciat; numquid nescit etiam quid precipiat? Nam et si hoc nescit, quomodo seruit? Aut quomodo seruus est, qui non seruit? Et tamen Dominus loquitur, uos amici mei estis, si feceritis que ego precipio uobis. Iam non dico uos seruos. O rem mirabilem! Cum seruire non possimus, nisi precepta Domini fecerimus, quomodo precepta faciendo serui non erimus? Si seruus non ero precepta faciendo, et nisi precepta fecero, seruire non potero; ergo seruiendo seruus non ero.

3. Intelligamus, fratres, intelligamus, et hoc in nobis Dominus faciat ut intelligamus, faciat etiam ut intellecta faciamus. Hoc autem si scimus, profecto scimus quod facit Dominus, quia nos ipsos tales non facit nisi Dominus, et per hoc ad eius amicitiam pertinemus. Sicut enim duo sunt timores, qui faciunt duo genera timentium; sic due sunt seruitutes, que faciunt duo genera seruorum. Est timor quem perfecta caritas foras mittit , et est alius timor castus permanens in seculum seculi . Illum timorem qui non est in caritate, attendebat Apostolus, cum dicebat: Non enim accepistis spiritum seruitutis iterum in timore . Illum autem timorem castum attendebat, cum dicebat: Noli altum sapere, sed time . In illo timore quem foras caritas mittit, est etiam seruitus simul foras cum ipso timore mittenda: utrumque enim iunxit Apostolus, hoc est seruitutem et timorem, dicendo, Non enim accepistis spiritum seruitutis iterum in timore. Ad hanc seruitutem seruum pertinentem intuebatur et Dominus dicens, Iam non dico uos seruos; quia seruus nescit quid faciat dominus eius. Non utique ille seruus pertinens ad timorem castum, cui dicitur, Euge, serue bone, intra in gaudium Domini tui: sed ille seruus pertinens ad timorem foras a caritate mittendum, de quo alibi dicit, Seruus non manet in domo in eternum; filius autem manet in eternum . Quoniam itaque dedit nobis potestatem filios Dei fieri , non serui, sed filii simus: ut miro quodam et ineffabili, sed tamen uero modo, serui non serui esse possimus; serui scilicet timore casto, ad quem pertinet seruus intrans in gaudium domini sui; non serui autem timore foras mittendo, ad quem pertinet seruus non manens in domo in eternum. Ut autem tales serui non serui simus, Dominum facere sciamus [1 1Kb] . Hoc autem seruus ille nescit, qui nescit [2 1Kb] quid faciat Dominus eius; et cum aliquid boni facit, sic extollitur quasi hoc ipse faciat, non Dominus eius; et in se, non in Domino gloriatur, cum se ipse deceperit, quia sic gloriatur, quasi non acceperit . Nos autem, karissimi, ut amici Domini esse possimus,  quid noster Dominus faciat sciamus. Non solum enim homines, uerum etiam iustos ipse facit nos, et non ipsi nos. Et ut hoc sciamus, quis nisi ipse facit? Non enim spiritum huius mundi accepimus, sed Spiritum qui ex Deo est, ut sciamus que a Deo donata sunt nobis . Ab ipso quidquid boni est, donatur. Ergo quia et hoc bonum est, ab ipso utique donatur ut sciatur a quo bonum omne donetur; ut omnino de omnibus bonis, qui gloriatur, in Domino glorietur . Quod uero sequitur, uos autem dixi amicos; quia omnia quecumque audiui a Patre meo, nota feci uobis, ita est profundum, ut nullo modo sit isto sermone coarctandum, sed in alium differendum.



TRACTATUS LXXXuI. De eo quod Dominus ait, uos autem dixi amicos; usque ad id, Ut quodcumque petieritis Patrem in nomine meo, det uobis. Cap. Xu, u\ u\. 15, 16.

1. Merito queritur quomodo accipiendum sit quod ait Dominus, uos autem dixi amicos; quia omnia quecumque audiui a Patre meo, nota feci uobis. Quis enim audeat affirmare uel credere ullum hominum scire omnia quecumque a Patre audiuit unigenitus Filius; quando ne hoc quidem quisquam capit, quomodo a Patre audiat ullum uerbum, cum ipse sit Patris unicum uerbum? Quid, quod aliquanto post, in hoc ipso tamen sermone, quem post cenam ante passionem ad discipulos habuit, Multa, inquit, habeo uobis dicere; sed non potestis illa portare modo ? Quo igitur pacto intellecturi sumus omnia eum nota fecisse discipulis, quecumque audiuit a Patre, cum propterea quedam multa non dicat, quia scit eos modo portare non posse? Sed nimirum quod facturus est, fecisse se dicit, qui ea que futura sunt fecit . Sicut enim dicit per prophetam, Foderunt manus meas et pedes meos ; nec ait, fossuri sunt; uelut preterita dicens, et ea tamen futura predicens: ita et hoc loco ait omnia se nota fecisse discipulis, que se nouit nota esse facturum in illa plenitudine scientie, de qua dicit Apostolus, Cum autem uenerit quod perfectum est, quod ex parte est euacuabitur. Ibi quippe dicit: Nunc scio ex parte, tunc autem cognoscam sicut et cognitus sum; et nunc per speculum in enigmate, tunc autem facie ad faciem . Nam et ipse Apostolus saluos nos dicit esse factos per lauacrum regenerationis : qui tamen alio loco, Spe, inquit, salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . Unde etiam eius coapostolus Petrus: In quem modo, inquit, non uidentes creditis; quem cum uideritis, exsultabitis gaudio inenarrabili et honorato, percipientes mercedem fidei, salutem animarum uestrarum . Si ergo nunc tempus est fidei, salus autem animarum merces est fidei; quis dubitet in fide, que per dilectionem operatur , peragendum diem, atque in fine dici recipiendam esse mercedem, non solum redemptionem corporis nostri, de qua dicit apostolus Paulus  ; uerum etiam salutem animarum nostrarum, de qua dicit Apostolus Petrus? Utriusque enim rei felicitas isto tempore atque in hac mortalitate in spe potius habetur, quam in re tenetur. uerum hoc interest, quod exterior noster homo, id est corpus, adhuc corrumpitur; interior autem, id est anima, iam renouatur de die in diem . Itaque sicut immortalitatem carnis et salutem animarum futuram exspectamus, quamuis iam pignore accepto salui facti esse dicamur; ita omnium notitiam quecumque Unigenitus audiuit a Patre, futuram sperare debemus, quamuis hoc iam se fecisse dixerit Christus.

2. Non uos me elegistis, inquit, sed ego uos elegi. Hec est illa ineffabilis gratia. Quid enim eramus quando Christum nondum elegeramus, et ideo non diligebamus? Nam qui eum non elegit, quomodo diligit? Numquid iam in nobis erat quod in Psalmo canitur: Elegi abiectus esse in domo Domini, magis quam habitare in tabernaculis peccatorum ? Non utique. Quid ergo eramus, nisi iniqui et perditi? Neque enim iam credideramus in eum, ut eligeret nos: nam si iam credentes elegit, electus elegit [1 1Kb] . Cur ergo diceret, Non uos me elegistis, nisi quia misericordia eius preuenit nos ? Hic certe uacat uana illorum ratiocinatio, qui prescientiam Dei defendunt contra gratiam Dei, et ideo dicunt nos electos ante mundi constitutionem , quia presciuit nos Deus futuros bonos, non seipsum nos facturum bonos. Non hoc dicit, qui dicit, Non uos me elegistis. Quoniam si propterea nos elegisset, quia bonos futuros esse nos presciuerat; simul etiam prescisset quod eum non fuissemus prius electuri. Non enim aliter esse possemus boni: nisi forte dicendus est bonus qui non elegit bonum. Quid ergo elegit in non bonis? Non enim electi sunt quia boni fuerunt, qui boni non essent nisi electi essent. Alioquin gratia iam non est gratia, si precessisse contendimus merita. Hec quippe electio gratie est, de qua dicit Apostolus: Sic ergo et in hoc tempore reliquie per electionem gratie salue facte sunt. Unde subiungit: Si autem gratia, iam non ex operibus; alioquin gratia iam non est gratia . Audi, ingrate, audi: Non uos me elegistis, sed ego elegi uos. Non est ut dicas, Ideo electus sum, quia iam credebam. Si enim credebas in eum, iam elegeras eum. Sed audi: Non uos me elegistis. Non est ut dicas, Antequam crederem, iam bona operabar, ideo electus sum. Quid enim est boni operis ante fidem, cum dicat Apostolus, Omne quod non est ex fide, peccatum est ? Quid ergo dicturi sumus audiendo, Non uos me elegistis; nisi quia mali eramus et electi sumus, ut boni per gratiam nos eligentis essemus? Non est enim gratia, si precesserant merita: est autem gratia; hec igitur non inuenit, sed effecit merita.

 3. Et uidete, karissimi, quemadmodum non eligat bonos, sed quos elegit, faciat bonos. Ego, inquit, elegi uos, et posui uos ut eatis, et fructum afferatis, et fructus uester maneat. Nonne iste est fructus de quo iam dixerat, Sine me nichil potestis facere ? Elegit ergo, et posuit ut eamus, et fructum afferamus: nullum itaque fructum unde nos eligeret habebamus. Ut eatis, inquit, et fructum afferatis. Imus ut afferamus, et ipse est uia qua imus, in qua nos posuit ut eamus. Proinde in omnibus misericordia eius preuenit nos. Et fructus, inquit, uester maneat: ut quodcumque petieritis Patrem in nomine meo, det uobis. Maneat ergo dilectio; ipse est enim fructus noster. Que dilectio nunc est in desiderio, nondum in saturitate: et ipso desiderio quodcumque petierimus in nomine unigeniti Filii, dat nobis Pater. Quod autem accipere saluandis non expedit nobis, non existimemus nos petere in nomine Saluatoris: sed hoc petimus in nomine Saluatoris, quod pertinet ad rationem salutis.



TRACTATUS LXXXuII. De eo quod dicit iehsu, Hec mando uobis, ut diligatis inuicem; usque ad id, Sed ego elegi uos de mundo; propterea odit uos mundus. Cap. Xu, u\. 17-19.

1. In lectione euangelica que hanc antecedit, dixerat Dominus: Non uos me elegistis; sed ego elegi uos, et posu uos, ut eatis et fructum afferatis, et fructus uester maneat: ut quodcumque petieritis Patrem in nomine meo, det uobis. De quibus uerbis iam nos quod Dominus dedit, disseruisse meministis. Hic autem dicit, sequenti scilicet lectione, quam modo cum recitaretur, audistis: Hec mando uobis, ut diligatis inuicem. Ac per hoc intelligere debemus hunc esse fructum nostrum de quo ait, Ego uos elegi ut eatis, et fructum afferatis, et fructus uester maneat. Et quod adiunxit, Ut quodcumque petieritis Patrem in nomine meo, det uobis: tunc utique dabit nobis, si diligamus inuicem; cum et hoc ipsum ipse dederit nobis, qui nos elegit non habentes fructum, quia non eum nos elegeramus; et posuit nos ut fructum afferamus, hoc est, inuicem diligamus: quem fructum sine illo habere non possumus, sicut palmites facere sine uite nichil possunt. Charitas ergo est fructus noster, quam definit Apostolus, de corde puro et conscientia bona, et fide non ficta . Hac diligimus inuicem, hac diligimus Deum. Neque enim uera dilectione diligeremus inuicem, nisi diligentes Deum Diligit enim unusquisque proximum tanquam seipsum, si diligit Deum: nam si non diligit Deum, non diligit seipsum. In his enim duobus preceptis caritatis tota Lex pendet et Prophete : hic est fructus noster. De fructu itaque nobis mandans, Hec mando, inquit, uobis, ut diligatis inuicem. Unde et apostolus Paulus, cum contra opera carnis commendare fructum spiritus uellet, a capite hoc posuit, Fructus, inquit, spiritus caritas est: ac deinde cetera tanquam ex isto capite exorta et religata contexuit, que sunt, gaudium, pax, longanimitas, benignitas, bonitas, fides, mansuetudo, continentia . Quis autem bene gaudet, qui bonum non diligit unde gaudet? Quis pacem ueram, nisi cum illo potest  habere quem ueraciter diligit? Quis est longanimis in bono perseueranter manendo [1 1Kb] , nisi ferueat diligendo? Quis est benignus, nisi diligat cui opitulatur? Quis bonus, nisi diligendo efficiatur? Quis salubriter fidelis, nisi ea fide que per dilectionem operatur? Quis utiliter mansuetus, cui non dilectio moderetur? Quis ab eo continet unde turpatur, nisi diligat unde honestatur? Merito itaque magister bonus dilectionem sic sepe commendat, tanquam sola precipienda sit, sine qua non possunt prodesse cetera bona, et que non potest haberi sine ceteris bonis, quibus homo efficitur bonus.

2. Pro hac autem dilectione patienter debemus etiam mundi odia sustinere. Necesse est enim ut nos oderit, quos cernit nolle quod diligit. Sed plurimum nos de seipso Dominus consolatur, qui cum dixisset, Hec mando uobis, ut diligatis inuicem; adiecit, atque ait, Si mundus uos odit, scitote quoniam me priorem uobis odio habuit. Cur ergo se membrum supra uerticem extollit? Recusas esse in corpore, si non uis odium mundi sustinere cum capite. Si de mundo, inquit, essetis, mundus quod suum erat diligeret. Uniuerse utique hoc dicit Ecclesie, quam plerumque etiam ipsam mundi nomine appellat: sicut est illud, Deus erat in Christo, mundum reconcilians sibi . Itemque illud. Non uenit Filius hominis ut iudicet mundum, sed ut saluetur mundus per ipsum . Et in Epistola sua Ioannes ait: Aduocatum habemus ad Patrem, Iesum Christum iustum, et ipse propitiator est peccatorum nostrorum; non tantum nostrorum, sed etiam totius mundi . Totus ergo mundus Ecclesia est, et totus mundus odit Ecclesiam. Mundus igitur odit mundum, inimicus reconciliatum, damnatus saluatum, inquinatus mundatum.

3. Sed iste mundus quem Deus in Christo reconciliat sibi, et qui per Christum saluatur, et cui per Christum peccatum omne donatur, de mundo electus est inimico, damnato, contaminato. Ex ea quippe massa que tota in Adam periit, fiunt uasa misericordie, in quibus est mundus pertinens ad reconciliationem: quem mundus odit, ex eadem massa pertinens ad uasa ire, que perfecta sunt ad perditionem . Denique cum dixisset, Si de mundo essetis, mundus quod suum erat diligeret; continuo subiecit, Quia uero de mundo non estis, sed ego elegi uos de mundo, propterea odit uos mundus. Ergo et ipsi inde erant, unde ut non essent, electi sunt inde, non meritis suis, quorum nulla bona precesserant opera; non natura, que tota fuerat per liberum arbitrium in ipsa radice uitiata: sed gratuita, hoc est uera gratia. Qui enim de mundo mundum elegit, fecit quod eligeret, non inuenit: quia reliquie per electionem gratie salue facte sunt. Si autem gratia, inquit, iam non ex operibus; alioquin gratia iam non est gratia .

4. Si autem queratur quomodo se diligat mundus perditionis, qui odit mundum redemptionis; diligit se utique falsa dilectione, non uera. Proinde falso se diligit,  et uere odit. Qui enim diligit iniquitatem, odit animam suam . Sed diligere se dicitur, quoniam iniquitatem qua iniquus est diligit: et rursus odisse se dicitur, quoniam quod ei nocet, hoc diligit. Odit ergo in se naturam, diligit uitium: odit quod factus est per Dei bonitatem, diligit quod in eo factum est per liberam uoluntatem. Unde nos quoque illum diligere et prohibemur, si recte intelligimus, et iubemur: prohibemur scilicet, ubi nobis dicitur, Nolite diligere mundum ; iubemur autem, ubi nobis dicitur, Diligite inimicos uestros . Ipsi sunt mundus qui nos odit. Ergo et prohibemur diligere in illo quod ipse diligit in seipso; et iubemur diligere in illo quod ipse odit in seipso, Dei scilicet opificium, et diuersas bonitatis sue consolationes. uitium quippe in illo diligere prohibemur, iubemurque diligere naturam, cum ipse in se diligat uitium, oderitque naturam: ut nos eum et diligamus et oderimus recte, cum se ipse diligat oderitque peruerse.



TRACTATUS LXXXuIII. De eo quod ait iehsu, Mementote sermonis mei, etc., usque ad id, Sed hec omnia facient uobis propter nomen meum, quia nesciunt eum qui misit me. Cap. Xu, u\ u\. 20, 21.

1. Exhortans Dominus seruos suos ad mundi odia perferenda patienter, nullum maius eis et melius quam de seipso proponit exemplum: quoniam, sicut dicit apostolus Petrus, Christus pro nobis passus est, relinquens nobis exemplum, ut sequamur uestigia eius . Quod utique si facimus, ipso adiuuante facimus, qui dixit, Sine me nichil potestis facere. Denique quibus iam dixerat, Si odit uos mundus, scitote quia me priorem uobis odio habuit: et nunc in eo quod audistis, cum legeretur Euangelium, Mementote, inquit, sermonis mei quem ego dixi uobis, Non est seruus maior domino suo: si me persecuti sunt, et uos persequentur; si sermonem meum seruauerunt, et uestrum seruabunt. Dicendo autem, Non est seruus maior domino suo, nonne euidenter ostendit quemadmodum intelligere debeamus quod superius dixerat, Iam non dico uos seruos ? Ecce enim eos seruos dicit. Nam quid est aliud, Non est seruus maior domino suo: si me persecuti sunt, et uos persequentur? Manifestum est igitur illum seruum  , qui non manet in domo in eternum , illum pertinentem ad timorem quem foras caritas mittit , esse intelligendum, ubi dictum est, Iam non dico uos seruos: hic autem ubi dicitur, Non est seruus maior domino suo: si me persecuti sunt, et uos persequentur, illum significari seruum pertinentem ad timorem castum, qui permanet in seculum seculi . Hic enim seruus est auditurus, Euge, serue bone, intra in gaudium Domini tui .

2. Sed hec, inquit, omnia facient uobis propter nomen meum, quia nesciunt eum qui misit me. Que omnia facient, nisi que dixit, odio habebunt scilicet, et persequentur,  sermonemque contemnent? Quoniam si sermonem non seruarent eorum, nec tamen odissent eos, neque persequerentur; uel etiamsi odissent, nec tamen persequerentur: non omnia facerent. Hec autem omnia facient uobis propter nomen meum, quid est aliud dicere, quam, me in uobis odio habebunt, me in uobis persequentur, et sermonem uestrum, quia meus est, ideo non seruabunt? Hec enim omnia facient uobis propter nomen meum: non uestrum, sed meum. Tanto igitur miseriores qui propter hoc nomen ista faciunt, quanto beatiores qui propter hoc nomen ista patiuntur: sicut ipse alio loco dicit, Beati qui persecutionem patiuntur propter iustitiam . Hoc est enim propter me, uel propter nomen meum: quia, sicut Apostolus docet, Factus est nobis sapientia a Deo, et iustitia, et sanctificatio, et redemptio; ut quemadmodum scriptum est, Qui gloriatur, in Domino glorietur . Faciunt quippe ista mali malis; sed non propter iustitiam: et ideo miseri utrique, et qui faciunt, et qui patiuntur. Faciunt et boni malis: ubi etsi faciunt isti propter iustitiam, non tamen illi propter iustitiam patiuntur.

3. Sed dicit aliquis: Si mali quando persequuntur bonos propter nomen Christi, propter iustitiam boni patiuntur, profecto propter iustitiam hec eis mali faciunt; quod si ita est, ergo et quando boni malos propter iustitiam persequuntur, propter iustitiam etiam mali patiuntur. Si enim possunt mali persecutionem facere bonis propter nomen Christi, cur non possunt mali persecutionem pati a bonis propter nomen Christi; et quid est, nisi propter iustitiam? Nam si non propter quod boni faciunt, propter hoc mali patiuntur; quia faciunt boni propter iustitiam, patiuntur mali propter iniustitiam: nec mali ergo propter hoc possunt facere propter quod boni patiuntur, quia faciunt mali propter iniustitiam, patiuntur boni propter iustitiam. Quomodo ergo erit uerum, Hec omnia facient uobis propter nomen meum; cum illi non propter nomen Christi faciunt, id est, non propter iustitiam, sed propter iniquitatem suam? Hec questio ita soluitur, si eo modo intelligamus dictum, Hec omnia facient uobis propter nomen meum, ut totum referatur ad iustos; tanquam dictum sit, Hec omnia patiemini ab eis propter nomen meum: ut hoc sit, facient uobis, quod est, patiemini ab eis. Si autem propter nomen meum sic accipitur, tanquam diceret, propter nomen meum quod in uobis oderunt; ita potest accipi, et propter iustitiam quam in uobis oderunt [1 1Kb] : ac per hoc boni cum persecutionem faciunt malis, possunt recte dici et propter iustitiam facere, quam diligendo persequuntur malos; et propter iniquitatem, quam oderunt in ipsis malis: ita ergo et ipsi mali possunt dici pati, et propter iniquitatem que in illis punitur, et propter iustitiam que in eorum pena exercetur.

4. Item queri potest, si etiam mali faciunt persecutionem malis; sicut impii reges et iudices, cum  essent persecutores piorum, utique et homicidas, et adulteros, et quoscumque maleficos, quos contra leges publicas fecisse cognoscerent, puniebant; quomodo intelligendum est quod ait Dominus, Si de mundo essetis, mundus quod suum erat diligeret . Neque enim quos punit diligit mundus, a quo uidemus supra dicta scelerum genera plerumque puniri: nisi quia mundus est in eis a quibus talia scelera puniuntur, et mundus est in eis a quibus talia scelera diliguntur. Mundus itaque ille qui intelligitur in malis atque impiis, et odit quod suum est, ex ea parte hominum qua sceleratis nocet; et diligit quod suum est, ex ea parte hominum qua eisdem ipsis consceleratis fauet. Ergo, Hec omnia facient uobis propter nomen meum, uel ita dictum est, propter quod uos patimini; uel ita, propter quod et ipsi faciunt: quia et hoc in uobis dum persequuntur, oderunt. Et addidit: Quia nesciunt eum qui misit me. Hoc secundum eam scientiam dictum intelligendum est, de qua et alibi scriptum est, Scire autem te, sensus est consummatus . Hac quippe scientia qui sciunt Patrem a quo missus est Christus, nullo modo persequuntur eos quos colligit Christus; quia et ipsi cum eis colliguntur a Christo.



TRACTATUS LXXXIX. De eo quod dicit Dominus, Si non uenissem, et locutus eis fuissem; usque ad id, Qui me odit, et Patrem meum odit. Cap. Xu, u\ u\. 22, 23.

1. Superius dixerat Dominus ad discipulos suos: Si me persecuti sunt, et uos persequentur; si sermonem meum seruauerunt, et uestrum seruabunt: sed hec omnia facient uobis propter nomen meum, quia nesciunt eum qui misit me. De quibus autem hoc dixerit si queramus, inuenimus eum ad hec uerba uenisse ab eo quod dixerat, Si mundus uos odit, scitote quia me priorem uobis odio habuit: nunc uero quod addidit, Si non uenissem, et locutus eis fuissem, peccatum non haberent, Iudeos ostendit expressius. De his ergo et illa dicebat; nam hoc indicat uerborum ipsa contextio. De his enim dicit, Si non uenissem, et locutus eis fuissem, peccatum non haberent, de quibus dicebat, Si me persecuti sunt, et uos persequentur; si sermonem meum seruauerunt, et uestrum seruabunt: sed hec omnia facient uobis propter nomen meum, quia nesciunt eum qui misit me: his enim uerbis et ista subiungit, Si non uenissem, et locutus eis fuissem, peccatum non haberent. Iudei ergo persecuti sunt Christum, quod euidentissime indicat Euangelium; Iudeis locutus est Christus, non aliis gentibus: in eis ergo uoluit intelligi mundum, qui odit Christum et discipulos eius; imo uero non in eis solis, sed hos quoque ad eumdem mundum per tinere monstrauit. Quid est ergo, Si non uenissem, et locutus eis fuissem, peccatum non haberent? Numquid sine peccato erant Iudei, antequam Christus ad eos in carne uenisset? Quis hoc uel stultissimus dixerit? Sed magnum quoddam peccatum, non omne peccatum, quasi sub generali nomine uult intelligi. Hoc est enim peccatum quo tenentur cuncta peccata, quod  unusquisque si non habeat, dimittuntur ei cuncta peccata: hoc est autem, quia non crediderunt in Christum, qui propterea uenit ut credatur in eum. Hoc peccatum, si non uenisset, non utique haberent. Aduentus quippe eius quantum credentibus salutaris, tantum non credentibus exitiabilis factus est: tanquam et ipse caput et princeps Apostolorum, quod de se ipsi dixerunt, exstiterit quibusdam quidem odor uite in uitam, quibusdam uero odor mortis in mortem .

2. Sed quod adiunxit, atque ait, Nunc autem excusationem non habent de peccato suo, potest mouere querentes, utrum hi ad quos non uenit Christus, nec locutus est eis, habeant excusationem de peccato suo. Si enim non habent, cur hic dictum est propterea istos non habere, quia uenit et locutus est eis? Si autem habent, utrum ad hoc habeant ut a penis alienentur, an ut mitius puniantur? Ad hec inquisita pro meo captu, Domino donante, respondeo, habere illos excusationem, non de omni peccato suo, sed de hoc peccato quo in Christum non crediderunt, ad quos non uenit, et quibus non est locutus. Sed non in eo sunt numero hi ad quos in discipulis uenit, et quibus per discipulos est locutus, quod et nunc facit: nam per Ecclesiam suam uenit ad Gentes, et per Ecclesiam loquitur Gentibus. Ad hoc enim pertinet quod ait, Qui uos recipit, me recipit : et, Qui uos spernit, me spernit . An uultis, inquit apostolus Paulus, experimentum accipere eius qui in me loquitur Christus ?

3. Restat inquirere utrum hi qui priusquam Christus in Ecclesia ueniret ad Gentes, et priusquam Euangelium eius audirent, uite huius fine preuenti sunt, seu preueniuntur, possint habere hanc excusationem? Possunt plane, sed non ideo possunt effugere damnationem. Quicumque enim sine Lege peccauerunt, sine Lege et peribunt: et quicumque in Lege peccauerunt, per Legem iudicabuntur . Que quidem Apostoli uerba, quoniam id quod ait, peribunt, terribilius sonat quam quod ait, iudicabuntur; non solum nichil adiuuare hanc excusationem uidentur ostendere, uerum etiam plus grauare. Qui enim se quia non audierunt, excusabunt, sine Lege peribunt.

4. Sed utrum hi qui cum audirent, contempserunt, uel etiam restiterunt, nec tantum contradicendo, sed et eos a quibus audierunt odiis persequendo, in eis deputandi sunt de quibus aliquid leuius uidetur sonnisse quod dictum est, per Legem iudicabuntur, merito queritur. Sed si aliud est perire sine Lege, aliud iudicari per Legem, et illud est grauius, hoc autem leuius; procul dubio non sunt isti in hac pena leuiore ponendi, quia neque in Lege peccauerunt, sed omnino Legem Christi accipere noluerunt, et eam quantum ad ipsos attinet, omnino nullam esse uoluerunt. Illi autem peccant in Lege, qui sunt in Lege, id est, qui eam suscipiunt, eamque sanctam, et mandatum sanctum et iustum et bonum fatentur ; sed infirmitate non implent quod ab ea rectissime precipi dubitare non possunt. Hi sunt qui  aliquo modo forsitan possunt ab eorum, qui sine Lege sunt, perditione discerni: si tamen quod Apostolus ait, per Legem iudicabuntur, sic accipiendum est tanquam dixerit, non peribunt; quod mirum si ita est. Neque enim de infidelibus et fidelibus erat sermo ut hoc diceret, sed de Gentibus et Iudeis: qui certe utrique nisi in eo Saluatore saluentur, qui uenit querere quod perierat , ad perditionem sine dubio pertinebunt. Quamuis dici possit, alios grauius, alios leuius perituros, id est, alios grauiores, alios leuiores penas in sua perditione passuros. Ille enim perire Deo dicitur, quisquis ab illa beatitudine quam dat sanctis suis, per supplicium separatur: tanta est autem suppliciorum, quanta est diuersitas peccatorum; que quomodo se habeat, altius iudicat sapientia diuina, quam coniectura scrutatur aut effatur humana. Isti certe ad quos uenit, et quibus locutus est Christus, non habent de magno infidelitatis peccato illam excusationem, qua possint dicere, Non uidimus, non audiuimus: siue non acceptaretur ista excusatio ab illo cuius inscrutabilia sunt iudicia, siue acceptaretur, et si non ut ab omni damnatione liberarentur, certe ut aliquanto lenius damnarentur.

5. Qui me odit, inquit, et Patrem meum edit. Hic nobis fortasse dicatur: Quis potest odisse quem nescit? Et utique antequam diceret, Si non uenissem, et locutus eis fuissem, peccatum non haberent, dixerat discipulis suis, Hec facient uobis, quia nesciunt eum qui misit me. Quomodo ergo nesciunt et oderunt? Si enim non quod est ipse, sed nescio quid aliud de illo opinantur; non utique ipsum, sed illud inueniuntur odisse quod fingunt, aut errando potius suspicantur. Et tamen nisi possent homines odisse quod nesciunt, non ueritas utrumque dixisset, quia eius Patrem et nesciunt et oderunt. Sed quomodo id fieri possit, si adiuuante Domino per nos demonstrari potest; quia hec disputatio est iam claudenda, nunc non potest.



TRACTATUS XC. In illud, Qui me odit, et Patrem meum odit. Cap. Xu, u\. 23.

1. Audistis Dominum dicentem, Qui me odit, et Patrem meum odit; qui superius dixerat, Hec facient uobis, quia nesciunt eum qui misit me. Non itaque dissimulanda nascitur questio, quomodo possint odisse quem nesciunt. Si enim Deum non quod est ipse, sed nescio quid aliud eum suspicantur aut credunt, et hoc oderunt; utique non ipsum oderunt, sed quod sua mendaci suspicione uel uana credulitate concipiunt: si autem quod est, hoc de illo sentiunt, quomodo eum nescire dicuntur? Et de hominibus quidem fieri potest ut eos sepe quos nunquam uidimus, diligamus; ac per hoc nec illud a contrario impossibile est, ut eos quos nunquam uidimus, oderimus. Fama quippe de aliquo sermocinante seu bene seu male, fit non immerito ut amemus uel oderimus ignotum. Sed si fama sit uerax, quomodo est de quo uera didicimus, dicendus ignotus? An quia eius faciem non uidimus? Quam cum et ipse non uideat, nulli tamen  potest potior esse quam sibi. Non igitur in eius facie corporali nobis intimatur cuiusque notitia. Sed tunc nobis ad cognitionem patet, quando eius mores et uita non latet. Alioquin nec seipsum nosse quisquam potest, qui uidere faciem suam non potest. Sed utique tanto certius quam notus est aliis ipse se nouit, quanto certius interiore conspectu potest uidere quod sapit, uidere quod cupit, uidere quod uiuit: que cum aperiuntur et nobis, tunc uere fit cognitus nobis. Hec itaque quoniam plerumque ad nos de absentibus uel etiam mortuis, siue fama, siue litteris perferuntur; hinc fit ut sepe quos nunquam facie corporis uidimus , uel oderimus homines, uel amemus.

2. Sed plerumque in eis nostra credulitas fallitur; quia nonnunquam et historia, et multo magis fama mentitur. Pertinet autem ad nos ne perniciosa opinione fallamur, ut quia non possumus hominum indagare conscientiam, de ipsis rebus habeamus ueram certamque sententiam [1 1Kb] . Hoc est, ut si ille uel ille homo utrum sit impudicus pudicusue nescimus, oderimus tamen impudicitiam, et pudicitiam diligamus: et si illum uel illum iniustum esse iustumue nescimus, amemus tamen iustitiam, et iniustitiam detestemur; non quas nobis ipsi errando confingimus, sed quas fideliter, hanc appetendam, illamque uitandam in Dei ueritate conspicimus: ut cum de ipsis rebus quod appetendum est appetimus, quod deuitandum est deuitamus, ignoscatur nobis quod de occultis hominum aliquando, imo assidue non uera sentimus. Hoc enim ad humanam tentationem pertinere arbitror, sine qua duci ista non potest uita, ita ut Apostolus diceret, Tentatio uos non apprehendat nisi humana . Quid enim tam humanum quam non posse inspicere cor humanum; et ideo non eius latebras perscrutari, sed plerumque aliud quam id quod ibi agitur suspicari? Quanquam et in his rerum tenebris humanarum, hoc est cogitationum alienarum, etsi suspiciones intelligere non possumus, quia homines sumus; iudicia tamen, id est, definitas firmasque sententias continere debemus, nec ante tempus quidquam iudicare, donec ueniat Dominus, et illuminet abscondita tenebrarum, et manifestet cogitationes cordis; et tunc laus erit unicuique a Deo . Quando ergo non erratur in rebus, ut recta sit improbatio uitiorum uirtutumque probatio; profecto si erratur in hominibus, uenialis est humana tentatio.

3. Per has autem humanorum cordium tenebras, res multum miranda et multum dolenda contingit, ut eum nonnunquam quem iniustum putamus, et tamen iustus est et iustitiam in eo nescientes diligimus, deuitemus, auersemur, a nostro prohibeamus accessu, communem cum illo uitam uictumque habere nolimus; eumque etiam, si discipline imponende necessitas cogit, siue ne aliis noceat, siue ut fiat ipse correctior, asperitate salubri persequamur; et hominem bonum tanquam malum affligamus, quem nescientes amamus. Hoc fit, si quis, uerbi gratia,  cum sit pudicus, a nobis creditur impudicus. Sine dubio enim si pudicum diligo, hoc est ipse quod diligo: ergo etiam ipsum diligo, et nescio. Et si impudicum odi, non ergo ipsum odi; quia non est quod odi: et tamen dilecto meo, cum quo semper in caritate pudicitie habitat anima mea, facio ignarus iniuriam, non errans in discretione uirtutum atque uitiorum, sed in cordium tenebris humanorum. Proinde sicut fieri potest ut homo bonus hominem bonum oderit nesciens, uel potius diligat nesciens ; oderit autem nesciens non ipsum, sed quod putat esse ipsum: ita fieri potest ut etiam homo iniustus hominem oderit iustum, et dum estimat se sui similem iniustum diligere, nesciens diligat iustum; et tamen dum eum credit iniustum, diligat non ipsum, sed quod putat esse ipsum. Quemadmodum autem hominem, sic et Deum. Denique si interrogarentur Iudei, utrum diligerent Deum; quid se aliud quam diligere responderent, nec ex animo mentientes, sed errando potius opinantes? Quomodo enim diligerent Patrem ueritatis, qui haberent odio ueritatem? Nolunt enim sua facta damnari, et hoc habet ueritas ut talia facta damnentur: tantum igitur oderunt ueritatem, quantum oderunt suas penas, quas talibus irrogat ueritas. Nesciunt autem illam esse ueritatem, que tales quales ipsi sunt damnat: oderunt ergo quam nesciunt; et cum illam oderunt, profecto et eum de quo nata est nisi odisse non possunt. Ac per hoc quia ueritatem qua iudicante damnantur, de Patre Deo natam nesciunt; utique etiam ipsum et nesciunt, et oderunt. O miseros homines, qui cum esse uolunt mali, nolunt esse ueritatem qua damnantur mali! Nolunt enim eam esse quod est, cum seipsos debeant nolle esse quod sunt; ut ipsa manente mutentur, ne ipsa iudicante damnentur.



TRACTATUS XCI. In hec uerba, Si opera non fecissem in eis, que nemo alius fecit; usque ad id, Quia odio habuerunt me gratis. Cap. Xu, u\ u\. 24, 25.

1. Dixerat Dominus: Qui me odit, et Patrem meum odit. Utique enim qui odit ueritatem, necesse est oderit et a quo ueritas nata est: unde iam quantum datum est, locuti sumus. Deinde addidit unde nobis nunc loquendum est: Si opera non fecissem in eis, que nemo alius fecit, peccatum non haberent. Peccatum illud scilicet magnum, de quo et superius ait, Si non uenissem, et locutus eis fuissem, peccatum non haberent. Hoc est peccatum quo in eum loquentem et operantem non crediderunt. Neque enim nullum habebant peccatum, antequam loqueretur eis et operaretur in eis; sed hoc peccatum quo in eum non crediderunt, ideo sic commemoratur, quia ipso peccato tenentur et cetera. Hoc enim si non haberent, et in eum crederent, dimitterentur et cetera.

2. Sed quid est hoc quod cum dixisset, Si opera non fecissem in eis, mox addidit, que nemo alius fecit? Nulla quippe in operibus Christi uidentur esse maiora quam suscitatio mortuorum; quod scimus etiam antiquos  fecisse Prophetas. Fecit enim Elias , fecit Eliseus et cum in hac carne uiueret , et cum in suo monumento sepultus iaceret. Nam quidam portantes mortuum, cum irruentibus hostibus eo refugissent, eumque ibi posuissent, continuo resurrexit . Fecit tamen aliqua Christus, que nemo alius fecit: quod quinque millia hominum de quinque, et quatuor millia de septem panibus pauit ; quod super aquas ambulauit, et Petro ut hoc faceret prestitit ; quod aquam mutauit in uinum ; quod aperuit oculos ceci nati , et alia multa que commemorare longum est. Sed respondetur nobis, et alios fecisse que ipse non fecit, et que nemo alius fecit. Quis enim nisi Moyses Aegyptios plagis tot tantisque percussit , diuiso mari populum duxit , manna de celo esurientibus impetrauit  aquam de Petra sitientibus fudit ? Quis nisi iehsu Naue populo transituro Iordanis fluenta diuisit , et currentem solem emissa ad Deum oratione frenauit et fixit ? Quis preter Samson propter suam sitim maxilla mortui asini exundante satiatus est ? Quis preter Eliam curru igneo in alta subuectus est ? Quis preter Eliseum, quod paulo ante commemoraui, sepulto suo cadauere, cadauer alterius reddidit uite? Quis preter Danielem inter ora inclusorum secum leonum esurientium uixit innocuus ? Quis preter tres uiros, Ananiam, Azariam, Miselem, in flammis ardentibus et non urentibus deambulauit illesus ?

3. Pretereo cetera, quoniam hec satis esse arbitror, quibus demonstretur et aliquos sanctos quedam opera miranda fecisse, que nemo alius fecit. Sed qui tam multa uitia et malas ualetudines uexationesque mortalium tanta potestate sanaret, nullus omnino legitur antiquorum. Ut enim taceantur quos iubendo, sicut occurrebant, saluos singulos fecit; Marcus euangelista quodam loco ait: uespere autem facto cum occidisset sol, afferebant ad eum omnes male habentes, et demonia habentes; et erat omnis ciuitas ad ianuam congregata: et curauit multos qui uexabantur uariis languoribus, et demonia multa eiiciebat . Id autem cum commemorasset Mattheus, etiam testimonium propheticum addidit dicens: Ut adimpleretur quod dictum est per Isaiam prophetam dicentem, Ipse infirmitates nostras accepit, et egritudines portauit . Item alio loco dicit Marcus: Et quocumque introibat in uicos, uel in uillas, aut in ciuitates, in plateis ponebant infirmos, et deprecabantur eum ut uel fimbriam uestimenti eius tangerent; et quotquot tangebant eum, salui fiebant . Hec nemo alius fecit in eis. Sic enim intelligendum est quod ait, in eis, non inter eos uel coram eis; sed prorsus in eis, quia sanauit eos. Hec quippe intelligi uoluit que non solum facerent admirationem, uerum etiam manifestam conferrent salutem; pro quibus beneficiis utique amorem, non odium retribuere debuerunt. Omnia quidem ceterorum miracula superat, quod est natus ex uirgine,  matrisque integritatem solus potuit nec conceptus uiolare nec natus: sed hoc nec coram eis factum est, nec in eis. Ad cognoscendam quippe huius miraculi ueritatem, non communi cum eis aspectu, sed discreto ab eis discipulatu Apostoli peruenerunt. Iam uero illud quod die tertia in carne in qua occisus fuerat, de sepulcro se reddidit uiuum, et nunquam deinde moriturus cum illa ascendit in celum, superat etiam cuncta que fecit: sed neque hoc factum est in Iudeis, neque coram eis; et nondum hoc fecerat, quando dicebat, Si opera non fecissem in eis, que nemo alius fecit.

4. Nimirum ergo sunt illa que in eorum ualetudinibus tanta miracula salutis ostendit, quanta in illis antea nemo donauit: hec enim uiderunt, et hoc eis exprobrans adiungit, et dicit, Nunc autem et uiderunt, et oderunt et me et Patrem meum: sed ut adimpleatur sermo qui in Lege eorum scriptus est, Quia odio habuerunt me gratis. Eorum Legem dicit, non ab ipsis inuentam, sed ipsis datam: sicut dicimus, Panem nostrum quotidianum; quem tamen a Deo petimus, addendo, da nobis . Gratis autem odit, qui nullum ex odio commodum querit, uel incommodum fugit: sic oderunt Dominum impii; sic diligunt iusti, hoc est gratis, ut alia preter illum non exspectent bona, quoniam ipse erit in omnibus omnia. Quisquis uero altius attenderit Christum dicentem, Si opera non fecissem in eis, que nemo alius fecit , inueniet ipsum fecisse, si quando quispiam Dei homo tale aliquid fecit. Potest quippe in seipso cuncta per seipsum; nemo autem potest aliquid sine ipso. Christus namque cum Patre et Spiritu sancto, non sunt tres dii, sed unus Deus, de quo scriptum est, Benedictus Dominus Deus Isrel, qui facit mirabilia solus . Nemo ergo alius fecit quecumque opera in eis fecit; quoniam quisquis alius homo aliquid eorum fecit, ipso faciente fecit. Hec autem ipse, non illis facientibus, fecit.



TRACTATUS XCII. In hec uerba, Cum autem uenerit Paracletus quem ego mittam uobis a Patre, Spiritum ueritatis, etc. Cap. Xu, u\ u\. 26, 27.

1. Dominus iehsu in sermone quem locutus est discipulis suis post cenam, proximus passioni, tanquam iturus et relicturus eos presentia corporali, cum omnibus autem suis usque in consummationem seculi futurus presentia spirituali, exhortatus est eos ad perferendas persecutiones impiorum, quos mundi nomine nuncupauit: ex quo tamen mundo etiam ipsos discipulos se elegisse dixit, ut scirent se Dei gratia esse quod sunt, suis autem uitiis fuisse quod fuerunt. Deinde persecutores et suos et ipsorum Iudeos euidenter expressit, ut omnino appareret etiam ipsos mundi damnabilis appellatione conclusos, qui persequitur sanctos [1 1Kb] . Cumque de illis diceret quod ignorarent eum a quo missus est, et tamen odissent  et Filium et Patrem, hoc est, et eum qui missus est, et eum a quo missus est, de quibus omnibus in aliis sermonibus iam disseruimus; ad hoc peruenit ubi ait, Ut adimpleatur sermo qui in Lege eorum scriptus est, Quia odio habuerunt me gratis. Deinde tanquam consequenter adiunxit, unde modo disputare suscepimus: »Cum autem uenerit Paracletus quem ego mittam uobis a Patre, Spiritum ueritatis qui a Patre procedit, ille testimonium perhibebit de me; et uos testimonium perhibebitis, quia ab initio mecum estis.« Quid hoc pertinet ad illud quod dixerat. »Nunc autem et uiderunt, et oderunt et me et Patrem meum: sed ut impleatur sermo qui in Lege eorum scriptus est, Quia odio habuerunt me gratis?« An quia Paracletus quando uenit, Spiritus ueritatis, eos qui uiderunt et oderunt, testimonio manifestiore conuicit? Imo uero etiam aliquos ex illis qui uiderunt, et adhuc oderant, ad fidem que per dilectionem operatur , sui manifestatione conuertit. Hoc ut ita intelligamus, ita factum esse recolimus. uenit enim die Pentecostes Spiritus sanctus in centum uiginti homines congregatos, in quibus et Apostoli omnes erant, qui illo adimpleti cum linguis omnium gentium loquerentur, plures ex his qui oderant [1 1Kb] , tanto miraculo stupefacti , compuncti corde conuersi sunt; et tanti sanguinis tam impie atque immaniter fusi indulgentiam perceperunt, ipso redempti sanguine quem fuderunt . Christi enim sanguis sic in remis ionem peccatorum omnium fusus est, ut ipsum etiam peccatum posset delere quo fusus est. Hoc ergo intuens Dominus dicebat, Odio habuerunt me gratis: cum autem uenerit Paracletus, ille testimonium perhibebit de me: tanquam diceret, Odio me habuerunt, et occiderunt uidentes; sed tale de me Paracletus testimonium perhibebit, ut eos faciat in me credere non uidentes.

2. Et uos, inquit, testimonium perhibebitis, quia ab initio mecum estis. Perhibebit Spiritus sanctus, perhibebitis et uos. Quia enim ab initio mecum estis, potestis predicare quod nostis: quod ut modo non faciatis, illius Spiritus plenitudo nondum adest uobis. Ille ergo testimonium perhibebit de me, et uos perhibebitis: dabit enim uobis fiduciam testimonium perhibendi caritas Dei diffusa in cordibus uestris per Spiritum sanctum qui dabitur uobis . Que utique Petro adhuc defuit, quando mulieris ancille interrogatione perterritus, non potuit uerum testimonium perhibere; sed contra suam pollicitationem timore magno compulsus est ter negare . Timor autem iste non est in caritate, sed perfecta caritas foras mittit timorem . Denique ante passionem Domini, seruilis timor eius interrogatus est a femina seruitutis; post resurrectionem uero Domini liberalis eius amor ab ipso Principe libertatis : et ideo ibi turbabatur, hic  tranquillabatur; ibi quem dilexerat negabat, hic quem negauerat diligebat. Sed adhuc etiam tunc amor ipse infirmus fuerat et angustus, donec eum roboraret et dilataret Spiritus sanctus. Qui posteaquam illi est abundantia gratie largioris infusus, sic ad perhibendum de Christo testimonium quondam eius frigidum pectus accendit, atque illa prius trepida que ueritatem suppresserant, ora reserauit, ut cum omnes in quos uenerat Spiritus sanctus, linguis omnium gentium loquerentur, Iudeorum circumstantibus turbis, solus ad testimonium de Christo perhibendum preceteris promptius emicaret, eiusque interfectores de illius resurrectione confunderet. Si quem delectat tam suauiter sanctum [1 1Kb] tale spectaculum intueri, Actus Apostolorum legat : ibi beatum Petrum quem negantem doluerat, stupeat predicantem; ibi linguam illam uideat ad fiduciam a diffidentia, et ad libertatem a seruitute translatam, tot linguas inimicorum conuertere ad Christi confessionem, quarum non ualendo unam ferre, uersa fuerat in negationem. Quid plura? Tantus in illo fulgor gratie, tanta Spiritus sancti plenitudo apparebat, tanta de ore predicantis pretiosissime ueritatis pondera procedebant, ut ingentis multitudinis aduersarios interfectores Christi Iudeos faceret pro illo paratos mori, a quibus cum illo formidabat occidi. Hoc fecit Spiritus sanctus tunc missus, ante promissus. Ista Dominus magna atque miranda sua beneficia preuidebat, quando dicebat, »Et uiderunt, et oderunt et me et Patrem meum: ut adimpleatur sermo qui in Lege eorum scriptus est, quia odio habuerunt me gratis. Cum autem uenerit Paracletus quem ego mittam uobis a Patre, Spiritum ueritatis qui a Patre procedit, ille testimonium perhibebit de me; et uos testimonium perhibebitis.« Ille quippe testimonium perhibens et testes fortissimos faciens, abstulit Christi amicis timorem, et inimicorum odium conuertit in amorem.



TRACTATUS XCIII. De eo quod Dominus dicit, Hec locutus sum uobis, ut non scandalizemini; usque ad id, Sed hec locutus sum uobis, ut, cum uenerit hora eorum, reminiscamini, quia ego dixi uobis. Cap. XuI, u\. 1-4.

1. In his que precedunt hoc Euangelii capitulum, Dominus discipulos suos ad inimicorum odia perferenda confirmans, suo quoque preparauit exemplo, ut eum imitando fierent fortiores: addens et promittens eis quod uenturus esset Spiritus sanctus, qui de illo testimonium perhiberet, et adiiciens quod et ipsi fierent testes eius, hoc utique in eis operante Spiritu sancto. Sic enim ait: Ille testimonium perhibebit de me, et uos testimonium perhibebitis. Utique quia ille perhibebit, etiam uos perhibebitis: ille in cordibus uestris, uos in uocibus uestris; ille inspirando, uos sonando: ut possit impleri, In omnem terram exiuit sonus eorum . Parum quippe fuerat eos adhortari exemplo suo, nisi impleret Spiritu suo. Denique apostolus Petrus cum iam uerba eius audisset, ubi dixerat, Non est seruus maior domino suo: si me  persecuti sunt, et uos persequentur ; et hoc in illo iam uideret impleri, in quo patientiam Domini sui, si exemplum sufficeret, debuit imitari: succubuit et negauit, non utique ferens quod illum ferre cernebat. Cum uere accepit donum Spiritus sancti, quem negauerat predicauit; et quem confiteri timuerat, non timuit profiteri. Prius enim exemplo quidem fuerat edoctus, ut quod fieri conuenerat nosset; sed nondum fuerat uirtute fultus, ut quod nouerat faceret: instructus erat ut staret, sed non erat firmatus ne caderet. Quod posteaquam per Spiritum sanctum factum est, annuntiauit usque ad mortem, quem negauerat timens mortem. Ideo Dominus in hoc consequenti capitulo, de quo nunc uobis loquendum est, Hec, inquit, locutus sum uobis, ut non scandalizemini. Canitur quippe in Psalmo, Pax multa diligentibus legem tuam, et non est illis scandalum . Merito itaque promisso Spiritu sancto, quo in eis operante fierent testes eius, subiunxit, Hec locutus sum uobis, ut non scandalizemini. Cum enim caritas Dei diffunditur in cordibus nostris per Spiritum sanctum qui datus est nobis , fit pax multa diligentibus legem Dei, ut non sit illis scandalum.

2. Deinde quid passuri essent, iam exprimens ait: Extra synagogas facient uos. Quid autem mali erat Apostolis expelli de synagogis Iudaicis, quasi non inde fuerant se separaturi, etiamsi eos nullus expelleret? Sed nimirum hoc uoluit denuntiare, quia Iudei Christum non fuerant recepturi, a quo isti non fuerant recessuri; et ideo futurum erat ut foras mitterentur cum illo, ab eis qui esse nollent in illo, hi qui esse non possent sine illo. Nam profecto, quia non erat ullus alius populus Dei quam illud semen Abrahe, si agnoscerent et reciperent Christum, tanquam rami naturales in olea permanerent ; nec alie fierent Ecclesie Christi, alie Synagoge Iudeorum: eedem [1 1Kb] quippe essent, si in eodem esse uoluissent. Quod quia noluerunt, quid restabat nisi ut remanentes extra Christum, extra synagogas facerent eos qui non relinquerent Christum? Accepto quippe Spiritu sancto testes eius effecti, non utique tales essent, de quibus dicitur: Multi principes Iudeorum crediderunt in eum; sed propter metum Iudeorum, ne pellerentur de synagogis, non audebant confiteri eum: dilexerunt enim gloriam hominum magis quam Dei . Crediderunt ergo in eum, sed non sic quomodo eos uolebat credere, qui dicebat: Quomodo potestis credere, gloriam ab inuicem exspectantes, et gloriam que a solo Deo est non querentes ? Discipulis ergo sic in eum credentibus, ut impleti Spiritu sancto, hoc est dono gratie Dei, non sint de numero eorum qui ignorantes Dei iustitiam, et suam uolentes constituere, iustitie Dei non sunt subiecti ; nec de illorum de quibus dictum est, Dilexerunt gloriam hominum magis quam Dei: illa congruit prophetia, que de ipsis inuenitur impleta, Domine, in lumine uultus tui ambulabunt, et in nomine tuo exsultabunt tota die, et in tua iustitia exaltabuntur; quoniam gloria uirtutis eorum  tu es . Merito eis dicitur, Extra synagogas facient uos: illi scilicet qui zelum Dei habent, sed non secundum scientiam; propter quod ignorantes Dei iustitiam, et suam uolentes constituere , eos expellunt [1 1Kb] qui non in sua, sed in Dei iustitia exaltantur, nec expulsi ab hominibus erubescunt, quoniam gloria uirtutis eorum ipse est.

3. Denique cum hoc eis dixisset, adiecit: Sed uenit hora ut omnis qui interficit uos, arbitretur obsequium se prestare Deo: et hec facient uobis, quia non cognouerunt Patrem neque me. Hoc est, non cognouerunt Deum nec eius Filium, cui se in uobis occidendis prestare arbitrantur obsequium. Que uerba Dominus ita subiecit, tanquam ex hoc consolaretur suos, qui de synagogis Iudaicis pellerentur. Prenuntians enim que mala essent pro eius testimonio perpessuri, Extra synagogas, inquit, facient uos. Nec ait, Et uenit hora ut omnis qui interficit uos, arbitretur obsequium se prestare Deo. Quid ergo ait? Sed uenit hora: quemadmodum diceret, si aliquid boni post mala ista prediceret. Quid sibi ergo uult, Extra synagogas facient uos: sed uenit hora? Tanquam hoc dicturus fuisset: Separabunt illi quidem uos, sed ego uos colligam; aut, Separabunt quidem illi uos, sed uenit hora letitie uestre. Quid ergo tibi facit hoc uerbum quod ait, Sed uenit hora, quasi consolationem eis promitteret post tribulationem; cum magis dicere debuisse uideatur indicatiuo modo, Et uenit hora? Sed non ait, Et uenit, cum tribulationem super tribulationem, non consolationem post tribulationem uenturam illis esse prediceret. An forte sic eos illa de synagogis separatio fuerat turbatura, ut mori mallent, quam in hac uita sine Iudeorum congregationibus immorari? Absit ut sic turbarentur, qui Dei, non hominum gloriam requirebant. Quid ergo est, Extra synogogas facient uos: sed uenit hora; cum potius dicere debuisse uideatur, Et uenit hora, ut omnis qui interficit uos, arbitretur obsequium se prestare Deo? Neque enim saltem dictum est, Sed uenit hora ut interficiant uos, quasi ut eis mors pro consolatione illius separationis accideret [2 1Kb] ; sed, uenit, inquit, hora ut omnis qui interficit uos, arbitretur obsequium se prestare Deo. Prorsus non mihi uidetur aliud significare uoluisse, nisi ut intelligerent atque gauderent tam multos se Christo acquisituros, cum de Iudeorum congregationibus pellerentur, ut eos non sufficeret [3 1Kb] pellere, sed non sinerent uiuere, ne omnes ad nomen Christi sua predicatione conuerterent, et ab obseruatione Iudaismi, tanquam diuine ueritatis, auerterent. Hoc enim de Iudeis dictum debemus accipere, de quibus dixerat, Extra synagogas facient uos. Nam testes, id est martyres Christi, etiamsi occisi sunt a Gentilibus; non tamen illi arbitrati sunt Deo, sed diis suis falsis obsequium se prestare, cum hec facerent. Iudeorum autem omnis qui occidit predicatores Christi, Deo se prestare putauit  obsequium; credens quod desererent Deum Isrel, quicumque conuerterentur ad Christum. Ut enim et ipsum Christum occiderent, ista ratione commoti sunt: nam eorum de hac re etiam uerba conscripta sunt. uidetis quia totus mundus post eum abiit : si dimiserimus eum uiuere, uenient Romani, et tollent nobis et locum et gentem. Et quod Caiphas dixit: Expedit ut unus homo moriatur pro populo, et non tota gens pereat . Et in hoc ergo sermone suos discipulos suo erexit exemplo, quibus dixerat, Si me persecuti sunt, et uos persequentur ; ut quemadmodum illum occidendo, Deo se prestitisse obsequium putauerunt, sic etiam illos.

4. Iste itaque sensus est in his uerbis: Extra synagogas facient uos; sed nolite solitudinem formidare: separati quippe a congregatione eorum, tam multos in nomine meo congregabitis, ut illi metuentes ne templum quod erat apud eos, et omnia Legis ueteris sacramenta deserantur, interficiant uos; sic fundentes sanguinem uestrum, ut Deo se prestare arbitrentur obsequium. Ecce est illud quod de his dixit Apostolus, Zelum Dei habent, sed non secundum scientiam : obsequium se putant prestare Deo, interficiendo famulos Dei. O error horrendus! Itane ut placeas Deo, percutis placentem Deo; et templum Dei uiuum te feriente prosternitur, ne Dei templum lapideum deseratur? O exsecrabilis cecitas! Sed ex parte in Isrel facta est, ut plenitudo Gentium intraret: ex parte, inquam, facta est, non ex toto. Non enim omnes, sed aliqui ex ramis fracti sunt, ut insereretur oleaster . Nam Spiritu sancto implente discipulos Christi, cum linguis omnium gentium loquerentur, cum per eos diuina miracula frequentarentur, et diuina eloquia spargerentur, etiam occisus ita dilectus est Christus, ut eius discipuli expulsi a congregationibus Iudeorum, ex ipsis quoque Iudeis ingentem multitudinem congregarent, et nullam solitudinem formidarent . Hinc ergo accensi ceteri reprobi et ceci, zelum Dei habentes, sed non secundum scientiam, et obsequium se prestare Deo credentes, occidebant eos. Sed pro illis occisus colligebat eos; qui de his futuris, antequam occideretur, instruxerat eos, ne ignaros atque imparatos animos mala inopinata et improuisa, quamuis cito transitura, turbarent, sed precognita et patienter accepta ad bona sempiterna perducerent. Hanc enim fuisse causam ut hec eis prenuntiaret, etiam ipse demonstrauit adiungens: Sed hec locutus sum uobis, ut cum uenerit hora eorum, reminiscamini quia ego dixi uobis. Hora eorum hora tenebrosa, hora nocturna. Sed in die mandauit Dominus misericordiam suam, et in nocte declarauit : quando nox Iudeorum separatum a se diem Christianorum nulla confusione fuscauit; et quando carnem occidere potuit, fidem tenebrare non potuit.



TRACTATUS XCIu. De eo quod dicit iehsu, Hec autem uobis ab initio non dixi, quia uobiscum eram; usque ad id, Si autem abiero, mittam eum ad uos. Cap. XuI, u\. 5-7.


1. Cum Dominus iehsu predixisset discipulis suis persecutiones quas passuri fuerant post eius abscessum, subiunxit, atque ait: Hec autem uobis ab initio non dixi, quia uobiscum eram: nunc autem uado ad eum qui me misit. Ubi primum uidendum est, utrum eis futuras non predixerit ante passiones. Sed alii tres euangeliste satis eum predixisse ista demonstrant, antequam uentum esset ad cenam : qua peracta secundum Ioannem ista locutus est, ubi ait, Hec autem uobis ab initio non dixi, quia uobiscum eram. An forte hinc ista soluitur questio, quia et illi eum narrant passioni proximum fuisse cum hec diceret? Non ergo ab initio quando cum illis erat, quia iam discessurus, iamque ad Patrem perrecturus hec dixit: et ideo etiam secundum illos euangelistas uerum est quod hic dictum est, Hec autem uobis ab initio non dixi. Sed quid agimus de fide Euangelii secundum Mattheum, qui hec eis a Domino non solum cum iam esset Pascha cum discipulis cenaturus imminente passione, uerum et ab initio denuntiata esse commemorat, ubi primum nominatim duodecim exprimuntur Apostoli, et ad opera diuina mittuntur ? Quid sibi ergo uult quod hic ait, Hec autem uobis ab initio non dixi, quia uobiscum eram: nisi quia ea que hic dicit de Spiritu sancto, quod sit uenturus ad eos et testimonium perhibiturus, quando mala illa passuri sunt, hec ab initio eis non dixit, quia cum ipsis erat?

2. Consolator ergo ille uel aduocatus , Christo abscedente fuerat necessarius; et ideo de illo non dixerat ab initio quando cum illis erat, quia eius presentia consolabantur: abscessurus autem oportebat ut diceret illum esse uenturum, per quem futurum erat ut caritate diffusa in cordibus suis uerbum Dei cum fiducia predicarent; et illo intrinsecus apud eos testimonium perhibente de Christo, ipsi quoque testimonium perhiberent; neque scandalizarentur cum inimici Iudei absque synagogis facerent eos, et interficerent arbitrantes obsequium se prestare Deo: quoniam caritas omnia tolerat , que diffundenda erat in cordibus eorum per Spiritus sancti donum . Hinc ergo iste totus ducitur sensus, quia facturus eos erat martyres suos, id est testes suos per Spiritum sanctum; ut illo in eis operante, persecutionum quecumque aspera tolerarent, nec frigescerent a caritate predicandi, illo diuino igne succensi. Hec ergo, inquit, locutus sum uobis, ut cum uenerit hora eorum, reminiscamini quia ego dixi uobis . Hec scilicet locutus sum uobis, non tantum quia passuri estis ista; sed quia cum uenerit paracletus ille, testimonium perhibebit de me, ne ista timendo taceatis, unde fiet ut etiam uos testimonium perhibeatis. Hec autem uobis ab initio non dixi, quia uobiscum eram, et ego uos consolabar mea corporali presentia, exhibita humanis sensibus uestris,  quam paruuli capere poteratis.

3. Nunc autem uado ad eum qui me misit: et nemo, inquit, ex uobis interrogat me, Quo uadis? Significat sic se iturum ut nullus interrogaret, quod palam fieri uisu corporis cernerent: nam superius interrogauerant eum quo esset iturus, et responderat eis se iturum quo ipsi tunc uenire non possent . Nunc uero ita se promittit iturum, ut nullus eorum quo uadit interroget. Nubes enim suscepit eum quando ascendit ab eis; et euntem in celum non uerbis quesierunt, sed oculis deduxerunt .

4. Sed quia hec locutus sum uobis, inquit, tristitia impleuit cor uestrum. uidebat utique quid illa sua uerba in eorum cordibus agerent: spiritualem quippe nondum interius habentes consolationem, quam per Spiritum sanctum fuerant habituri, id quod exterius in Christo uidebant, amittere metuebant; et quia se amissuros esse illum uera denuntiantem [1 1Kb] dubitare non poterant, contristabatur humanus affectus, quia carnalis desolabatur aspectus. Nouerat autem ille quid eis potius expediret, quia uisus interior ipse est utique melior, quo eos consolaturus fuerat Spiritus sanctus; non cernentium corporibus ingesturus corpus humanum, sed seipsum credentium pectoribus infusurus. Denique adiungit, Sed ego ueritatem dico uobis, expedit uobis ut ego uadam. Si enim non abiero, Paracletus non ueniet ad uos: si autem abiero, mittam eum ad uos: tanquam diceret, Expedit uobis ut hec forma serui auferatur a uobis: caro quidem factum uerbum habito in uobis; sed nolo me carnaliter adhuc diligatis, et isto lacte contenti semper infantes esse cupiatis. Expedit uobis ut ego uadam. Si enim non abiero, Paracletus non ueniet ad uos. Si alimenta tenera quibus uos alui, non subtraxero, solidum cibum non esurietis; si carni carnaliter heseritis, capaces Spiritus non eritis. Nam quid est, Si non abiero, Paracletus non ueniet ad uos: si autem abiero, mittam eum ad uos? Numquid hic positus, eum non poterat mittere? Quis hoc dixerit? Neque enim ubi ille erat, iste inde recesserat; et sic uenerat a Patre, ut non maneret in Patre. Postremo, quomodo eum etiam hic constitutus non poterat mittere, quem scimus super eum baptizatum uenisse atque mansisse ; imo uero a quo scimus eum nunquam separabilem fuisse? Quid est ergo, Si non abiero, Paracletus non ueniet ad uos; nisi, non potestis capere Spiritum, quamdiu secundum carnem persistitis nosse Christum? Unde ille qui iam acceperat Spiritum: Etsi noueramus, inquit, secundum carnem Christum, sed nunc iam non nouimus . Etiam ipsam quippe carnem Christi non secundum carnem nouit, qui uerbum carnem factum spiritualiter nouit. Hoc nimirum significare uoluit magister bonus dicendo, Si enim non abiero, Paracletus non ueniet ad uos: si autem abiero, mittam eum ad uos.

5. Christo autem discedente corporaliter, non solum Spiritus sanctus, sed et Pater et Filius illis adfuit spiritualiter. Nam si ab eis sic abscessit Christus, ut pro illo, non cum illo in eis esset Spiritus sanctus;  ubi est eius promissio dicentis, Ecce ego uobiscum sum usque in consummationem seculi ; et, ueniemus ad eum ego et Pater, et mansionem apud eum faciemus : cum et Spiritum sanctum ita se promiserit esse missurum, ut cum eis esset in eternum? Ac per hoc cum ex carnalibus uel animalibus essent spirituales futuri, profecto et Patrem et Filium et Spiritum sanctum capacius fuerant habituri. In nullo autem credendus est esse Pater sine Filio et Spiritu sancto, aut Pater et Filius sine Spiritu sancto, aut Filius sine Patre et Spiritu sancto, aut sine Patre et Filio Spiritus sanctus, aut Pater et Spiritus sanctus sine Filio: sed ubi eorum quilibet unus, ibi Trinitas Deus unus. Oportebat autem ita insinuari Trinitatem, ut quamuis nulla esset diuersitas substantiarum, singillatim tamen commendaretur distinctio personarum; ubi eis qui recte intelligunt, nunquam uideri potest separatio naturarum.

6. Quod autem sequitur, Et cum uenerit ille, arguet mundum de peccato, et de iustitia, et de iudicio: de peccato quidem, quia non credunt in me; de iustitia uero, quia ad Patrem uado, et iam non uidebitis me; de iudicio autem, quia princeps huius mundi iudicatus est : tanquam solum sit peccatum non credere in Christum, et tanquam ipsa sit iustitia non uidere Christum, et tanquam ipsum sit iudicium quod princeps huius mundi, hoc est diabolus iudicatus est: ualde latebrosum est, nec isto sermone coarctandum, ne fiat obscurius breuitate; sed alio potius quantum Dominus adiuuerit explicandum.



TRACTATUS XCu. In hec uerba superioris lectionis, Cum uenerit ille, arguet mundum de peccato, et de iustitia, etc. Cap. XuI, u\. 8-11.

1. Promittens Dominus missurum se Spiritum sanctum, Cum uenerit, inquit, ille arguet mundum de peccato, et de iustitia, et de iudicio. Quid est hoc? Numquidnam Dominus Christus non arguit mundum de peccato, cum ait: Si non uenissem, et locutus eis fuissem, peccatum non haberent; nunc autem excusationem non habent de peccato suo? Sed ne quis forte dicat hoc ad Iudeos proprie pertinere, non ad mundum; nonne ait alio loco: Si de mundo essetis, mundus quod suum esset diligeret ? Numquid non arguit de iustitia, ubi ait: Pater iuste, mundus te non cognouit ? Numquid non arguit de iudicio, ubi se ait sinistris esse dicturum: Ite in ignem eternum, qui paratus est diabolo et angelis eius ? Et multa alia reperiuntur in sancto Euangelio, ubi de his Christus arguit mundum. Quid est ergo quod tanquam proprie tribuit hoc Spiritui sancto? An forte, quia Christus in Iudeorum tantum gente locutus est, mundum non uidetur arguisse, ut ille intelligatur argui qui audit arguentem? Spiritus autem sanctus in discipulis eius toto orbe diffusis, non unam gentem intelligitur arguisse, sed mundum. Nam hoc illis ait ascensurus in celum: Non est uestrum scire tempora uel momenta, que Pater posuit in sua potestate: sed  accipietis uirtutem Spiritus sancti superuenientis in uos, et eritis mihi testes in Ierusalem, et in tota Iudea, et in Samaria, et usque in fines terre . Hoc est arguere mundum. Sed quis audeat dicere quod per discipulos Christi arguit mundum Spiritus sanctus, et non arguat ipse Christus; cum clamet Apostolus, An uultis experimentum accipere eius qui in me loquitur Christus ? Quos itaque arguit Spiritus sanctus, arguit utique et Christus. Sed quantum mihi uidetur, quia per Spiritum sanctum diffundenda erat caritas in cordibus eorum , que foras mittit timorem , quo impediri possent ne arguere mundum qui persecutionibus fremebat, auderent; propterea dixit, Ille arguet mundum: tanquam diceret, Ille diffundet in cordibus uestris caritatem; sic enim timore depulso, arguendi habebitis libertatem. Sepe autem diximus inseparabilia opera esse Trinitatis ; sed singillatim commendandas fuisse personas, ut non solum sine separatione, uerum etiam sine confusione et unitas intelligatur et Trinitas.

2. Exponit deinde quid dixerit de peccato, et de iustitia et de iudicio. De peccato quidem, inquit, quia non crediderunt in me. Hoc enim peccatum quasi solum sit, pre ceteris posuit; quia hoc manente cetera detinentur, et hoc discedente cetera remittuntur. De iustitia uero, inquit, quia ad Patrem uado, et iam non uidebitis me. Hic primo uidendum est, si recte quisque arguitur de peccato, quomodo recte arguatur et de iustitia. Numquid enim si arguendus est peccator propterea quia peccator est, arguendum putabit quisquam et iustum propterea quia iustus est? Absit. Nam et si aliquando iustus arguitur, ideo recte arguitur, quia, sicut scriptum est, Non est iustus in terra qui faciet bonum, et non peccabit. Quocirca etiam cum iustus arguitur, de peccato arguitur, non de iustitia. Quoniam et in illo quod legimus diuinitus dictum, Noli effici iustus multum ; non est notata iustitia sapientis, sed superbia presumentis. Qui ergo fit multum iustus, ipso nimio fit iniustus. Multum enim se facit iustum, qui dicit se non habere peccatum; aut qui se putat non gratia Dei, sed sua uoluntate sufficiente effici iustum; nec recte uiuendo iustus est, sed potius inflatus, putando se esse quod non est. Quo pacto igitur mundus arguendus est de iustitia, nisi de iustitia credentium? Arguitur itaque de peccato, quia in Christum non credit; et arguitur de iustitia eorum qui credunt. Ipsa quippe fidelium comparatio, infidelium est uituperatio. Hoc et ipsa expositio satis indicat. uolens enim aperire quid dixerit, De iustitia uero, inquit, quia ad Patrem uado, et iam non uidebitis me. Non ait, Et iam non uidebunt me; de quibus dixerat, quia non crediderunt in me. Sed peccatum quid uocaret exponens, de illis locutus est dicens, quia non crediderunt in me: exponens autem quam diceret iustitiam, de qua mundus arguitur, ad ipsos quibus loquebatur, se conuertit, atque ait, Quia ad Patrem uado, et iam non uidebitis me. Quapropter mundus de peccato quidem suo, de iustitia uero arguitur aliena,  sicut arguuntur de lumine tenebre: Omnia enim que arguuntur, ait Apostolus, a lumine manifestantur . Quantum enim malum sit eorum qui non credunt, non solum per seipsum, uerum etiam ex bono potest eorum apparere qui credunt. Et quoniam ista uox infidelium esse consueuit, Quomodo credimus quod non uidemus? ideo credentium iustitiam sic oportuit definiri, Quia ad Patrem uado, et iam non uidebitis me. Beati enim qui non uident, et credunt . Nam et qui uiderunt Christum, non in eo laudata est fides eorum, quia credebant quod uidebant, id est Filium hominis; sed quia credebant, quod non uidebant, id est Filium Dei. Cum uero et ipsa forma serui subtracta eorum esset aspectibus, tum uero ex omni parte impletum est, Iustus ex fide uiuit . Est enim fides, sicut in Epistola que ad Hebreos est definitur, sperantium substantia, conuictio rerum que non uidentur.

3. Sed quid est, Iam non uidebitis me? Non enim ait, Ad Patrem uado, et non uidebitis me; ut temporis interuallum quo non uidebitur, significasse intelligeretur, siue breue, siue longum, tamen utique terminatum: sed dicendo, Iam non uidebitis me, uelut nunquam eos de cetero uisuros Christum, ueritas prenuntiauit. Heccine iustitia est nunquam Christum uidere, et in eum tamen credere; cum propterea laudetur fides ex qua iustus uiuit, quoniam credit, quem modo non uidet Christum, se aliquando esse uisurum? Postremo secundum hanc iustitiam, numquid dicturi sumus Paulum apostolum non fuisse iustum, confitentem se Christum uidisse post ascensionem eius in celum , de quo utique iam tempore dixerat, Iam non uidebitis me? Numquid secundum hanc iustitiam iustus non erat gloriosissimus Stephanus, qui cum lapidaretur, ait: Ecce uideo celum apertum, et Filium hominis stantem ad dexteram Dei ? Quid ergo est, Ad Patrem uado, et iam non uidebitis me; nisi, quomodo sum, cum uobiscum sum? Tunc enim adhuc erat mortalis in similitudine carnis peccati , qui esurire poterat ac sitire, fatigari atque dormire: hunc ergo Christum, id est talem Christum, cum transisset de hoc mundo ad Patrem, non erant iam uisuri; et ipsa est iustitia fidei, de qua dicit Apostolus, Etsi noueramus Christum secundum carnem, sed nunc iam non nouimus . Erit itaque, inquit, uestra iustitia, qua mundus arguetur, quia uado ad Patrem, et iam non uidebitis me: quoniam in eum quem non uidebitis credetis in me: et quando me uidebitis, quod tunc ero, non uidebitis me quod sum uobiscum modo; non uidebitis humilem, sed excelsum; non uidebitis mortalem, sed sempiternum; non uidebitis iudicandum, sed iudicaturum [1 1Kb] : et de hac fide uestra, id est iustitia uestra, arguet Spiritus sanctus incredulum mundum.

4. Arguet etiam de iudicio, quia princeps huius mundi iudicatus est. Quis est iste, nisi de quo ait alio loco, Ecce uenit princeps mundi, et in me nichil inueniet ; id est, nichil iuris sui, nichil quod ad  eum pertineat, nullum scilicet omnino peccatum? Per hoc enim est diabolus princeps mundi. Non enim celi et terre et omnium que in eis sunt, est diabolus princeps, qua significatione intelligitur mundus, ubi dictum est, Et mundus per eum factus est: sed mundi est diabolus princeps, de quo mundo ibi continuo subiungit atque ait, Et mundus eum non cognouit , hoc est homines infideles, quibus toto orbe terrarum mundus est plenus: inter quos gemit fidelis mundus, quem de mundo elegit, per quem factus est mundus; de quo ipse dicit, Non uenit Filius hominis ut iudicet mundum, sed ut saluetur mundus per ipsum . Mundus eo iudicante damnatur, mundus eo subueniente saluatur: quoniam sicut arbor foliis et pomis, sicut area paleis et frumentis, ita infidelibus et fidelibus plenus est mundus. Princeps ergo mundi huius, hoc est princeps tenebrarum harum, id est infidelium; de quibus eruitur mundus, quibus dicitur, Fuistis aliquando tenebre; nunc autem lux in Domino : princeps mundi huius de quo alibi dicit, Nunc princeps mundi huius missus est foras , utique iudicatus est; quoniam iudicio ignis eterni irreuocabiliter destinatus est. Et de hoc itaque iudicio quo princeps iudicatus est mundi, arguitur a Spiritu sancto mundus; quoniam cum suo principe iudicatur, quem superbus atque impius imitatur [1 1Kb] . Si enim Deus, sicut dicit apostolus Petrus, peccantibus angelis non pepercit, sed carceribus caliginis inferi retrudens tradidit in iudicio puniendos seruari ; quomodo non a Spiritu sancto de hoc iudicio mundus arguitur, quando in Spiritu sancto hec loquitur Apostolus? Credant itaque homines in Christum, ne arguantur de peccato infidelitatis sue, quo peccata omnia detinentur: transeant in numerum fidelium, ne arguantur de iustitia eorum, quos iustificatos non imitantur: caueant futurum iudicium, ne cum mundi principe iudicentur, quem iudicatum imitantur. Etenim ne sibi existimet parci superbia dura mortalium, de superborum supplicio terrenda est angelorum.



TRACTATUS XCuI. In hec uerba, Adhuc multa habeo uobis dicere; sed non potestis portare modo: cum autem uenerit ille Spiritus ueritatis, docebit uos omnem ueritatem. Cap. XuI, u\ u\. 12, 13.

1. In isto sancti Euangelii capitulo, ubi Dominus ait discipulis suis, Adhuc multa habeo uobis dicere, sed non potestis portare modo, prius querendum illud occurrit, quomodo superius dixerit, Omnia que audiui a Patre meo, nota feci uobis : et hic dicat, Adhuc multa habeo uobis dicere, sed non potestis portare modo. uerum illud quomodo dixerit, quod nondum fecerat tanquam fecerit, sicut ea que futura sunt, Deum fecisse propheta testatur dicens, Qui fecit que futura sunt , iam cum ipsa uerba tractaremus, ut potuimus, exposuimus. Nunc  ergo que ista sint que Apostoli tunc portare non poterant, uultis forsitan scire. Sed quis nostrum audeat eorum se dicere iam capacem, que illi capere non ualebant? Ac per hoc nec a me exspectanda sunt ut dicantur, que forte non caperem, si mihi ab alio dicerentur; nec uos ea portare possetis, etiamsi ego tantus essem, ut a me ista que uobis altiora sunt audiretis. Et fieri quidem potest ut sint in uobis aliqui ad ea capienda iam idonei, que alii capere nondum ualent; et si non omnia de quibus magister Deus ille dicebat, Adhuc multa habeo uobis dicere, tamen eorum fortasse nonnulla: sed quenam sint ista que ipse non dixit, temerarium est uelle presumere ac dicere. Nam et mori pro Christo nondum erant idonei tunc Apostoli, quibus dicebat, Non potestis me sequi modo; unde primus eorum Petrus, qui hoc iam se posse presumpserat, aliud expertus est quam putabat : et tamen postea et uiri et mulieres, pueri et puelle, iuuenes et uirgines, seniores cum iunioribus innumerabiles martyrio coronati sunt; et posse inuente sunt oues, quod tunc quando ista Dominus loquebatur, nondum poterant portare pastores. Numquid ergo debuit illis ouibus dici in illo tentationis articulo, quo certare usque ad mortem pro ueritate oportebat, et pro Christi nomine uel doctrina sanguinem fundere; numquid, inquam, debuit eis dici, Quis uestrum audeat idoneum martyrio se putare, cui Petrus idoneus nondum fuerat; quando eum os ad os ipse Dominus instruebat? Sic itaque dixerit aliquis non debere dici populis christianis, audire cupientibus que sint de quibus Dominus tunc dicebat, Adhuc multa habeo uobis dicere, sed non potestis portare modo, Si Apostoli nondum poterant, multo minus uos potestis: quia forte sic multi possunt audire, quod tunc nondum poterat Petrus, sicut multi possunt martyrio coronari, quod tunc nondum poterat Petrus: presertim iam misso Spiritu sancto, qui tunc nondum erat missus, de quo continuo subiunxit, atque ait, Cum autem uenerit ille Spiritus ueritatis, docebit uos omnem ueritatem; sic utique demonstrans illos ideo que habebat dicere, portare non posse, quia nondum ad eos uenerat Spiritus sanctus.

2. Ecce concedamus ut ita sit, multos ea modo portare posse iam misso Spiritu sancto, que tunc eo nondum misso non poterant portare discipuli: numquid ideo scimus que sint que dicere noluit, que tunc sciremus si ab eo dicta legeremus uel audiremus? Aliud est enim scire utrum a nobis uel a uobis portari possint; aliud autem scire que sint, siue portari possint, siue non possint. Que cum ipse tacuerit, quis nostrum dicat, Ista uel illa sunt? Aut si dicere audeat, unde probat? Quis enim est tam uanus aut temerarius, qui cum dixerit etiam uera quibus uoluerit, que uoluerit, sine ullo testimonio diuino affirmet ea esse que tunc Dominus dicere noluit? Quis hoc nostrum faciat, et non maximam culpam temeritatis incurrat, in quo nec prophetica nec apostolica excellit auctoritas? Nam profecto si eorum aliquid legissemus in Libris canonica auctoritate firmatis, qui post  ascensionem Domini scripti sunt, parum fuerat hoc legisse, nisi illic id etiam legeretur, hoc ex eis esse que tunc Dominus noluit discipulis dicere, quia non poterant illa portare. Tanquam si, uerbi gratia, ego dicerem, illud quod legimus in huius Euangelii capite, In principio erat uerbum, et uerbum erat apud Deum, et Deus erat uerbum, hoc erat in principio apud Deum , et alia que sequuntur, quoniam postea scripta sunt, nec ea Dominum Iesum dixisse narratum est, cum hic esset in carne, sed hec unus ex Apostolis eius, ac Spiritu eius [1 1Kb] sibi reuelante conscripsit, ex his esse que noluit tunc Dominus dicere, quia ea discipuli portare non poterant; quis me audiat tam temere ista dicentem? Si autem ubi hoc legimus, ibi hoc etiam legeremus, quis non tanto apostolo crederet?

3. Sed id quoque mihi uidetur absurdissime dici, ea tunc non potuisse portare discipulos, que de inuisibilibus et altissimis rebus inuenimus in apostolicis Litteris, que postmodum scripte sunt, nec ea Dominum quando cum illis uisibiliter erat, dixisse narratur. Cur enim ea tunc ferre non poterant, que nunc in eorum Libris quis non legat, quis non ferat, etiamsi non intelligat? Nonnulla quidem homines infideles in Scripturis sanctis et non intelligunt cum legunt uel audiunt, et lecta uel audita ferre non possunt: sicut Pagani, quod per eum qui crucifixus est, factus est mundus; sicut Iudei, quod Filius Dei sit, qui eo modo quo ipsi celebrant sabbatum soluit; sicut Sabelliani, quia Trinitas est Pater et Filius et Spiritus sanctus; sicut Ariani, quia equalis est Patri Filius, et Patri ac Filio Spiritus sanctus; sicut Photiniani, quia non homo tantum similis nobis, sed etiam Deus Deo Patri equalis est Christus; sicut Manichei, quod Christus iehsu per quem liberandi [2 1Kb] sumus, nasci in carne et de carne dignatus est: et ceteri omnes peruersarum ac diuersarum sectarum homines, utique ferre non possunt, quidquid in Scripturis sanctis et in fide catholica reperitur, quod contra eorum proferatur errores; sicut nos ferre non possumus sacrilegas eorum uanitates et insanias mendaces. Quid est enim ferre non posse, nisi equo animo non habere? Sed omnia que post ascensionem Domini canonica ueritate atque auctoritate conscripta sunt, quis fidelis uel etiam catechumenus, antequam Spiritum sanctum baptizatus accipiat, non equo animo legit atque audit, etiamsi nondum sicut oportet intelligit? Quomodo ergo aliquid eorum que post ascensionem Domini scripta sunt, non possent ferre discipuli, etiam nondum sibi misso Spiritu sancto, cum omnia nunc ferant catechumeni nondum accepto Spiritu sancto? Quia etsi non eis fidelium sacramenta produntur, non ideo fit quod ea ferre non possunt; sed ut ab eis tanto ardentius concupiscantur, quanto eis honorabilius occultantur.

4. Quapropter, karissimi, non a nobis exspectetis audire que tunc noluit Dominus discipulis dicere, quia nondum poterant illa portare: sed potius in caritate proficite, que diffunditur in cordibus uestris per Spiritum  sanctum qui datus est uobis ; ut spiritu feruentes et spiritualia diligentes, spritualem lucem spiritualemque uocem, quam carnales homines ferre non possunt, non aliquo signo corporalibus oculis apparente, nec aliquo sono corporalibus auribus instrepente, sed interiore conspectu et auditu nosse possitis. Non enim diligitur quod penitus ignoratur. Sed cum diligitur quod ex quantulacumque parte cognoscitur, ipsa efficitur dilectione ut melius et plenius cognoscatur. Si ergo in caritate proficiatis, quam diffundit in cordibus Spiritus sanctus, docebit uos omnem ueritatem: uel, sicut alii codices habent, deducet uos in omni ueritate  : unde dictum est, Deduc me, Domine, in uia tua, et ambulabo in ueritate tua . Sic fiet ut non a doctoribus exterioribus illa discatis, que noluit Dominus tunc dicere, sed sitis omnes docibiles Deo ; ut ea ipsa que per lectiones atque sermones extrinsecus adhibitos didicistis et credidistis de natura Dei non corporea, nec loco aliquo inclusa, nec per infinita spatia locorum quasi mole distenta, sed ubique tota et perfecta et infinita, sine nitoribus colorum, sine figuris lineamentorum, sine notis litterarum, sine serie syllabarum, ipsa mente conspicere ualeatis. Ecce dixi aliquid quod forte inde sit, et tamen accepistis; et non solum ferre potuistis, uerum etiam libenter audistis. Sed ille magister interior, qui cum adhuc discipulis exterius loqueretur, ait, Adhuc multa habeo uobis dicere, sed non potestis portare modo, si uellet nobis id quod de incorporea Dei natura dixi, intrinsecus ita dicere, sicut sanctis Angelis dicit, qui semper uident faciem Patris ; nondum ea portare possemus. Proinde quod ait, Docebit uos omnem ueritatem, uel, deducet uos in omni ueritate, non arbitror in hac uita in cuiusquam mente posse compleri ; sed quia per Spiritum sanctum fit, unde nunc pignus accepimus , ut ad ipsam quoque plenitudinem ueniamus: de qua idem dicit apostolus, Tunc autem facie ad faciem; et, Nunc scio ex parte, tunc autem cognoscam sicut et cognitus sum : non quod in hac uita scit totum, quod usque ad illam perfectionem futurum nobis Dominus promisit per caritatem Spiritus, dicens, Docebit uos omnem ueritatem; uel, deducet uos in omni ueritate.

5. Que cum ita sint, dilectissimi, moneo uos in caritate Christi, ut seductores caueatis impuros et obscene turpitudinis sectas, de quibus ait Apostolus, Que autem occulte fiunt ab istis, turpe est et dicere : ne cum horrendas immunditias docere ceperint, quas humane aures qualescumque sint, portare non possunt, dicant ipsa esse que Dominus ait, Adhuc multa habeo uobis dicere, sed non potestis portare modo; et per Spiritum sanctum asserant fieri ut possint illa immunda et nefanda portari.  Alia sunt mala que portare non potest qualiscumque pudor humanus, et alia sunt bona que portare non potest paruus sensus humanus: ista fiunt in corporibus impudicis, illa remota sunt a corporibus uniuersis; hoc impura carne committitur, illud pura mente uix cernitur. »Renouamini ergo spiritu mentis uestre , et intelligite que sit uoluntas Dei, quod bonum est et beneplacitum et perfectum« : »ut in caritate radicati et fundati, possitis comprehendere cum omnibus sanctis, que sit longitudo, latitudo, altitudo et profundum; cognoscere etiam supereminentem scientie caritatem Christi, ut impleamini in omnem plenitudinem Dei« . Isto enim modo uos docebit Spiritus sanctus omnem ueritatem, cum magis magisque diffundet in cordibus uestris caritatem.



TRACTATUS XCuII. In eamdem lectionem.

1. Spiritus sanctus quem promisit Dominus se discipulis suis esse missurum, qui eos doceret omnem ueritatem, quam tunc quando cum eis loquebatur, portare non poterant: de quo Spiritu sancto, sicut dicit Apostolus, nunc pignus accepimus , quo uerbo intelligeremus eius plenitudinem nobis in uita alia reseruari: ipse ergo Spiritus sanctus et nunc docet fideles, quanta quisque potest capere spiritualia; et eorum pectora desiderio maiore succendit, si quisque in ea caritate proficiat, qua et diligat cognita, et cognoscenda desideret: ita ut ea quoque ipsa que nunc quomodocumque cognoscit, nondum se scire sciat, sicut scienda sunt in ea uita quam nec oculus uidit, nec auris audiuit, nec in cor hominis ascendit . Quo sciendi modo, si nunc ea uellet interior magister dicere, id est, nostre menti aperire atque monstrare; humana infirmitas portare non posset. Unde me uestra Dilectio meminit iam locutum, cum sancti Euangelii uerba tractaremus, ubi Dominus ait, Adhuc multa habeo uobis dicere, sed non potestis portare modo. Non ut in his Domini uerbis nescio que secreta nimis abdita suspicemur, que cum dici a docente possint, portari a discente non possint: sed ea ipsa que in doctrina religionis in quorumlibet hominum notitia legimus et scribimus, audimus et dicimus, si uellet eo modo nobis Christus dicere, sicut ea dicit Angelis sanctis in seipso unigenito Patris uerbo, Patrique ceterno; quinam portare homines possent, etiam si iam essent spirituales, quales adhuc Apostoli non fuerunt, quando ista eis Dominus loquebatur, qualesque postea ueniente sancto Spiritu facti sunt? Nam utique quidquid de creatura sciri potest, minus est ipso Creatore, qui summus et uerus et immutabilis est Deus. Et quis eum tacet? Ubi non a legentibus, disputantibus, querentibus, respondentibus, laudantibus, cantantibus, quoquomodo sermocinantibus, postremo ab ipsis etiam blasphemantibus nominatur? Et cum eum nemo taceat, quis est qui eum sicut intelligendus est capiat, cum de oribus et auribus hominum non recedat? Quis est cuius acies ad eum mentis accedat? Quis  est qui eum Trinitatem esse scisset, nisi ipse sic innotescere uoluisset? Et quis hominum iam istam sileat Trinitatem: et tamen quis hominum sicut Angeli sapiat Trinitatem? Ea ipsa ergo que de Dei eternitate, ueritate, sanctitate, in promptu et palam sine cessatione dicuntur, ab aliis bene, ab aliis male intelliguntur: imo ab aliis intelliguntur, ab aliis non intelliguntur. Qui enim male intelligit, non intelligit. Ab eis ipsis autem a quibus bene intelliguntur, ab aliis minus, ab aliis amplius mentis uiuacitate cernuntur, et a nullo hominum sicut ab Angelis capiuntur. In ipsa ergo mente, hoc est in interiore homine, quodammodo crescitur, non solum ut ad cibum a lacte transeatur, uerum etiam ut amplius atque amplius cibus ipse sumatur. Non autem crescitur spatiosa mole, sed intelligentia luminosa; quia et ipse cibus intelligibilis lux est. Ut ergo crescatis, eumque capiatis, et quanto magis crescitis, tanto magis magisque capiatis; non ab eo doctore qui uestris auribus sonat, hoc est, forinsecus operando plantat et rigat, sed ab eo qui dat incrementum , petere ac sperare debetis.

2. Proinde, sicut preterito sermone commonui, cauete, maxime qui paruuli estis et adhuc alimentis lacteis indigetis, ne hominibus sub hac occasione deceptis ac deceptoribus, quia Dominus ait, Adhuc multa habeo uobis dicere, sed non potestis portare modo, aurem curiosam prebeatis ad incognita scienda, cum mentes inualidas habeatis ad uera et falsa diiudicanda: maxime propter obscenissimas turpitudines, quas docuit satanas animas instabiles atque carnales, ad hoc Deo sinente, ut eius ubique sint tremenda iudicia, et in comparatione impure nequitie dulcescat purissima disciplina; atque ut illi det honorem, timorem autem uel pudorem sibi, qui in illa mala uel illo regente non cecidit, uel illo inde leuante surrexit. Cauete timendo et orando, ne irruatis in illud enigma Salomonis, ubi mulier insipiens et audax, inops panis effecta, conuocat pretereuntes dicens, Panes occultos libenter attingite, et aque furtiue dulcedinem . Hec enim mulier uanitas est impiorum, cum sint insipientissimi, aliquid se scire opinantium, sicut de ista muliere dictum est, inops panis effecta. Que cum sit inops panis, promittit panes; id est, cum sit ignara ueritatis, promittit scientiam ueritatis. Occultos tamen panes promittit, quos dicit libenter attingi, et aque furtiue dulcedinem; ut ea scilicet libentius et dulcius audiantur et agantur, que palam in Ecclesia dici credique prohibentur. Ipsa quippe occultatione condiunt quodammodo nefarii doctores sua uenena curiosis; ut ideo se existiment aliquid discere magnum, quia meruit habere secretum, et suauius hauriant insipientiam, quam putant scientiam, cuius prohibitam quodammodo furantur audientiam.

3. Hinc et nefarios ritus suos hominibus sacrilega curiositate deceptis uel decipiendis magicarum artium doctrina commendat. Hinc ille illicite diuinationes inspectis pecudum uisceribus occisorum, aut uocibus et uolatibus auium, aut signis multiformibus demonum,  insusurrantur auribus hominum periturorum per colloquia perditorum. Propter hec illicita atque punienda secreta, mulier illa non solum insipiens, uerum audax etiam nuncupatur. Sed hec non solum a re ipsa, uerum et a nomine nostre religionis aliena sunt. Quid quod mulier hec insipiens et audax, sub christiano uocabulo tot scelestas hereses condidit, tot nefandas fabulas finxit? Utinam tales quales in theatris siue cantantur, siue saltantur, siue mimica scurrilitate ridentur; et non quasdam tales, quales aduersus Deum fingere potuisse sic illam doleamus insipientiam, ut miremur audaciam. Omnes autem insipientissimi heretici, qui se christianos uocari uolunt, audacias figmentorum suorum, quas maxime exhorret sensus humanus, occasione euangelice sententie colorare conantur, ubi Dominus ait, Adhuc multa habeo uobis dicere, sed non potestis portare modo: quasi hec ipsa sint que tunc discipuli portare non poterant, et ea docuerit Spiritus sanctus, que palam docere atque predicare, quantalibet feratur audacia, spiritus erubescit immundus.

4. Hos Apostolus in Spiritu sancto preuidens [1 1Kb] ait: »Erit enim tempus quo sanam doctrinam non sustinebunt, sed secundum desideria sua magistros sibi coaceruabunt prurientes auditu: et a ueritate quidem auditum suum auertent, ad fabulas autem conuertentur« . Illa enim secreti furtique commemoratio qua dicitur, Panes occultos libenter attingite, et aque furtiue dulcedinem, pruritum facit audientibus in auribus spiritualiter fornicantibus, sicut pruritu quodam libidinis etiam in carne corrumpitur integritas castitatis. Audite itaque Apostolum talia preuidentem, et ea uitanda salubriter admonentem: Profanas, inquit, uerborum nouitates euita: multum enim proficiunt ad impietatem, et sermo eorum sicut cancer serpit . Et non ait, uerborum nouitates; sed addidit, profanas. Sunt enim et doctrine religionis congruentes uerborum nouitates, sicut ipsum nomen Christianorum quando dici ceperit, scriptum est. In Antiochia enim primum post ascensionem Domini appellati sunt discipuli Christiani, sicut legitur in Actibus Apostolorum : et xenodochia et monasteria postea sunt appellata nouis nominibus, res tamen ipse et ante nomina sua erant, et religionis ueritate firmantur, qua etiam contra improbos defenduntur. Aduersus impietatem quoque Arianorum hereticorum nouum nomen Patris Homousion condiderunt: sed non rem nouam tali nomine signauerunt; hoc enim uocatur Homousion, quod est, Ego et Pater unum sumus , unius uidelicet eiusdemque substantie. Nam si omnis nouitas profana esset, nec a Domino diceretur, Mandatum nouum do uobis ; nec Testamentum appellaretur Nouum, nec cantaretur in uniuersa terra Canticum nouum. Sed profane sunt uerborum nouitates, ubi dicit mulier insipiens et audax: Panes occultos libenter attingite, et aque furtiue dulcedinem. Ab hac pollicitatione false scientie prohibet etiam illo loco Apostolus ubi dicit:  »O Timothee, depositum custodi, deuitans profanas uocum nouitates, et contradictiones falsi nominis scientie, quam quidam promittentes, circa fidem exciderunt« . Nihil enim sic amant isti quam scientiam promittere; et fidem rerum uerarum quas credere paruuli precipiuntur, uelut imperitiam deridere.

5. Dicet aliquis: Nihilne spirituales uiri habent in doctrina, quod carnalibus taceant, et spiritualibus eloquantur? Si respondero, Non habent, continuo mihi dicetur ex Epistola ad Corinthios apostoli Pauli: »Non potui uobis loqui quasi spiritualibus, sed quasi carnalibus. Quasi paruulis in Christo lac uobis potum dedi, non escam; nondum enim poteratis: sed nec adhuc quidem potestis; adhuc enim estis carnales« ; et illud, »Sapientiam loquimur inter perfectos;« et illud »Spiritualibus spiritualia comparantes: animalis autem homo non percipit que sunt Spiritus Dei; stultitia enim est illi« . Hoc totum quale sit, ne rursus propter hec uerba Apostoli profanis uocum nouitatibus secreta querantur, et ea que debet castorum spiritus corpusque uitare, dicatur carnales sustinere non posse, sermone alio si Dominus donauerit, disputandum est, ut iam istum aliquando claudamus.



TRACTATUS XCuIII. In eamdem lectionem.

1. Ex uerbis Domini nostri, ubi dicit, Adhuc multa habeo uobis dicere, sed non potestis portare modo, exortam difficilem questionem me recolo distulisse, ut inde otiosius tractaretur [1 1Kb] , quia illum modus competens compellebat finire sermonem. Nunc ergo quoniam tempus est promissa reddendi, pertractetur ut Dominus ipse donauerit, qui cordi nostro ut proponeretur ingessit. Hec est autem questio: utrum spirituales homines habeant aliquid in doctrina, quod carnalibus taceant, et spiritualibus dicant. Quia si dixerimus, Non habent; respondebitur nobis, Quid est ergo quod dicebat Apostolus scribens ad Corinthios: »Non potui uobis loqui quasi spiritualibus, sed quasi carnalibus. Quasi paruulis in Christo lac uobis potum dedi, non escam; nondum enim poteratis: sed nec adhuc quidem potestis; adhuc enim estis carnales« ? Si autem dixerimus, Habent; timendum et cauendum est, ne sub hac occasione in occultis nefaria doceantur, et spiritualium nomine, uelut ea que carnales capere non possunt, non solum excusatione dealbanda, uerum etiam predicatione laudanda uideantur.

2. Primum ergo scire debet Charitas uestra, quod ipse Christus crucifixus [2 1Kb] , quo uelut lacte paruulos aluisse se dicit Apostolus; ipsa uero caro eius, in qua facta est uera mors eius et uulnera uera confixi, sanguisque percussi, non eo modo a carnalibus quo ab spiritualibus cogitatur, et illis est lac, istis cibus; quia et si non audiunt amplius, intelligunt amplius. Non  enim equaliter mente percipitur, etiam quod in fide pariter ab utrisque recipitur. Ita fit ut predicatus ab Apostolis Christus crucifixus, et Iudeis esset scandalum, et Gentibus stultitia, et ipsis uocatis Iudeis et Grecis Dei uirtus et Dei Sapientia : sed carnalibus paruulis id tantum credendo tenentibus, spiritualibus autem capacioribus id etiam intelligendo cernentibus; illis ergo tanquam lacteus potus, istis tanquam solidus cibus: non quia hoc illi aliter in populis, isti aliter in cubiculis cognouerunt; sed quod eodem modo utrique cum palam diceretur audiebant, pro suo modo quique capiebant. Cum enim Christus propterea sit crucifixus, ut in remissionem peccatorum sanguinem funderet, qua eius Unigeniti passione diuina gratia commendatur, ut nemo in homine glorietur; quomodo intelligebant Christum crucifixum qui adhuc dicebant, Ego sum Pauli ? Numquid quomodo ipse Paulus qui dicebat, Mihi autem absit gloriari, nisi in cruce Domini nostri Iesu Christi ? De ipso itaque Christo crucifixo, et ipse cibum pro sua capacitate sumebat, et illos lacte pro eorum infirmitate nutriebat. Denique illa que scripsit ad Corinthios, aliter utique ab ipsis paruulis, aliter a capacioribus posse intelligi sciens, ait: Si quis est inter uos propheta aut spiritualis, agnoscat que scribo uobis, quia Domini est mandatum: si quis autem ignorat, ignorabitur . Solidam profecto uoluit esse scientiam spiritualium, ubi non sola fides accommodaretur, sed certa cognitio teneretur; ac per hoc illi ea ipsa credebant, que spirituales insuper agnoscebant. Ignorabitur autem, ait, qui ignorat; quia nondum ei reuelatum est, ut quod credit sciat. Quod cum fit in hominis mente, ipse dicitur cognosci a Deo; quia Deus illum cognoscentem facit, sicut alibi ait: Nunc autem cognoscentes Deum, imo cogniti a Deo . Neque enim tunc cognouerat eos Deus, precognitos et electos ante mundi constitutionem ; sed tunc eos seipsum cognoscere fecerat.

3. Hoc igitur primitus cognito, quod ea ipsa que simul audiunt spirituales atque carnales, pro suo quique modulo capiunt; illi ut paruuli, isti ut maiores, illi ut lactis alimentum, isti ut cibi solidamentum: nulla uidetur esse necessitas, ut aliqua secreta doctrine taceantur, et abscondantur fidelibus paruulis, seorsum dicenda maioribus, hoc est intelligentioribus; et hoc ideo faciendum putetur, quia dixit Apostolus, Non potui uobis loqui quasi spiritualibus, sed quasi carnalibus. Hoc ipsum enim quod non iudicauit se scire in eis nisi Iesum Christum, et hunc crucifixum , ipsis non potuit loqui quasi spiritualibus, sed quasi carnalibus; quia id sicut spirituales capere non ualebant. Quicumque autem spirituales inter eos erant, idem quod illi tanquam carnales audiebant, spirituali ipsi intellectu capiebant: ut sic intelligatur quod ait, Non potui uobis loqui quasi spiritualibus, sed quasi carnalibus, ac si diceret, Non potuistis quasi spirituales, sed quasi carnales capere quod loquebar. Animalis enim homo, id est, qui secundum hominem sapit, animalis dictus ab anima, carnalis  a carne, quia ex anima et carne constat totus homo; non percipit que sunt Spiritus Dei , id est, quid gratie credentibus crux conferat Christi; et putat hoc illa cruce actum esse tantummodo, ut nobis usque ad mortem pro ueritate certantibus imitandum preberetur exemplum. Nam si scirent huiusmodi homines, qui nolunt esse nisi homines, quemadmodum Christus crucifixus factus sit nobis sapientia a Deo, et iustitia, et sanctificatio, et redemptio, ut quemadmodum scriptum est, Qui gloriatur in Domino glorietur ; procul dubio non gloriarentur in homine, nec carnaliter dicerent, Ego quidem sum Pauli; ego autem Apollo; ego uero Cephe: sed spiritualiter, Ego sum Christi .

4. uerum illud adhuc questionem facit, quod in Epistola ad Hebreos legitur: »Cum iam deberetis tempore ipso esse doctores, iterum doctrina indigetis, que sint elementa sermonum Dei; et facti estis opus habentes lacte, non solido cibo. Omnis enim qui lactatur, inexpertus est uerbum iustitie; infans est enim. Perfectorum est autem solidus cibus, eorum qui per habitum exercitatos habent sensus, ad separandum bonum a malo« . Hic enim uidemus tanquam definitum esse quem perfectorum dicit solidum cibum; et hoc esse illud quod ad Corinthios scriptum est, Sapientiam loquimur inter perfectos . Quos autem perfectos uoluerit hoc loco intelligi, subiecit atque ait, Qui per habitum exercitatos habent sensus, ad separandum bonum a malo. Hoc ergo qui inualida et inexercitata mente non possunt, profecto nisi fidei quodam lacte teneantur, ut et inuisibilia que non uident, et intelligibilia, que nondum intelligunt, credant, facile ad uanas et sacrilegas fabulas promissione scientie ducuntur: ut et bonum et malum nonnisi corporalibus imaginibus cogitent, et ipsum Deum nonnisi aliquod esse corpus existiment, et malum nisi substantiam putare non possint; cum sit potius ab immutabili substantia mutabilium substantiarum quidam defectus, quas fecit ex nichilo ipsa immutabilis et summa substantia, qui est Deus. Quod profecto quisquis non solum credit, uerum etiam exercitatis interioribus animi sensibus intelligit, percipit, nouit; non est iam metuendum ne seducatur ab eis qui malum putando esse substantiam quam non fecit Deus, mutabilem substantiam faciunt ipsum Deum, sicut Manichei, uel si que alie pestes ita desipiunt.

5. Sed mente adhuc paruulis, quos dicit Apostolus carnales lacte nutriendos, omnis de hac re sermo, quo agitur ut non solum credatur, uerum etiam intelligatur sciaturque quod dicitur, percipere talia non ualentibus onerosus est, faciliusque illos premit quam pascit. Ex quo fit ut spirituales ista carnalibus non omnimodo taceant, propter catholicam fidem, que omnibus predicanda est; nec tamen sic disserant, ut uolentes ea perducere ad intelligentiam non capacem, facilius fastidiri faciant in ueritate sermonem, quam in sermone percipi ueritatem. Propterea dicit scribens ad Colossenses; Et si corpore absens sum, spiritu  uobiscum sum, gaudens et uidens ordinationem uestram, et id quod deest [1 1Kb] fidei uestre in Christo . Et ad Thessalonicenses: Nocte ac die, inquit, abundantius orantes, ut uideamus faciem uestram, et suppleamus que desunt fidei uestre . Intelligendi sunt utique ita primum catechizati, ut lacte alerentur, non solido cibo: cuius lactis ad Hebreos commemoratur ubertas eis quos uolebat cibi soliditate iam pascere. Propter quod ait: »Ideoque remittentes initii Christi uerbum, in consummationem respiciamus; non iterum iacientes fundamentum penitentie ab operibus mortuis, et fidei in Deum, lauacri doctrine, et impositionis manuum, resurrectionis etiam mortuorum, et iudicii eterni« . Hec est lactis ubertas, sine quo non uiuunt qui iam quidem ratione utuntur ut possint credere, sed bonum a malo, non credendo tantum, uerum etiam intelligendo  separare non possunt. Quod autem in lactis commemoratione posuit et doctrinam, ipsa est que per symbolum traditur et orationem dominicam.

6. Sed huic lacti absit ut sit contrarius cibus rerum spiritualium firma intelligentia capiendus, qui Colossensibus et Thessalonicensibus defuit, et supplendus, fuit. Quando enim suppletur quod defuit, non improbatur quod fuit. Nam et in ipsis que sumimus alimentis, usque adeo non est lacti contrarius solidus cibus, ut ipse lactescat, quo possit esse aptus infantibus, ad quos per matris uel nutricis peruenit carnem: sicut fecit etiam mater ipsa sapientia, que cum sit in excelsis Angelorum solidus cibus, dignata est quodammodo lactescere paruulis, cum uerbum caro factum est, et habitauit in nobis . Sed ipse homo Christus, qui uera carne, uera cruce, uera morte, uera resurrectione sincerum lac dicitur paruulorum, cum bene ab spiritualibus capitur, inuenitur Dominus Angelorum. Proinde nec sic paruuli sunt lactandi, ut semper non intelligant Deum Christum; nec sic ablactandi, ut deserant hominem Christum. Quod alio modo idipsum ita dici potest: nec sic lactandi sunt, ut creatorem nunquam intelligant Christum; nec sic ablactandi, ut mediatorem unquam deserant Christum. In hoc quippe non conuenit huic rei similitudo materni lactis et solidi cibi, sed potius fundamenti: quia et puer quando ablactatur, ut ab alimentis infantie iam recedat, inter solidos cibos non repetit ubera que sugebat; Christus autem crucifixus, et lac sugentibus, et cibus est proficientibus. Fundamenti uero ideo est aptior similitudo, quia ut perficiatur quod struitur, additur edificium, non subtrahitur fundamentum.

7. Que cum ita sint, o quicumque estis, qui sine dubio multi estis paruuli in Christo, proficite ad solidum cibum mentis, non uentris. Proficite ad separandum bonum a malo, et magis magisque inherete Mediatori, per quem liberamini a malo; quod non est a  uobis loco separandum, sed in uobis potius est sanandum. Quisquis autem uobis dixerit. Nolite credere uerum hominem Christum, aut non a uero Deo corpus cuiuslibet hominis uel cuiuslibet animantis creatum, aut non a uero Deo uetus Testamentum datum, et si quid huiusmodi; hec enim uobis prius ideo non dicebantur, quando lacte nutriebamini, quoniam ad uera capienda cor nondum habebatis idoneum: non uobis iste cibum preparat, sed uenenum: Propter quod beatus Apostolus eos alloquens qui sibi iam uidebantur esse perfecti, cum se imperfectum ipse dixisset, Quotquot ergo, inquit, perfecti, hoc sapiamus: et si quid aliter sapitis, hoc quoque uobis Deus reuelabit. Et ne forte incurrerent in seductores, qui eos uellent a fide auertere promittendo scientiam ueritatis, et hoc putarent esse quod dixit Apostolus, id quoque uobis Deus reuelabit; continuo subiunxit, uerumtamen in quod peruenimus, in eo ambulemus . Si quid ergo intellexeris quod non sit contra regulam catholice fidei, ad quam, uelut uiam que te ducat ad patriam, peruenisti; et sic intellexeris, ut inde dubitare omnino non debeas: adde edificium, noli tamen relinquere fundamentum. Sic debent maiores docere aliquid paruulos, ut omnium Dominum Christum, et seipsis longe maiores Prophetas et Apostolos non dicant aliquid fuisse mentitos. Non autem solum uaniloquos et mentis seductores fabulosa et falsa garrientes, et in eis uanitatibus uelut altam scientiam promittentes contra regulam fidei, quam catholicam suscepistis, cauere debetis: uerum etiam ipsos qui de ipsa diuine immutabilitate nature, uel incorporea creatura, siue Creatore ueraciter disputant, et quod dicunt, omnino documentis atque rationibus certissimis probant, et tamen ab uno Dei et hominum Mediatore conantur auertere, tanquam pestem insidiosiorem ceteris fugite. Tales enim sunt de quibus dicit Apostolus, Quia cognoscentes Deum, non sicut Deum glorificauerunt . Quid enim prodest habere intelligentiam ueram de immutabili bono, ei qui non tenet per quem liberetur a malo? Prorsus admonitio beatissimi Apostoli de uestris cordibus non recedat: Si quis uobis euangelizauerit preter quod accepistis, anathema sit . Non ait, plus quam accepistis; sed, preter quod accepistis. Nam si illud diceret, sibi ipse preiudicaret, qui cupiebat uenire ad Thessalonicenses, ut suppleret que illorum fidei defuerunt. Sed qui supplet, quod minus erat addit, non quod inerat tollit: qui autem pretergreditur fidei regulam, non accedit in uia, sed recedit de uia.

8. Quod itaque ait Dominus, Adhuc multa habeo uobis dicere, sed non potestis portare modo; adiicienda illis fuerant que nesciebant, non que didicerant euertenda. Et ille quidem, sicut in pristino sermone iam exposui, potuit hoc ita dicere, quia illa ipsa que docuerat, si uellet eis sic aperire, ut in illo concipiuntur ab Angelis; hoc infirmitas humana in qua adhuc erant, ferre non posset. Spiritualis autem homo quilibet potest alterum hominem docere quod nouit, si proficiendo capaciorem faciat Spiritus sanctus, in quo et  ipse doctor aliquid amplius addiscere potuit, ut sint ambo docibiles Deo . Quanquam et inter ipsos spirituales sunt utique aliis alii capaciores atque meliores; ita ut quidam illorum ad ea peruenerit que non licet homini loqui. Qua occasione uani quidam Apocalypsim Pauli, quam sana non recipit Ecclesia, nescio quibus fabulis plenam, stultissima presumptione finxerunt; dicentes hanc esse unde dixerat raptum se fuisse in tertium celum, et illic audisse ineffabilia uerba que non licet homini loqui . Utcumque illorum tolerabilis esset audacia, si se audisse dixisset que adhuc non licet homini loqui: cum uero dixerit, que non licet homini loqui; isti qui sunt qui hec audeant impudenter et infeliciter loqui? Sed iam istum sermonem hoc fine concludam; per quem uos esse cupio sapientes quidem in bono, integros autem a malo.



TRACTATUS XCIX. In illud, Non enim loquetur a semetipso, sed quecumque audiet, loquetur. Cap. XuI, u\. 13.

1. Quid est quod Dominus ait de Spiritu sancto, cum eum uenturum esse promitteret, et docturum discipulos eius omnem ueritatem, uel eos deducturum in omni ueritate: Non enim loquetur a semetipso, sed quecumque audiet, loquetur? Simile est enim hoc ei quod de se ipse dixit, Non possum a me facere quidquam: sicut audio, iudico . Sed illud cum exponeremus, secundum hominem posse accipi diximus : ut obedientiam suam qua factus est obediens usque ad mortem crucis , prenuntiasse Filius uideretur, et in iudicio futuram [1 1Kb] , quo uiuos et mortuos iudicabit; quia hoc per id facturus est quod filius hominis est. Propter quod dixit, Pater non iudicat quemquam, sed omne iudicium dedit Filio: quia in iudicio non forma Dei qua equalis est Patri, nec ab impiis uideri potest, sed forma hominis apparebit, qua minoratus est etiam modico minus ab Angelis; quamuis iam in claritate, non in pristina sit humilitate uenturus, conspicuus tamen futurus et bonis et malis. Hinc ait et illud: Et potestatem dedit ei iudicium facere, quoniam filius hominis est . In quibus uerbis eius manifestatur non eam formam presentandam esse iudicio, in qua cum esset, non rapinam arbitratus est esse equalis Deo; sed illam quam cum semetipsum exinanisset, accepit. Semetipsum enim exinaniuit formam serui accipiens : in qua uidetur etiam ad faciendum iudicium obedientiam suam commendasse, cum dixit, Non possum facere a meipso quidquam: sicut audio, iudico. Adam namque per cuius unius hominis inobedientiam peccatores constituti sunt multi, non sicut audiuit, iudicauit; quia quod audiuit preuaricauit, et a semetipso fecit malum quod fecit; quia non Dei uoluntatem, sed suam fecit: iste autem per cuius unius hominis obedientiam iusti constituuntur multi , non solum obediens fuit usque ad mortem crucis, in qua est uiuus iudicatus a mortuis; sed obedientem  se futurum promittens in ipso quoque iudicio, quo est de uiuis iudicaturus et mortuis, Non possum, inquit, a meipso facere quidquam: sicut audio, iudico. Sed numquid de Spiritu sancto quod dictum est, Non enim loquetur a semetipso, sed quecumque audiet, loquetur, secundum hominem uel secundum assumptionem cuiusquam creature dictum esse audebimus opinari? Solus quippe in Trinitate Filius formam serui accepit, que forma illi ad unitatem persone coaptata est, id est, ut Filius Dei et filius hominis unus sit iehsu Christus; ne non Trinitas, sed quaternitas predicetur anobis, quod absit a nobis Propter quam personam unam ex duabus substantiis diuina humanaque constantem, aliquando secundum id quod Deus est loquitur, ut est illud quod ait, Ego et Pater unum sumus : aliquando secundum id quod homo est, sicuti est illud, Quoniam Pater maior me est ; secundum quod accepimus esse ab eo dictum et hoc unde nunc disputo, Non possum a meipso facere quidquam: sicut audio, iudico. In persona uero Spiritus sancti quomodo accipiamus quod ait, Non enim loquetur a semetipso, sed quecumque audiet, loquetur; cum in ea non sit alia diuinitatis, alia humanitatis, uel alterius creature cuiuscumque substantia, magna exoritur difficultas.

2. Illud enim quod sicut columba Spiritus sanctus apparuit specie corporali , uisio fuit ad horam facta atque transacta: sicut etiam quando super discipulos uenit, uise sunt illis lingue diuise uelut ignis, qui et insedit super unumquemque eorum . Qui ergo dicit columbam ad unitatem persone Spiritui sancto fuisse coniunctam, ut ex illa et Deo  una Spiritus sancti persona constaret; hoc etiam de illo igne compellitur dicere, ut intelligat nichil horum debere se dicere. Ista enim que de substantia Dei quoquo modo ut opus erat significanda, corporeis hominum sensibus sese intulerunt atque transierunt, ad horam diuinitus facta sunt de creatura seruiente, non de ipsa dominante natura, que in se manens quod uult mouet, et quod uult immutabilis mutat. Sicut etiam uox illa de nube aures utique attigit corporales, eumque sensum corporis qui uocatur auditus ; nec tamen ullo modo credendum est uerbum Dei, quod est unigenitus Filius, quoniam uerbum dicitur, syllabis sonisque finiri: quia nec omnes simul sonare possunt cum sermo fit, sed tanquam nascentes morientibus ordine suo soni quicumque succedunt, ut totum quod loquimur nouissima syllaba compleatur. Absit ut sic loquatur Pater ad Filium, hoc est, Deus ad uerbum suum Deum. Sed hoc eorum est capere, quantum ab homine capi potest, ad quos non lac pertinet, sed solidus cibus. Cum igitur Spiritus sanctus nulla susceptione hominis sit homo factus, nulla susceptione angeli sit angelus factus, nulla susceptione cuiusquam creature creatura sit factus; quomodo de illo intelligendum est quod Dominus ait, Non enim loquetur a semetipso, sed quecumque audiet, loquetur? Ardua questio, nimis ardua. Ipse adsit Spiritus, ut saltem sicut eam cogitare possumus, sic eloqui possimus, ac sic ad intelligentiam  uestram pro mei moduli facultate perueniat.

3. Prius itaque nosse debetis, et intelligere qui potestis, credere autem qui intelligere nondum potestis, in ea substantia que Deus est, non quasi per corporis molem sensus locis propriis distributos, sicut in carne mortali quorumque animalium alibi est uisus, alibi auditus, alibi gustus, alibi olfactus, per totum autem tactus. Absit hoc credere in illa incorporea immutabilique natura. Audire ergo ibi et uidere, idipsum est. Dicitur et olfactus in Deo: unde dicit Apostolus, Sicut et Christus dilexit nos, et tradidit semetipsum pro nobis oblationem et hostiam Deo in odorem suauitatis . Et gustus intelligi potest, secundum quem Deus et odit amaricantes, et nec frigidos nec calidos, sed tepidos euomit ex ore suo : et Deus Christus dicit, Meus cibus est ut faciam uoluntatem eius qui me misit . Est etiam tactus ille diuinus, unde dicit sponsa de sponso: Sinistra eius sub capite meo, et dextera eius complectetur me . Non sunt hec in Deo per diuersa corporis loca. Cum enim dicitur scire, ibi sunt omnia; et uidere, et audire, et olfacere, et gustare, et tangere; sine ulla eius mutatione substantie, sine ulla mole que in alia parte maior, in alia minor: etiam in senibus puerili pectore cogitatur, quando Deus sic cogitatur.

4. Nec mireris quod ineffabilis Dei scientia, qua nouit omnia, per uarios humane locutionis modos, omnium istorum corporalium sensuum nominibus nuncupatur: cum et ipsa mens nostra, hoc est homo interior, cui uniformiter scienti per hos quinque ueluti nuntios corporis diuersa nuntiantur, quando immutabilem ueritatem intelligit, eligit, diligit, et lumen uidet de quo dicitur, Erat lumen uerum; et uerbum audit de quo dicitur, In principio erat uerbum ; et odorem capit de quo dicitur, Post odorem unguentorum tuorum curremus ; et fontem bibit, de quo dicitur, Apud te est fons uite ; et tactu fruitur, de quo dicitur, Mihi autem adherere Deo bonum est : nec aliud atque aliud, sed una intelligentia tot sensuum nominibus nuncupatur. Cum ergo de Spiritu sancto dicitur, Non enim loquetur a semetipso, sed quecumque audiet, loquetur; multo magis ibi simplex natura, ubi uerissime simplex est, uel intelligenda est uel credenda, que longe alteque naturam nostre mentis excedit. Mutabilis quippe est mens nostra, que percipit discendo quod nesciebat, et amittit dediscendo quod sciebat; et ueri similitudine fallitur, ut pro uero approbet falsum, et obscuritate sua quasi quibusdam tenebris impeditur, ne perueniat ad uerum. Et ideo non est ista substantia uerissime simplex, cui non hoc est esse quod nosse: potest enim esse, nec nosse. At illa diuina non potest, quia id quod habet est. Ac per hoc non sic habet scientiam, ut aliud illi sit scientia qua scit, aliud essentia qua est; sed utrumque unum. Nec utrumque dicendum est, quod simpliciter unum est. Sicut habet Pater uitam in semetipso, nec aliud est ipse quam uita que in ipso est; et dedit Filio habere  uitam in semetipso , hoc est, genuit Filium qui et ipse uita esset. Sic itaque debemus accipere quod de Spiritu sancto dictum est, Non enim loquetur a semetipso, sed quecumque audiet, loquetur, ut intelligamus non eum esse a semetipso. Pater quippe solus de alio non est. Nam et Filius de Patre natus est, et Spiritus sanctus de Patre procedit: Pater autem nec natus est de alio, nec procedit. Nec ideo sane aliqua disparilitas in summa illa Trinitate cogitationi occurrat humane: nam et Filius ei de quo natus est, et Spiritus sanctus ei de quo procedit, equalis est. Quid autem illic intersit inter procedere et nasci, et longum est querendo disserere, et temerarium cum disserueris definire: quia hoc et menti utcumque comprehendere, et si quid forte mens inde comprehenderit, lingue difficillimum est explicare, quantuslibet presit doctor, quantuslibet adsit auditor. Non ergo loquetur a semetipso: quia non est a semetipso. Sed quecumque audiet, loquetur: ab illo audiet a quo procedit. Audire illi scire est; scire uero esse, sicut superius disputatum est. Quia ergo non est a semetipso, sed ab illo a quo procedit; a quo illi est essentia, ab illo scientia: ab illo igitur audientia, quod nichil est aliud quam scientia.

5. Nec moueat quod uerbum futuri temporis positum est. Non enim dictum est, quecumque audiuit, aut, quecumque audit; sed, quecumque audiet, loquetur. Illa quippe audientia sempiterna est, quia sempiterna scientia. In eo autem quod sempiternum est, sine initio et sine fine, cuiuslibet temporis uerbum ponatur, siue preteriti, siue presentis, siue futuri, non mendaciter ponitur. Quamuis enim natura illa immutabilis et ineffabilis non recipiat Fuit et Erit, sed tantum Est: ipsa enim ueraciter est, quia mutari non potest; et ideo illi tantum conuenerat dicere, Ego sum qui sum; et, Dices filiis Isrel, Qui est, misit me ad uos : tamen propter mutabilitatem temporum in quibus uersatur nostra mortalitas et nostra mutabilitas, non mendaciter dicimus, et fuit, et erit, et est. Fuit, in preteritis seculis, est in presentibus, erit in futuris. Fuit, quia nunquam defuit; erit, quia nunquam deerit; est, quia semper est. Neque enim, uelut qui iam non sit, cum preteritis occidit; aut cum presentibus, uelut qui non maneat, labitur; aut cum futuris, uelut qui non fuerat, orietur. Proinde cum secundum uolumina temporum locutio humana uariatur, qui per nulla deesse potuit aut potest aut poterit tempora, uera de illo dicuntur cuiuslibet temporis uerba. Semper itaque audit Spiritus sanctus, quia semper scit: ergo et sciuit, et scit, et sciet; ac per hoc et audiuit, et audit, et audiet: quia sicut iam diximus, hoc est illi audire quod scire, et scire illi hoc est quod esse. Ab illo igitur audiuit, audit, et audiet a quo est: ab illo est a quo procedit.

6. Hic aliquis forsitan querat utrum et a Filio procedat Spiritus sanctus. Filius enim solius Patris est Filius, et Pater solius Filii est Pater: Spiritus autem sanctus non est unius eorum Spiritus, sed amborum. Habes ipsum Dominum dicentem, Non enim uos estis  qui loquimini, sed Spiritus Patris uestri qui loquitur in uobis : habes et Apostolum, Misit Deus Spiritum Filii sui in corda uestra . Numquid duo sunt, alius Patris, alius Filii? Absit. Unum enim corpus, ait, cum significaret Ecclesiam; moxque addidit, et unus Spiritus. Et uide quomodo illic impleat Trinitatem. Sicut uocati estis, inquit, in una spe uocationis uestre. Unus Dominus; hic utique Christum intelligi uoluit: restat ut etiam Patrem nominet: sequitur ergo, Una fides, unum Baptisma: unus Deus et Pater omnium, qui super omnes, et per omnes [1 1Kb] , et in omnibus nobis . Cum ergo sicut unus Pater, et unus Dominus, id est Filius, ita sit et unus Spiritus; profecto amborum est: quandoquidem dicit ipse Christus iehsu. Spiritus Patris uestri qui loquitur in uobis; et dicit Apostolus, Misit Deus Spiritum Filii sui in corda uestra. Habes alio loco eumdem apostolum dicentem, Si autem Spiritus eius qui suscitauit Iesum ex mortuis, habitat in uobis; hic utique Spiritum Patris intelligi uoluit: de quo tamen alio loco dicit, Quisquis autem Spiritum Christi non habet, hic non est eius . Et multa alia sunt testimonia quibus hoc euidenter ostenditur, et Patris et Filii esse Spiritum qui in Trinitate dicitur Spiritus sanctus.

7. Nec ob aliud existimo ipsum uocari proprie Spiritum: cum etiamsi de singulis interrogemur, non possimus nisi et Patrem et Filium spiritum dicere; quoniam spiritus est Deus , id est, non corpus est Deus, sed spiritus. Quod ergo communiter uocantur et singuli, hoc proprie uocari oportuit eum qui non est unus eorum, sed in quo communitas apparet amborum. Cur ergo non credamus quod etiam de Filio procedat Spiritus sanctus, cum Filii quoque ipse sit Spiritus? Si enim non ab eo procederet, non post resurrectionem se representans discipulis suis insufflasset dicens: Accipite Spiritum sanctum . Quid enim aliud significauit illa insufflatio, nisi quod procedat Spiritus sanctus et de ipso? Ad hoc pertinet etiam illud quod de muliere que fluxum sanguinis patiebatur, ait: Tetigit me aliquis; ego enim sensi de me uirtutem exiisse . Nam uirtutis nomine appellari etiam Spiritum sanctum, et eo loco clarum est, ubi angelus dicenti Marie, Quomodo fiet istud, quoniam uirum non cognosco? respondit, Spiritus sanctus superueniet in te, et uirtus Altissimi obumbrabit tibi : et ipse Dominus promittens eum discipulis, ait, uos autem sedete in ciuitate quousque induamini uirtute ex alto ; et iterum, Accipietis, inquit, uirtutem Spiritus sancti superuenientem in uos, et eritis mihi testes . De hac uirtute credendus est dicere euangelista, uirtus de illo exibat, et sanabat omnes .

8. Si ergo et de Patre et de Filio procedit Spiritus sanctus; cur Filius dixit, De Patre procedit ? Cur putas, nisi quemadmodum ad eum solet referre et quod ipsius est, de quo et ipse est? Unde illud est quod ait, Mea doctrina non est mea, sed eius qui me misit . Si igitur intelligitur hic eius doctrina, quam tamen dixit non suam, sed Patris; quanto magis illic intelligendus est de ipso procedere Spiritus sanctus, ubi sic ait, De Patre procedit, ut non diceret, De me non procedit? A quo autem habet Filius ut sit Deus , ab illo habet utique ut etiam de illo procedat Spiritus sanctus: ac per hoc Spiritus sanctus ut etiam de Filio procedat, sicut procedit de Patre, ab ipso habet Patre.

9. Hic utcumque etiam illud intelligitur, quantum a talibus quales nos sumus, intelligi potest, cur non dicatur natus esse, sed potius procedere Spiritus sanctus. Quoniam si et ipse Filius diceretur, amborum utique Filius diceretur, quod absurdissimum est. Filius quippe nullus est duorum, nisi patris et matris. Absit autem, ut inter Deum Patrem et Deum Filium tale aliquid suspicemur. Quia nec filius hominum simul et ex patre et ex matre procedit: sed cum in matrem procedit ex patre, non tunc procedit ex matre; et cum in hanc lucem procedit ex matre, non tunc procedit ex patre. Spiritus autem sanctus non de Patre procedit in Filium, et de Filio procedit ad sanctificandam creaturam; sed simul de utroque procedit: quamuis hoc Filio Pater dederit, ut quemadmodum de se, ita de illo quoque procedat. Neque enim possumus dicere quod non sit uita Spiritus sanctus cum uita Pater, uita sit Filius. Ac per hoc sicut Pater cum habeat uitam in semetipso, dedit et Filio habere uitam in semetipso; sic ei dedit uitam procedere de illo, sicut procedit et de ipso  . Sequuntur autem uerba Domini dicentis: Et que uentura sunt, annuntiabit uobis. Ille me clarificabit, quia de meo accipiet, et annuntiabit uobis. Omnia quecumque habet Pater, mea sunt: propterea dixi quia de meo accipiet, et annuntiabit uobis. Sed quia iste iam prolixus est, in alium sunt differenda sermonem.



TRACTATUS C. In eiusdem lectionis uerba postrema. Cap. XuI, u\. 13-15.

1. Cum promitteret Dominus uenturum Spiritum sanctum, Docebit uos, inquit, omnem ueritatem; uel, quod in nonnullis codicibus legitur, Deducet uos in omni ueritate. Non enim loquetur a semetipso, sed quecumque audiet, loquetur. De quibus euangelicis uerbis iam quod donauit Dominus disputauimus: nunc ea que sequuntur attendite. Et que uentura sunt, inquit, annuntiabit uobis. Neque hic est, quoniam planum est, immorandum: nichil enim habet questionis, cuius a nobis expositio flagitetur. Sed quod adiungit, Ille me clarificabit, quia de meo accipiet, et annuntiabit uobis, non negligenter est transeundum. Quod enim ait, Ille me clarificabit, potest intelligi, quia diffundendo in  cordibus credentium caritatem, spiritualesque faciendo, declarauit eis quomodo Filius Patri esset equalis, quem secundum carnem prius tantummodo nouerant, et hominem sicut homines cogitabant. uel certe, quia per ipsam caritatem fiducia repleti [1 1Kb] , et timore depulso, annuntiauerunt hominibus Christum; ac sic fama eius diffusa est toto orbe terrarum. Ut sic dixerit, Ille me clarificabit, tanquam diceret: Ille uobis auferet timorem, et dabit amorem, quo me ardentius predicantes, glorie mee per totum mundum dabitis odorem, commendabitis honorem. Quod enim facturi fuerant in Spiritu sancto, hoc eumdem Spiritum dixit esse facturum: quale est etiam illud, Non enim uos estis qui loquimini, sed Spiritus Patris uestri qui loquitur in uobis . uerbum quippe grecum quod est , alius clarificabit, alius glorificabit, latini interpretes in sua quisque translatione posuerunt: quoniam ipsa que grece dicitur , unde dictum est uerbum , et claritas interpretatur et gloria. Gloria namque fit quisque clarus, et claritate gloriosus; ac per hoc quod utroque uerbo significatur, idipsum est. Sicut autem definierunt antiqui latine lingue clarissimi auctores, gloria est frequens de aliquo fama cum laude. Que cum est in hoc mundo facta de Christo, non Christo credenda est magnum aliquid contulisse, sed mundo. Bonum enim laudare, non laudato, sed laudantibus prodest.

2. Est autem etiam falsa gloria, quando laudantes errore falluntur, siue in rebus, siue in hominibus, siue in utrisque. Nam in rebus falluntur, quando putant id bonum esse quod malum est: in hominibus autem, quando putant eum bonum esse qui malus est: in utrisque uero, quando et id quod est uitium, uirtus putatur: et ipse qui propter hoc laudatur, non habet quod putatur, siue sit bonus, siue sit malus. Donare quippe res suas histrionibus, uitium est immane, non uirtus: et scitis de talibus quam sit frequens fama cum laude; quia, sicut scriptum est, Laudatur peccator in desideriis anime sue, et qui iniqua gerit, benedicitur . Hic laudatores non falluntur in hominibus, sed in rebus: malum est enim quod bonum esse credunt. Illi autem qui hoc malo largitionis uitiosi sunt, tales utique sunt, quales eos hi qui laudant non suspicantur esse, sed cernunt. Porro si se quisquam iustum fingat, et non sit, sed totum quidquid coram hominibus laudabiliter agere uidetur, non agat propter Deum, hoc est propter ueram iustitiam, sed solam querat et diligat ab hominibus gloriam; illi autem apud quos frequens est eius fama cum laude, non eum putent nisi propter Deum laudabiliter uiuere, non falluntur in re, sed falluntur in homine. Quod enim bonum esse credunt, est bonum; sed quem bonum esse credunt, non est bonus. Quod si putetur, uerbi gratia, bonum artium peritia magicarum, et dum quisque patriam liberasse eisdem quas omnino nescit artibus creditur, frequentem cum laude famam, que gloria definita est, apud homines impios consequatur;  errant in utroque qui laudant: et in re scilicet, quia id quod malum est, bonum putant; et in homine, quia non est quod putant. Quapropter falsa est in his tribus generibus gloria. Cum autem de aliquo per Deum et propter Deum iusto, hoc est ueraciter iusto, causa ipsius iustitie frequens est fama cum laude; uera quidem gloria est; non tamen ea credendum est beatificari iustum, sed laudantibus gratulandum est, quia recte iudicant, et diligunt iustum. Quanto magis ergo Dominus Christus, non sibi, sed eis profuit gloria sua, quibus profuit morte sua?

3. Sed non est uera eius apud hereticos gloria, apud quos tamen frequentem famam uidetur habere cum laude. Non est hec uera gloria, quia in utroque falluntur: nam et bonum putant esse quod bonum non est, et Christum putant esse quod Christus non est. Unigenitum enim Filium equalem non esse gignenti, non est bonum: unigenitum Dei Filium hominem tantum esse, non Deum, non est bonum: ueritatis carnem non esse ueram carnem, non est bonum. Horum trium que dixi, primum sentiunt Ariani, secundum Photiniani, tertium Manichei. Sed quia et eorum nichil est bonum, et Christus nichil est eorum, in utroque falluntur: nec dant ueram gloriam Christo, quamuis apud eos esse uideatur cum laude frequens fama de Christo. Et omnes prorsus heretici, quos commemorare nimis longum est, qui de Christo non recte sentiunt, ideo errant, quia et de bonis rebus ac malis non uerum sentiunt. Pagani etiam quoniam sunt Christi plurimi laudatores, et ipsi in utroque falluntur, qui non secundum ueritatem Dei, sed potius secundum suam suspicionem dicunt eum fuisse hominem magum. Christianos quippe uelut imperitos uituperant, Christum autem uelut magum laudant, ac sic produnt quod amant: Christum uero non amant; quoniam quod non erat Christus, hoc amant. Ideo ergo in utroque falluntur, quia et magum esse malum est; et magus non fuit Christus, quia bonus est. Quapropter quoniam de his nichil hoc loco dicendum est, qui Christum uituperant atque blasphemant; quia de gloria eius loquimur, qua est glorificatus in mundo: non eum glorificauit Spiritus sanctus uera gloria, nisi in Ecclesia sancta catholica. Alibi enim, id est, uel apud hereticos, uel apud quosdam paganos, uera eius in terris gloria non potest esse, et ubi uidetur esse frequens de illo fama cum laude. uera ergo eius gloria in Ecclesia catholica sic a propheta cantatur: Exaltare super celos, Deus, et super omnem terram gloria tua . Quia itaque post eius exaltationem uenturus erat Spiritus sanctus, et eum glorificaturus, hoc sacer Psalmus, hoc ipse Unigenitus promisit futurum, quod uidemus impletum.

4. Quod autem ait, De meo accipiet, et annuntiabit uobis, catholicis audite auribus, catholicis percipite mentibus. Non enim propterea, sicut quidam heretici putauerunt, minor est Filio Spiritus sanctus: quasi Filius accipiat a Patre, et Spiritus sanctus a Filio quibusdam gradibus naturarum. Absit hoc credere, absit hoc dicere, absit a christianis cordibus cogitare.  Denique continuo soluit ipse questionem, et cur hoc dixerit, explanauit. Omnia, inquit, quecumque habet Pater, mea sunt: propterea dixi quia de meo accipiet, et annuntiabit uobis. Quid uultis amplius? Ergo de Patre accipit Spiritus sanctus, unde accipit Filius; quia in hac Trinitate de Patre natus est Filius, de Patre procedit Spiritus sanctus. Qui autem de nullo natus sit, de nullo procedat, Pater solus est. Quomodo autem dixerit unigenitus Filius, Omnia que habet Pater, mea sunt ; eo loco, si Dominus uoluerit, diligenti consideratione tractabitur, ubi dicit Unigenitus Patri, Et mea omnia tua sunt, et tua mea sunt : ut hic iste sermo claudatur; quoniam que sequuntur, aliud poscunt, quo disserantur, exordium.



TRACTATUS CI. De eo quod Dominus dicit, Modicum et iam non uidebitis me; usque ad id, Et in illo die me non rogabitis quidquam. Cap. XuI, u\. 16-23.

1. Hec Domini uerba ubi ait, Modicum et iam non uidebitis me, et iterum modicum et uidebitis me, quia uado ad Patrem, ita obscura erant discipulis, antequam id quod dicit impletum esset, ut querentes inter se quid esset quod diceret, omnino se faterentur nescire. Sequitur enim Euangelium: Dixerunt ergo ex discipulis eius ad inuicem, Quid est hoc quod dicit nobis, Modicum et non uidebitis me, et iterum modicum et uidebitis me, et quia uado ad Patrem? Dicebant ergo, Quid est hoc quod dicit, Modicum? Nescimus quid loquitur. Hoc enim est quod eos mouebat, quia dixit, Modicum et non uidebitis me, et iterum modicum et uidebitis me. Nam in precedentibus quia non dixerat, Modicum, sed dixerat, Ad Patrem uado, et iam non uidebitis me ; tanquam aperte illis uisus est locutus, nec inter se de hoc aliquid quesierunt. Nunc ergo quod illis tunc obscurum fuit, et mox manifestatum est, iam nobis utique manifestum est: post paululum enim passus est, et non uiderunt eum; rursus, post paululum resurrexit, et uiderunt eum. Illud autem quod ait, Iam non uidebitis me, quia isto uerbo, id est, iam, hoc intelligi uoluit quod eum ulterius non uiderent, ibi exposuimus quomodo accipiendum sit, ubi dixit, De iustitia arguet mundum Spiritus sanctus, quia ad Patrem uado, et iam non uidebitis me : quia scilicet mortalem Christum ulterius non uiderent.

2. Cognouit autem iehsu, sicut sequens Euangelista dicit, quia uolebant eum interrogare, et dixit eis: De hoc queritis inter uos, quia dixi, Modicum et non uidebitis me, et iterum modicum et uidebitis me. Amen, amen dico uobis, quia plorabitis et flebitis uos; mundus autem gaudebit: uos autem contristabimini, sed tristitia uestra in gaudium erit [1 1Kb] . Et hoc sic accipi potest, quia contristati sunt discipuli de morte Domini, et confestim de resurrectione letati: mundus autem, quo nomine  significati sunt inimici a quibus Christus occisus est, tunc utique letati sunt occiso Christo, quando sunt discipuli contristati. Mundi quippe nomine, malitia potest mundi huius intelligi, id est hominum mundi huius amicorum. Unde Iacobus apostolus in Epistola sua dicit, Quicumque uoluerit amicus esse huius seculi, inimicus Dei constituitur : quibus inimicitiis Dei factum est ut nec eius Unigenito parceretur.

3. Deinde subiungit, et dicit: Mulier cum parit, tristitiam habet, quia uenit hora eius; cum autem pepererit puerum, iam non meminit pressure propter gaudium, quia natus est homo in mundum: et uos igitur nunc quidem tristitiam habetis; iterum autem uidebo uos, et gaudebit cor uestrum, et gaudium uestrum nemo tollet a uobis. Nec ista similitudo ad intelligendum uidetur esse difficilis; quoniam comparatio eius in promptu est, eodem ipso exponente cur dicta sit. Parturitio quippe tristitie, partus autem gaudio comparatur; quod tunc maius esse consueuit, quando non puella, sed puer nascitur. Quod uero ait, Gaudium uestrum nemo tollet a uobis, quia gaudium eorum est ipse iehsu, significatum est quod ait Apostolus, Christus surgens a mortuis iam non moritur, et mors ei ultra non dominabitur .

4. Hucusque in isto Euangelii capitulo, unde hodie disputamus, uelut facili intellectu omnia cucurrerunt: acrior necessaria est in his que sequuntur intentio. Quid est enim quod ait, Et in illo die me non rogabitis quidquam? Hoc uerbum quod est rogare, non solum petere, uerum etiam interrogare significat; et grecum Euangelium, unde hoc translatum est, tale habet uerbum quod utrumque possit intelligi, ut hec ambiguitas nec inde soluatur  : quanquam etsi solueretur, non ideo nulla questio remaneret. Dominum etenim Christum, postquam resurrexit, et interrogatum legimus et rogatum. Nam interrogatus est a discipulis ascensurus in celum, quando presentaretur, et quando regnum esset Isrel : cum uero iam esset in celo, rogatus est a sancto Stephano, ut spiritum eius acciperet . Et quis audeat uel cogitare uel dicere, in celo sedentem Christum rogandum non esse, et in terra manentem rogatum fuisse? rogandum non esse immortalem, rogari debuisse mortalem? Imo, karissimi, rogemus eum, ut nodum questionis huius ipse dissoluat, lucendo in cordibus nostris ad uidenda que dicit.

5. Puto enim quod ait, Iterum autem uidebo uos, et gaudebit cor uestrum, et gaudium uestrum nemo tollet a uobis, non ad illud tempus esse referendum quo resurrexit, eisque suam carnem cernendam tangendamque monstrauit : sed potius ad illud unde iam dixerat, Qui diligit me, diligetur a Patre meo; et ego diligam eum, et manifestabo meipsum illi . Iam quippe resurrexerat, iam se illis in carne monstrauerat, iam sedebat ad dexteram Patris, quando dicebat idem ipse apostolus Ioannes, cuius est hoc Euangelium, in Epistola sua: Dilectissimi, nunc filii Dei sumus, et nondum manifestatum est quid  erimus: scimus quia cum manifestatum fuerit, similes ei erimus, quoniam uidebimus eum sicuti est . Ista uisio non uite huius est, sed future; non temporalis, sed eterna [1 1Kb] . Hec est autem uita eterna, dicente ipsa uita, ut cognoscant te, inquit, unum uerum Deum, et quem misisti Iesum Christum . De hac uisione et cognitione dicit Apostolus: uidemus nunc per speculum in enigmate, tunc autem facie ad faciem: nunc scio ex parte, tunc autem cognoscam sicut et cognitus sum . Hunc totius laboris sui fructum Ecclesia nunc parturit desiderando, tunc est paritura cernendo; nunc parturit gemendo, tunc paritura letando; nunc parturit orando, tunc paritura laudando. Et ideo masculum; quoniam ad istum fructum contemplationis cuncta officia referuntur actionis. Solus est enim liber; quia propter se appetitur, et non refertur ad aliud. Huic seruit actio: ad hunc enim refertur quidquid bene agitur, quia propter hunc agitur; ipse autem non propter aliud, sed propter semetipsum tenetur et habetur. Ibi ergo finis qui sufficit nobis. Aeternus igitur erit: neque enim nobis sufficit finis, nisi cuius nullus est finis. Hoc inspiratum erat Philippo quando dixit: Ostende nobis Patrem, et sufficit nobis. In qua ostensione se promisit et Filius dicens: Non credis quia ego in Patre, et Pater in me est ? De hoc itaque quod sufficit nobis, rectissime audimus, Gaudium uestrum nemo tollet a uobis.

6. De hoc etiam que superius dicta sunt, melius existimo intelligi, Modicum et iam non uidebitis me, et iterum modicum et uidebitis me. Modicum est enim hoc totum spatium quo presens peruolat seculum: unde dicit idem ipse euangelista in Epistola sua, Nouissima hora est . Ideo namque addidit, quia uado ad Patrem: quod ad priorem sententiam referendum est, ubi ait, Modicum et iam non uidebitis me; non ad posteriorem ubi ait, et iterum modicum et uidebitis me. Eundo quippe ad Patrem, facturus erat ut eum non uiderent. Ac per hoc non ideo dictum est, quia fuerat moriturus, et donec resurgeret, ab eorum aspectibus recessurus; sed quod esset iturus ad Patrem, quod fecit posteaquam resurrexit, et cum eis per quadraginta dies conuersatus ascendit in celum . Illis ergo ait, Modicum et iam non uidebitis me, qui eum corporaliter tunc uidebant, quia iturus erant ad Patrem, et eum deinceps mortalem uisuri non erant, qualem cum ista loqueretur uidebant. Quod uero addidit, et iterum modicum et uidebitis me, uniuerse promisit Ecclesie: sicut uniuerse promisit, Ecce ego uobiscum sum usque in consummationem seculi . Non tardat Dominus promissum: modicum, et uidebimus eum, ubi iam nichil rogemus, nichil interrogemus; quia nichil desiderandum remanebit, nichil querendum latebit. Hoc modicum longum nobis uidetur, quoniam adhuc agitur: cum finitum fuerit, tunc sentiemus quam modicum fuerit. Non ergo sit gaudium nostrum quale habet mundus, de quo dictum est, Mundus autem gaudebit:  nec tamen in huius desiderii parturitione sine gaudio tristes simus, sed sicut ait Apostolus, Spe gaudentes, in tribulatione patientes ; quia et ipsa parturiens, cui comparati sumus, plus gaudet de mox futura prole, quam tristis est de presenti dolore. Sed huius sermonis iste sit finis: habent enim questionem molestissimam que sequuntur, nec breuitate coarctanda sunt, ut possint commodius, si Dominus uoluerit, explicari.



TRACTATUS CII. De eo quod Dominus ait, Amen, amen dico uobis, si quid petieritis Patrem in nomine meo, dabit uobis; usque ad id, Iterum relinquo mundum, et uado ad Patrem. Cap. XuI, u\. 23-28.

1. Domini uerba nunc ista tractanda sunt, Amen, amen dico uobis, si quid petieritis Patrem in nomine meo, dabit uobis. Iam dictum est in superioribus huius dominici sermonis partibus, propter eos qui nonnulla petunt a Patre in Christi nomine, nec accipiunt, non peti in nomine Saluatoris quidquid petitur contra rationem salutis . Non enim sonum litterarum ac syllabarum, sed quod sonus ipse significat, et quod eo sono recte ac ueraciter intelligitur, hoc accipiendus est dicere cum dicit, in nomine meo. Unde qui hoc sentit de Christo quod non est de unico Dei Filio sentiendum, non petit in eius nomine, etiamsi non taceat litteris ac syllabis Christum; quoniam in eius nomine petit, quem cogitat cum petit. Qui uero quod est de illo sentiendum sentit, ipse in eius nomine petit; et accipit quod petit, si non contra suam salutem sempiternam petit. Accipit autem quando debet accipere. Quedam enim non negantur, sed ut congruo dentur tempore differuntur. Ita sane intelligendum est quod ait, dabit uobis, ut ea beneficia significata sciantur his uerbis, que ad eos qui petunt proprie pertinent. Exaudiuntur quippe omnes sancti pro seipsis, non autem pro omnibus exaudiuntur uel amicis uel inimicis suis, uel quibuslibet aliis: quia non utcumque dictum est, dabit; sed dabit uobis.

2. Usque modo, inquit, non petistis quidquam in nomine meo. Petite, et accipietis, ut gaudium uestrum sit plenum. Hoc quod dicit gaudium plenum, profecto non carnale, sed spirituale gaudium est: et quando tantum erit, ut aliquid ei iam non sit addendum, procul dubio tunc erit plenum. Quidquid ergo petitur quod pertineat ad hoc gaudium consequendum, hoc est in nomine Christi petendum, si diuinam intelligimus gratiam, si uere beatam poscimus uitam. Quidquid autem aliud petitur, nichil petitur: non quia nulla omnino res est, sed quia in tante rei comparatione quidquid aliud concupiscitur, nichil est. Neque enim prorsus nulla res est homo, de quo ait Apostolus: Qui se putat aliquid esse, cum nichil sit . In comparatione quippe spiritualis hominis, qui scit gratia Dei se esse quod est, quisquis uana presumit, nichil est. Etiam sic ergo recte intelligi potest, Amen, amen dico uobis, si quid petieritis Patrem in nomine meo, dabit uobis; ut hoc quod ait, si quid, non quodlibet intelligatur, sed aliquid quod non in beate uite comparatione  sit nichil. Et quod sequitur, Usque modo non petistis quidquam in nomine meo, duobus modis intelligi potest: uel quia non in nomine meo petistis, quod nomen non sicut cognoscendum est cognouistis; uel non petistis quidquam, quoniam in comparatione rei quam petere debuistis, pro nichilo habendum est quod petistis. Ut igitur in eius nomine non nichil, sed gaudium plenum petant , exhortatur dicens, Petite, et accipietis, ut gaudium uestrum sit plenum: id est, hoc in nomine meo petite, ut gaudium uestrum sit plenum, et accipietis. Isto enim bono in petendo perseuerantes sanctos suos nequaquam misericordia diuina fraudabit.

3. Hec, inquit, in prouerbiis locutus sum uobis: uenit hora cum iam non in prouerbiis loquar uobis, sed palam de Patre meo annuntiabo uobis. Possem dicere hanc de qua loquitur horam, futurum oportere seculum intelligi, ubi uidebimus palam, quod beatus Paulus dicit, facie ad faciem; ut quod ait, Hec in prouerbiis locutus sum uobis, hoc sit quod ab eodem apostolo dictum est, uidemus nunc per speculum in enigmate : annuntiabo autem uobis, quia per Filium Pater uidebitur, iuxta illud quod alibi ait, Neque Patrem quis cognoscit, nisi Filius, et cui uoluerit Filius reuelare . Sed istum sensum uidetur impedire quod sequitur: Illo die in nomine meo petetis. In futuro enim seculo cum peruenerimus ad regnum, ubi similes ei erimus, quoniam uidebimus eum sicuti est , quid petituri sumus, quando satiabitur in bonis desiderium nostrum ? Unde et in alio psalmo dicitur: Satiabor cum manifestabitur gloria tua . Petitio namque alicuius est indigentie, que ibi nulla erit ubi hec satietas erit.

4. Relinquitur itaque, quantum sapere ualeo, ut intelligatur iehsu discipulos suos de carnalibus uel animalibus se spirituales promisisse facturum, quamuis nondum tales quales erimus, quando spirituale etiam corpus habebimus; sed qualis erat qui dicebat, »Sapientiam loquimur inter perfectos« ; et, »Non potui uobis loqui quasi spiritualibus, sed quasi carnalibus« ; et, »Non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis; que et loquimur, non in sapientie humane doctis uerbis, sed doctis Spiritus [1 1Kb] , spiritualibus spiritualia comparantes. Animalis autem homo non percipit que sunt Spiritus Dei.« Non itaque percipiens que sunt Spiritus Dei homo animalis, sic audit quecumque audit de Dei natura, ut aliud quam corpus cogitare non possit, quamlibet amplissimum uel immensum, quamlibet lucidum ac speciosum, corpus tamen: ideo prouerbia illi sunt quecumque dicta sapientie de incorporea immutabilique substantia; non quod ea tanquam prouerbia deputat, sed quia sic cogitat, quomodo qui prouerbia solent audire neque intelligere. Cum uero spiritualis  ceperit omnia diiudicare, ipse autem a nemine diiudicari , etiamsi in hac uita adhuc uelut per speculum ex parte, perspicit tamen non ullo corporis sensu, non ulla imaginaria cogitatione que [1 1Kb] capit aut fingit qualiumcumque similitudines corporum, sed mentis certissima intelligentia, Deum non corpus esse, sed spiritum: ita palam de Patre annuntiante Filio, ut eiusdem substantie conspiciatur et ipse qui annuntiat. Tunc in eius nomine petunt qui petunt; quia in sono eius nominis non aliud quam res ipsa est que hoc nomine uocatur, intelligunt, nec animi uanitate uel infirmitate confingunt tanquam in alio loco Patrem, in alio Filium ante Patrem stantem, et pro nobis rogantem, spatia sua queque amborum occupantibus molibus, et uerbum ad eum cuius est uerbum facere uerba pro nobis, interuallo interposito inter os loquentis et auriculas audientis; et alia talia que sibi animales, iidemque carnales in cordibus fabricantur. Quidquid enim tale spiritualibus de Deo cogitantibus ex corporum consuetudine occurrit, negando atque respuendo, tanquam importunas muscas, ab interioribus oculis abigunt; et sinceritati eius lucis acquiescunt, qua teste ac iudice has ipsas imagines corporum suis internis aspectibus irruentes, falsas omnino esse conuincunt. Hi possunt utcumque cogitare Dominum nostrum Iesum Christum in quantum homo est, pro nobis interpellare Patrem; in quantum autem Deus est, nos exaudire cum Patre. Quod eum significasse arbitror ubi ait, Et non dico uobis quia ego rogabo Patrem de uobis. Ad hoc quippe intuendum quomodo non rogat Patrem Filius, sed simul exaudiunt rogantes Pater et Filius, nonnisi spiritualis oculus mentis ascendit.

5. Ipse enim Pater, inquit, amat uos, quia uos me amastis. Ideo amat ille, quia nos amamus; an potius, quia ille amat, ideo nos amamus? Ex Epistola sua euangelista idem ipse respondeat: Nos diligimus, inquit, quia prior ipse dilexit nos . Hinc ergo factum est ut diligeremus, quia dilecti sumus. Prorsus donum Dei est diligere Deum. Ipse ut diligeretur dedit, qui non dilectus dilexit. Displicentes amati sumus, ut esset in nobis unde placeremus. Non enim amaremus Filium, nisi amaremus et Patrem. Amat nos Pater, quia nos amamus Filium; cum a Patre et Filio acceperimus ut et Patrem amemus et Filium: diffundit enim caritatem in cordibus nostris amborum Spiritus , per quem Spiritum et Patrem amamus et Filium, et quem Spiritum cum Patre amamus et Filio. Amorem itaque nostrum pium quo colimus Deum, fecit Deus, et uidit quia bonum est, ideo quippe amauit ipse quod fecit. Sed in nobis non faceret quod amaret, nisi antequam id faceret, nos amaret.

6. Et credidistis, inquit, quia a Deo exiui. Exiui a Patre et ueni in mundum: iterum relinquo mundum, et uado ad Patrem. Plane credidimus. Neque enim propterea debet incredibile uideri, quia sic ad mundum  ueniens exiit a Patre, ut non desereret Patrem; et sic uadit ad Patrem relicto mundo, ut non deserat mundum. Exiit enim a Patre, quia de Patre est: in mundum uenit, quia mundo suum corpus ostendit quod de uirgine assumpsit. Reliquit mundum corporali discessione, perrexit ad Patrem hominis ascensione, nec mundum deseruit presentie gubernatione.



TRACTATUS CIII. De eo quod sequitur, Dicunt ei discipuli eius: Ecce nunc palam loqueris; usque ad id, Sed confidite, ego uici mundum. Cap. XuI, u\. 29-33.

1. Quales erant discipuli Christi, quando cum eis ante passionem loquebatur magna cum paruis, sed sicut oportebat ut magna dicerentur et paruis, quia nondum accepto Spiritu sancto, quemadmodum eum post eius resurrectionem uel ipso insufflante, uel desuper acceperunt, humana magis quam diuina sapiebant, multis iudiciis per totum Euangelium declaratur: unde et hoc est quod in ista lectione dixerunt. Ait enim Euangelista: »Dicunt ei discipuli eius: Ecce nunc palam loqueris, et prouerbium nullum dicis: nunc scimus quia nosti omnia, et non opus est tibi ut quis te interroget; in hoc credimus quia a Deo existi.« Ipse Dominus paulo ante dixerat, »Hec in prouerbiis locutus sum uobis: uenit hora cum iam non in prouerbiis loquar uobis.« Quomodo ergo isti dicunt, Ecce nunc palam loqueris, et prouerbium nullum dicis? Numquid hora iam uenerat, qua non iam in prouerbiis se promiserat locuturum? Prorsus quod nondum illa hora uenisset, continuatio uerborum eius ostendit, que ita sese habet: »Hec, inquit, in prouerbiis locutus sum uobis: uenit hora cum iam non in prouerbiis loquar uobis, sed palam de Patre meo annuntiabo uobis. Illo die in nomine meo petetis: et non dico uobis quia ego rogabo Patrem de uobis; ipse enim Pater amat uos, quia uos me amastis, et credidistis quia ego a Deo exiui. Exiui a Patre, et ueni in mundum: iterum relinquo mundum, et uado ad Patrem« . Cum per hec omnia uerba adhuc illam promittat horam qua non iam in prouerbiis loquetur, sed palam de Patre annuntiabit eis; in qua hora dicit eos in suo nomine petituros, nec se Patrem de illis rogaturum, eo quod ipse Pater amet eos, quia et ipsi amauerunt Christum, et crediderunt quod a Patre exierit et uenerit in mundum, iterum relicturus mundum et iturus ad Patrem: cum ergo adhuc promittatur hora illa in qua sine prouerbiis locuturus est, cur isti dicunt, Ecce nunc palam loqueris, et prouerbium nullum dicis; nisi quia illa que scit ipse non intelligentibus esse prouerbia, illi usque adeo non intelligunt, ut nec saltem non se intelligere intelligant? Paruuli enim erant, et nondum spiritualiter diiudicabant, que de rebus non ad corpus, sed ad spiritum pertinentibus audiebant.

2. Denique de ipsa eorum etate adhuc secundum interiorem hominem parua et infirma eos admonens, »Respondit eis iehsu: Modo creditis? Ecce uenit hora, et iam uenit, ut dispergamini unusquisque in propria, et me solum relinquatis. Et non sum solus,  quia Pater mecum est.« Paulo ante dixerat, »Relinquo mundum, et uado ad Patrem;« nunc dicit, »Pater mecum est.« Quis uadit ad eum qui cum illo est? Sed hoc intelligenti est uerbum, non intelligenti prouerbium: sic tamen quod modo a paruulis non intelligitur, utcumque sugitur; et eis etiam si non prebet, quia nondum eum capiunt, solidum cibum, saltem lacteum non denegat alimentum. Ex hoc alimento est, quod sciebant eum nosse omnia, nec opus ei esse ut eum quis interroget: quod quidem cur dixerint, queri potest. uidetur enim potius fuisse dicendum, Non opus est tibi ut quemquam interroges; non, ut quis te interroget. Dixerunt quippe, Scimus quia nosti omnia: et utique qui nouit omnia, magis a nescientibus interrogari solet, ut interrogantes audiant quod uolunt, ab eo qui nouit omnia; non ipse interrogare, tanquam uolens aliquid scire, qui nouit omnia. Quid sibi ergo uult, quod ei quem sciebant nosse omnia, cum dicere debuisse uideantur, Non opus est tibi ut quemquam interroges, dicendum potius putauerunt, Non opus est tibi ut quis te interroget? Quid quod utrumque legimus factum, et interrogasse scilicet Dominum, et interrogatum fuisse? Sed hoc cito soluitur: quia hoc non ei, sed illis potius opus erat quos interrogabat, uel a quibus interrogabatur. Neque enim aliquos ille interrogabat, ut ab eis aliquid disceret, sed eos potius ut doceret. Et qui interrogabant eum, uolentes ab eo aliquid discere, illis profecto id opus erat, ut scirent aliqua ab illo qui nouerat omnia. Nimirum ergo propterea non opus erat ut eum quis interrogaret. Quoniam nos quando interrogamur ab eis qui uolunt aliquid a nobis scire, ex ipsis interrogationibus eorum cognoscimus quid uelint discere; opus est ergo nobis ab eis interrogari, quos docere aliquid uolumus, ut inquisitiones eorum quibus respondendum est nouerimus: illi autem ne id quidem opus erat, qui omnia nouerat; nec opus habebat quod ab eo quisque scire uellet, per eius interrogationem cognoscere, quia prius quam interrogaretur, interrogaturi nouerat uoluntatem. Sed ideo se patiebatur interrogari, ut uel eis qui tunc aderant, uel qui hec siue dicta fuerant audituri, siue scripta lecturi, quales essent, a quibus interrogabatur, ostenderet; eoque modo nossemus uel quibus non circumueniretur fraudibus, uel quibus apud eum proficeretur accessibus. Preuidere autem cogitationes hominum, et ideo non opus habere ut eum quis interrogaret, magnum Deo non erat, sed magnum paruulis erat qui ei dicebant, In hoc credimus quia a Deo existi. Multo autem maius erat, ad quod intelligendum eos uolebat extendi et crescere, quod cum illi dixissent, uerumque dixissent, a Deo existi, ait ille, Pater mecum est; ne sic a Patre Filium cogitarent exisse, ut putarent etiam recessisse.

3. Deinde sermonem istum magnum prolixumque concludens: Hec, inquit, locutus sum uobis, ut in me pacem habeatis. In mundo pressuram habebitis; sed confidite, ego uici mundum. Illud initium fuerat habitura  ista pressura, de quo superius ut eos ostenderet paruulos, quibus adhuc non intelligentibus et aliud pro alio sentientibus, prouerbia quodammodo essent quecumque magna et diuina dixisset, ait, Modo creditis? Ecce uenit hora, et iam uenit, ut dispergamini unusquisque in propria. Ecce initium pressure, sed non eo modo perseuerature. Quod enim adiunxit, et me solum relinquatis, non uult eos tales esse in consequenti pressura, quam post eius ascensionem in mundo fuerant habituri, ut relinquant eum; sed ut in illo pacem habeant permanentes in eo. Non enim quando comprehensus est, tantummodo carne sua eius carnem, uerum etiam mente reliquerunt fidem. Ad hoc pertinet quod ait, Modo creditis? Ecce uenit hora, ut dispergamini in propria, et me relinquatis: tanquam diceret, Tunc ita perturbabimini, ut etiam quod modo creditis, relinquatis. uenerunt enim ad tantam desperationem, et sue pristine fidei, ut ita dixerim, mortem, quanta apparuit in illo Cleopha, qui post eius resurrectionem cum illo se loqui nesciens, et quid ei contigerit narrans, Nos, inquit, sperabamus quod ipse fuerat redempturus Isrel . Ecce quomodo eum reliquerant, deserendo etiam ipsam fidem qua in eum ante crediderant. In ea uero pressura quam post eius glorificationem accepto Spiritu sancto pertulerunt, non eum reliquerunt: et quamuis fugerent de ciuitate in ciuitatem, ab ipso non refugerunt; sed ut habentes pressuram in mundo, in illo pacem tenerent, non ab ipso refuge fuerunt, sed ipsum potius refugium habuerunt. Dato quippe illis Spiritu sancto, factum est in eis quod nunc dictum est eis, Confidite, ego uici mundum. Confiderunt, et uicerunt. In quo, nisi in illo? Non enim uicisset ille mundum, si eius membra uinceret mundus. Unde ait Apostolus, Gratias Deo, qui dat nobis uictoriam; continuoque subiecit, per Dominum nostrum Iesum Christum : qui dixerat suis, Confidite, ego uici mundum.



TRACTATUS CIu. In id quod sequitur, Hec locutus est iehsu, et subleuatis oculis in celum dixit: Pater, uenit hora, clarifica Filium tuum, ut Filius clarificet te. Cap. XuII, u\. 1.

1. Ante ista que nunc sumus adiuuante Domino tractaturi, dixerat iehsu, Hec locutus sum uobis, ut in me pacem habeatis: que non recentiora paulo superius ab eo dicta, sed omnia debemus accipere, siue quecumque illis locutus est ex quo eos cepit habere discipulos, siue certe ex quo post cenam exorsus est hunc admirabilem prolixumque sermonem. Talem quippe commemorauit causam cur eis sit locutus, ut ad eum finem rectissime referantur uel omnia que locutus est eis, uel ea maxime que dixit iam pro eis moriturus, tanquam uerba nouissima, posteaquam de conuiuio sancto ille qui eum fuerat traditurus, egressus est. Hanc enim commendauit causam sermonis sui, ut in illo pacem haberent, propter quod totum agitur quod christiani sumus. Hec enim pax finem  temporis non habebit, sed omnis pie nostre intentionis actionisque finis ipsa erit. Propter hanc Sacramentis eius imbuimur, propter hanc mirabilibus eius operibus et sermonibus erudimur, propter hanc Spiritus eius pignus accepimus, propter hanc in eum credimus et speramus, et eius amore quantum donat accendimur: hac pace in pressuris omnibus consolamur, hac a pressuris omnibus liberamur: propter hanc omnem tribulationem fortiter sustinemus, ut in hac feliciter sine ulla tribulatione regnemus. Merito ad eam clausit uerba, que parum intelligentibus discipulis erant prouerbia; intellecturis ea quando eis dedisset promissum Spiritum sanctum, de quo superius ait: »Hec locutus sum uobis, apud uos manens. Paracletus autem Spiritus sanctus, quem mittet Pater in nomine meo, ille uos docebit omnia, et suggeret uobis omnia quecumque dixero uobis« . Hec nimirum futura fuerat illa hora, qua se promiserat non iam in prouerbiis locuturum, sed palam de Patre annuntiaturum. Eadem quippe ipsius uerba, reuelante Spiritu sancto, intelligentibus iam non erant futura prouerbia. Neque enim loquente in eorum cordibus Spiritu sancto, taciturus erat unigenitus Filius, qui dixit in ea hora palam se illis annuntiaturum esse de Patre, quod eis utique iam intelligentibus non esset prouerbium. Sed hoc quoque ipsum, quomodo simul loquantur in suorum spiritualium cordibus et Dei Filius et Spiritus sanctus, imo ipsa Trinitas que inseparabiliter operatur, intelligentibus est uerbum, non intelligentibus autem prouerbium.

2. Cum ergo dixisset propter quid omnia sit locutus, ut in illo scilicet pacem haberent, in mundo habentes pressuram, exhortatusque fuisset ut confiderent, quia ipse uicit mundum; eo qui erat ad illos sermone finito, deinde ad Patrem uerba direxit, et orare iam cepit. Sic enim Euangelista sequitur, dicens: Hec locutus est iehsu, et subleuatis oculis in celum dixit: Pater, uenit hora, clarifica Filium tuum. Poterat Dominus Unigenitus et ceternus Patri in forma serui et ex forma serui, si hoc opus esset, orare silentio; sed ita se Patri exhibere uoluit precatorem, ut meminisset nostrum se esse doctorem. Proinde eam quam fecit orationem pro nobis, notam fecit et nobis; quoniam tanti magistri non solum ad ipsos sermocinatio, sed etiam pro ipsis ad Patrem oratio, discipulorum est edificatio. Et si illorum qui hec dicta aderant audituri, profecto et nostra qui fueramus conscripta lecturi. Quapropter hoc quod ait, Pater, uenit hora, clarifica Filium tuum, ostendit omne tempus, et quid quando faceret uel fieri sineret, ab illo esse dispositum qui tempori subditus non est; quoniam que futura erant per singula tempora, in Dei sapientia causas efficientes habent, in qua nulla sunt tempora. Non ergo credatur hec hora fato urgente uenisse, sed Deo potius ordinante. Nec siderea necessitas Christi connexuit passionem: absit enim ut sidera mori cogerent siderum conditorem. Non itaque Christum tempus ut moreretur impegit, sed tempus Christus quo moreretur  elegit: qui etiam tempus quo de uirgine natus est, cum Patre constituit, de quo sine tempore natus est. Secundum quam ueram sanamque doctrinam, etiam Paulus apostolus, »Cum autem uenit,« inquit, »plenitudo temporis, misit Deus Filium suum« ; et Deus per Prophetam, »Tempore,« ait, »acceptabili exaudiui te, et in die salutis adiuui te« ; et rursus Apostolus, »Ecce nunc tempus acceptabile, ecce nunc dies salutis« . Dicat ergo, Pater, uenit hora, qui cum Patre disposuit omnes horas: tanquam dicens, Pater, quam propter homines et apud homines ad me clarificandum simul constituimus, uenit hora, clarifica Filium tuum, ut et Filius tuus clarificet te.

3. Clarificatum a Patre Filium nonnulli accipiunt, in hoc quod ei non pepercit, sed pro nobis omnibus tradidit eum . Sed si passione clarificatus dicitur, quanto magis resurrectione? Nam in passione magis eius humilitas quam claritas commendatur, Apostolo teste, qui dicit, »Humiliauit semetipsum, factus obediens usque ad mortem, mortem autem crucis«: deinde sequitur, et de eius clarificatione iam dicit, »Propter quod et Deus illum exaltauit, et donauit ei nomen quod est super omne nomen, ut in nomine Iesu omne genu flectatur celestium, terrestrium, et infernorum, et omnis lingua confiteatur quia Dominus iehsu Christus in gloria est Dei Patris.« Hec est clarificatio Domini nostri Iesu Christi, que ab eius resurrectione sumpsit exordium. Humilitas ergo eius incipit in sermone Apostoli, ab eo loco ubi ait, Semetipsum exinaniuit formam serui accipiens; et peruenit usque, ad mortem crucis. Claritas uero eius incipit ab eo loco ubi ait, Propter quod et Deus exaltauit eum; et peruenit usque, in gloria est Dei Patris . Nam et ipsum nomen, si inspiciantur codices greci, ex qua lingua Epistole apostolice translate sunt in latinam, quod hic legitur gloria, ibi legitur : unde uerbum deriuatum est in greco ut diceretur , quod interpres latinus ait clarifica, cum posset etiam glorifica dicere, quod tantumdem ualet. Et ideo posset etiam in Apostoli Epistola, ubi est gloria, claritas poni: quod si fieret tantumdem ualeret. Ut autem non recedatur a uerborum sonis, quemadmodum a claritate clarificatio, sic a gloria glorificatio deriuatur. Ut ergo mediator Dei et hominum homo Christus iehsu resurrectione clarificaretur uel glorificaretur, prius humiliatus est passione: non enim a mortuis resurrexisset, si mortuus non fuisset. Humilitas, claritatis est meritum; claritas, humilitatis est premium. Sed hoc factum est in forma serui; in forma uero Dei semper fuit, semper erit claritas: imo non fuit quasi iam non sit, nec erit quasi nondum sit; sed sine initio, sine fine semper est claritas. Quod ergo ait, Pater, uenit hora, clarifica Filium tuum; sic intelligendum est, tanquam dixerit, uenit hora seminande humilitatis, fructum non differas claritatis. Sed quid sibi uult quod sequitur, Ut Filius tuus clarificet te? Numquid etiam Deus Pater pertulit humilitatem carnis siue passionis, ex qua illum clarificari  oporteret? Quomodo igitur eum clarificaturus erat Filius, cuius claritas sempiterna nec ex forma humana potuit uideri minor, nec in diuina posset esse amplior? Sed istam questionem in hunc sermonem nolo arctare, aut hinc eum facere longiorem.



TRACTATUS Cu. Ab eo quod Dominus ait, Ut Filius tuus clarificet te; usque ad id, Claritate quam habui, priusquam mundus esset, apud te. Cap. XuII, u\. 1-5.

1. Glorificatum a Patre Filium secundum formam serui, quam Pater suscitauit a mortuis, et ad suam dexteram collocauit, res ipsa indicat, et nullus ambigit christianus. Sed quoniam non tantum dixit, Pater, clarifica Filium tuum, sed addidit etiam, ut Filius tuus clarificet te; merito queritur quomodo Patrem clarificauerit Filius, cum sempiterna claritas Patris nec diminuta fuerit in forma humana, nec augeri potuerit in sua perfectione diuina. Sed in seipsa claritas Patris nec minui nec augeri potest; apud homines autem procul dubio minor erat, quando in Iudea tantummodo Deus notus erat : nondum a solis ortu usque ad occasum laudabant pueri nomen Domini . Hoc autem quia per Euangelium Christi factum est, ut per Filium Pater innotesceret gentibus; profecto Patrem clarificauit et Filius. Si autem tantummodo mortuus fuisset Filius, nec resurrexisset, procul dubio nec a Patre clarificatus esset, nec Patrem clarificasset: nunc autem resurrectione clarificatus a Patre, resurrectionis sue predicatione clarificat Patrem. Hoc quippe aperit ordo ipse uerborum: Clarifica, inquit, Filium tuum, ut Filius tuus clarificet te; tanquam diceret, Resuscita me, ut innotescas toti orbi per me.

2. Deinde magis magisque pandens quomodo clarificet Patrem Filius: Sicut dedisti, inquit, ei potestatem omnis carnis, ut omne quod dedisti ei, det eis uitam eternam. Omnem carnem dixit omnem hominem, a parte totum significans; quemadmodum rursus a parte superiore significatus est homo totus, ubi ait Apostolus, Omnis anima potestatibus sublimioribus subdita sit . Quid enim dixit, Omnis anima, nisi, omnis homo? Et hoc autem quod potestas Christo a Patre data est omnis carnis, secundum hominem intelligendum est: nam secundum Deum omnia per ipsum facta sunt , et in ipso condita sunt omnia in celo et in terra, uisibilia et inuisibilia . Sicut ergo dedisti ei potestatem, inquit, omnis carnis, ita te glorificet Filius tuus, id est, notum te faciat omni carni quam dedisti ei. Sic enim dedisti, ut omne quod dedisti ei, det eis uitam eternam.

3. Hec est autem, inquit, uita eterna, ut cognoscant te solum uerum Deum, et quem misisti Iesum Christum. Ordo uerborum est, ut te et quem misisti Iesum Christum cognoscant solum uerum Deum. Consequenter enim et Spiritus sanctus intelligitur, quia Spiritus est Patris et Filii, tanquam caritas substantialis et consubstantialis amborum. Quoniam non duo dii Pater et Filius, nec tres dii Pater et Filius et Spiritus sanctus; sed ipsa Trinitas unus solus uerus Deus. Nec  idem tamen Pater qui Filius, nec idem Filius qui Pater, nec idem Spiritus sanctus qui Pater et Filius; quoniam tres sunt Pater et Filius et Spiritus sanctus; sed ipsa Trinitas unus est Deus. Si ergo eo modo te glorificat Filius sicut dedisti ei potestatem omnis carnis, et sic dedisti, ut omne quod dedisti ei, det eis uitam eternam, et, hec est uita eterna, ut cognoscant te; sic te igitur Filius glorificat, ut omnibus quos dedisti ei, te cognitum faciat. Porro si cognitio Dei est uita eterna, tanto magis uiuere tendimus, quanto magis in hac cognitione proficimus. Non autem moriemur in uita eterna: tunc ergo Dei cognitio perfecta erit, quando nulla mors erit. Summa tunc Dei clarificatio; quia summa gloria, que grece dicitur . Unde dictum est , quod latini quidam interpretati sunt, clarifica; quidam, glorifica. A ueteribus autem gloria, qua gloriosi homines dicuntur, ita est definita: Gloria est frequens de aliquo fama cum laude. At si homo laudatur cum fame creditur, quomodo Deus laudabitur quando ipse uidebitur? Propter quod scriptum est, Beati qui habitant in domo tua; in secula seculorum laudabunt te . Ibi erit Dei sine fine laudatio, ubi erit Dei plena cognitio; et quia plena cognitio, ideo summa clarificatio uel glorificatio.

4. Sed prius hic clarificatur Deus, dum annuntiatus hominibus innotescit, et per fidem credentium predicatur. Propter quod dicit, Ego te clarificaui super terram, opus consummaui quod dedisti mihi ut faciam. Non ait, iussisti; sed, dedisti: ubi commendatur euidens gratia. Quid enim habet quod non accepit, etiam in Unigenito humana natura? An non accepit, ut nichil mali, sed bona faceret omnia, quando in unitatem persone suscepta est a uerbo, per quod facta sunt omnia? Sed quomodo consummauit opus quod accepit ut faciat, cum restet adhuc passionis experimentum, ubi martyribus suis maxime prebuit quod sequerentur exemplum; unde ait apostolus Petrus, Christus passus est pro nobis relinquens nobis exemplum, ut sequamur uestigia eius : nisi quia consummasse se dicit quod se consummaturum esse certissime nouit? Sicut longe ante in prophetia preteriti temporis usus est uerbis, quando post annos plurimos futurum fuerat quod dicebat: Foderunt, inquit, manus meas et pedes, dinumerauerunt omnia ossa mea ; non ait, Fodient et dinumerabunt. Et in hoc ipso Euangelio, Omnia, inquit, que audiui a Patre meo, nota feci uobis : quibus ait postea, Adhuc multa habeo uobis dicere; sed non potestis illa portare modo . Qui enim certis et immutabilibus causis omnia futura predestinauit, quidquid facturus est fecit: nam et per prophetam dictum de illo est, Qui fecit que futura sunt .

5. Secundum hoc etiam quod sequitur dicit: Et nunc clarifica me tu, Pater, apud temetipsum, claritate quam habui, priusquam mundus esset, apud te. Nam supra dixerat, Pater, uenit hora, clarifica Filium tuum, ut Filius tuus clarificet te: in quo uerborum ordine  ostenderat prius a Patre clarificandum Filium, ut Patrem clarificaret Filius. Modo autem dixit, Ego te clarificaui super terram, opus consummaui quod dedisti mihi ut faciam: et nunc clarifica me; tanquam prior ipse Patrem clarificauerit, a quo deinde ut clarificetur exposcit. Ergo intelligendum est utroque uerbo superius usum secundum id quod futurum erat, eoque ordine quo futurum erat, Clarifica Filium, ut te clarificet Filius: modo uero usum fuisse uerbo preteriti temporis de re futura, ubi ait, Ego te clarificaui super terram, opus consummaui quod dedisti mihi ut faciam. Deinde dicendo, Et nunc clarifica me tu, Pater, apud temetipsum, quasi posterius esset clarificandus a Patre, quem prius ipse clarificauerat; quid ostendit, nisi superius ubi ait, Ego te clarificaui super terram, ita locutum se fuisse, tanquam fecisset quod facturus esset; hic autem poposcisse ut Pater faceret, per quod illud Filius facturus esset, id est, ut Pater clarificaret Filium, per quam Filii clarificationem etiam Filius clarificaturus esset Patrem? Denique si de re que futura erat, ponamus etiam futuri temporis uerbum, ubi pro tempore futuro posuit ipse preteritum, nulla sententie remanebit obscuritas: ueluti si dixisset, Ego te clarificabo super terram, opus consummabo quod dedisti mihi ut faciam: et nunc clarifica me tu, Pater, apud temetipsum. Nempe ita planum est, sicut illud ubi ait, Clarifica Filium tuum, ut Filius tuus clarificet te: et ipsa est omnino sententia, nisi quia et hic dictus est eiusdem clarificationis modus, ibi autem tacitus; tanquam illud isto exponeretur eis quos poterat permouere, quomodo Pater Filium, et maxime quomodo Patrem clarificaret et Filius. Dicendo enim clarificari a se Patrem super terram, se autem a Patre apud eumdem Patrem, modum profecto utriusque clarificationis ostendit. Ipse quippe Patrem clarificauit super terram, eum gentibus predicando; Pater uero ipsum apud semetipsum, ad suam dexteram collocando. Sed ideo postea de clarificando Patre ubi ait, Ego te clarificaui, uerbum preteriti temporis ponere maluit, ut monstraret in predestinatione iam factum, et pro iam facto habendum quod certissime fuerat futurum; id est, ut a Patre apud Patrem glorificatus, Patrem super terram glorificaret et Filius.

6. Sed hanc predestinationem in sua clarificatione manifestius aperuit, qua eum clarificauit Pater, in eo quod adiunxit, Claritate quam habui, priusquam mundus esset, apud te. Ordo uerborum est, quam habui apud te, priusquam mundus esset. Ad hoc ualet quod ait, Et nunc clarifica me; hoc est, sicut tunc, ita et nunc; sicut tunc predestinatione, ita et nunc perfectione: fac in mundo, quod apud te iam fuerat ante mundum; fac in suo tempore, quod ante omnia tempora statuisti. Hoc quidam sic intelligendum putarunt, tanquam natura humana que suscepta est a uerbo, conuerteretur in uerbum, et homo mutaretur in Deum; imo, si diligentius quod opinati sunt cogitemus, homo periret in Deo. Non enim quisquam ex ista mutatione hominis uel duplicari Dei uerbum dicturus  est, uel augeri, ut aut duo sint quod unum fuit, aut amplius sit quod minus fuit. Porro si natura humana in uerbum mutata atque conuersa, uerbum Dei quantum erat et quod erat hoc erit, ubi est homo si non perit?

7. Sed ad hanc opinionem, quam ueritati prorsus non uideo conuenire, nichil nos urget, si Filio dicente, Et nunc clarifica me tu, Pater, apud temetipsum, claritate quam habui, priusquam mundus esset, apud te, intelligamus predestinationem claritatis humane que in illo est nature, ex mortali immortalis apud Patrem future; et hoc iam predestinando factum fuisse antequam mundus esset, quod in mundo etiam suo tempore fieret. Si enim de nobis dixit Apostolus, Sicut elegit nos in ipso ante mundi constitutionem ; cur abhorrere putatur a uero, si tunc Pater caput nostrum glorificauit, quando nos in ipso, ut membra eius essemus, elegit? Sic enim nos electi, quomodo ipse clarificatus; quia priusquam mundus esset, nec nos eramus, nec ipse mediator Dei et hominum homo Christus iehsu . Sed ille qui per ipsum in quantum uerbum eius est, etiam que futura sunt fecit, et uocat ea que non sunt, tanquam sint ; profecto secundum id quod mediator Dei et hominum homo est, ante mundi constitutionem pro nobis Deus Pater glorificauit ipsum, si tunc elegit etiam nos in ipso. Quid enim dicit Apostolus? »Scimus autem quoniam diligentibus Deum omnia cooperantur in bonum, his qui secundum propositum uocati sunt. Quos enim presciuit, et predestinauit conformes fieri imaginis Filii eius, ut sit ipse primogenitus in multis fratribus: quos autem predestinauit, illos et uocauit« .

8. Nisi forte ipsum predestinatum dicere formidabimus, quia de nobis tantum ut efficiamur conformes imaginis eius, hoc dixisse uidetur Apostolus. Quasi uero quisquam regulam fidei fideliter intuens, Filium Dei negaturus est predestinatum, qui eum negare hominem non potest. Recte quippe dicitur non predestinatus secundum id quod est uerbum Dei, Deus apud Deum. Utquid enim predestinaretur, cum iam esset quod erat, sine initio, sine termino sempiternus? Illud autem predestinandum erat, quod nondum erat, ut sic suo tempore fieret, quemadmodum ante omnia tempora predestinatum erat ut fieret. Quisquis igitur Dei Filium predestinatum negat, hunc eumdem filium hominis negat. Sed propter contentiosos etiam hinc audiamus Apostolum in suarum exordio Litterarum. Nam et in prima Epistolarum eius, que est ad Romanos, et ipsius Epistole principium est, ubi legitur: Paulus seruus Iesu Christi, uocatus Apostolus, segregatus in Euangelium Dei, quod ante promiserat per Prophetas suos in Scripturis sanctis de Filio suo, qui factus est ei ex semine Dauid secundum carnem, qui predestinatus est Filius Dei in uirtute secundum Spiritum sanctificationis ex resurrectione mortuorum . Secundum hanc ergo predestinationem etiam clarificatus est antequam mundus esset, ut esset claritas eius ex resurrectione mortuorum  apud Patrem, ad cuius dexteram sedet. Cum ergo uideret illius predestinate sue clarificationis uenisse iam tempus, ut et nunc fieret in redditione, quod fuerat in predestinatione iam factum, orauit dicens, Et nunc clarifica me tu, Pater, apud temetipsum, claritate quam habui, priusquam mundus esset, apud te: tanquam diceret, Claritatem quam habui apud te, id est, illam claritatem quam habui apud te in predestinatione tua, tempus est ut apud te habeam etiam uiuens in dextera tua. Sed quoniam diu nos tenuit huius discussio questionis, alio que sequuntur sermone tractanda sunt.



TRACTATUS CuI. De eo quod Dominus dicit, Manifestaui nomen tuum hominibus; usque ad id, Et crediderunt quia tu me misisti. Cap. XuII, u\. 6-8.

1. De his uerbis Domini, sicut ipse donauerit, sermone isto disputaturi sumus, que ita se habent: Manifestaui nomen tuum hominibus quos dedisti mihi de mundo. Quod si de his tantum dicit discipulis cum quibus cenauit, et ad quos antequam orare inciperet, tam multa locutus est; non pertinet hoc ad illam clarificationem, siue ut alii interpretati sunt, glorificationem, de qua superius loquebatur, qua Filius clarificat uel glorificat Patrem. Quanta est enim uel qualis gloria, duodecim uel undecim potius innotuisse mortalibus? Si autem quod ait, Manifestaui nomen tuum hominibus, quos dedisti mihi de mundo, omnes intelligi uoluit, etiam qui in eum fuerant credituri, ad eius magnam que futura erat ex omnibus gentibus Ecclesiam pertinentes, de qua in Psalmo canitur, In Ecclesia magna confitebor tibi ; est plane ista clarificatio qua Filius clarificat Patrem, cum eius nomen notum facit omnibus gentibus, et tam multis generationibus hominum. Et tale est hoc quod ait, Manifestaui nouem tuum hominibus, quos dedisti mihi de mundo, quale illud quod paulo ante dixerat, Ego te clarificaui super terram ; pro tempore futuro et illic et hic preteritum ponens, sicut qui sciret predestinatum esse ut id fieret, et ideo fecisse dicens se quod erat sine ulla dubitatione facturus.

2. Sed de his qui iam erant discipuli eius, non de omnibus qui in illum fuerant credituri eum dixisse quod dixit, Manifestaui nomen tuum hominibus, quos dedisti mihi de mundo, ea que sequuntur, credibilius esse demonstrant. Cum enim hoc dixisset, adiunxit: Tui erant, et mihi eos dedisti, et sermonem tuum seruauerunt: nunc cognouerunt quia omnia que dedisti mihi, abs te sunt; quia uerba que dedisti mihi, dedi eis: et ipsi acceperunt, et cognouerunt uere quia a te exiui, et crediderunt quia tu me misisti. Quanquam et hec omnia de futuris omnibus fidelibus dici potuerunt spe iam perfecta [1 1Kb] , cum adhuc essent futura: sed ut de his solis quos tunc habebat discipulis hec loqui intelligatur, illud magis urget quod paulo post ait, Cum essem cum eis, ego seruabam eos in nomine tuo: quos dedisti mihi custodiui, et nemo ex eis periit, nisi filius perditionis,  ut Scriptura impleatur; Iudam significans qui tradidit eum: ex isto quippe duodenario numero Apostolorum solus periit. Deinde subiungit: Nunc autem ad te uenio. Unde manifestum est eum de corporali sua dixisse presentia, Cum essem cum eis, ego seruabam eos, ueluti iam cum eis ea presentia non esset. Eo modo enim significare uoluit ascensionem suam mox futuram, de qua dixit, Nunc autem ad te uenio: iturus utique ad dexteram Patris; unde uenturus est ad uiuos et mortuos iudicandos presentia itidem corporali, secundum fidei regulam sanamque doctrinam: nam presentia spirituali cum eis erat utique futurus post ascensionem suam, et cum tota Ecclesia sua in hoc mundo usque in consummationem seculi . Non itaque recte intelliguntur de quibus dixerit, Cum essem cum eis, ego seruabam illos, nisi hi quos in se credentes seruare iam ceperat presentia corporali, et quos relicturus fuerat absentia corporali, ut eos cum Patre seruaret presentia spirituali. Post uero adiungit et ceteros suos, ubi dicit: Non pro his autem rogo tantum, sed et pro his qui credituri sunt per uerbum eorum in me. Ubi manifestius ostendit quod non de omnibus ad eum pertinentibus superius loqueretur, ab eo loco ubi ait, Manifestaui nomen tuum hominibus, quos dedisti mihi; sed de his tantum qui eum, cum illa diceret, audiebant.

3. Ab ipso itaque orationis eius exordio, ubi subleuatis oculis in celum, dixit, Pater, uenit hora, clarifica Filium tuum, ut Filius tuus clarificet te, usque ad illud quod paulo post ait, Et nunc clarifica me tu, Pater, apud temetipsum, claritate quam habui, priusquam mundus esset, apud te; omnes suos uolebat intelligi, quibus notum faciendo Patrem, clarificat eum. Cum enim dixisset, ut Filius tuus clarificet te; mox quemadmodum id fieret, demonstrauit dicens, Sicut dedisti ei potestatem omnis carnis, ut omne quod dedisti ei, det eis uitam eternum: hec est autem uita eterna, ut cognoscant te solum uerum Deum, et quem misisti Iesum Christum . Non enim potest cognitione hominum clarificari Pater, nisi et ille cognoscatur per quem clarificatur, id est, per quem populis innotescit. Hec est glorificatio Patris, que non circa solos illos Apostolos facta est, sed circa omnes homines fit, quibus suis membris caput est Christus. Neque enim de solis Apostolis potest intelligi, Sicut dedisti ei potestatem omnis carnis, ut omne quod dedisti ei, det eis uitam eternam; sed utique de omnibus quibus in eum credentibus uita eterna datur.

4. Iam nunc ergo uideamus quid de illis, a quibus tunc audiebatur, discipulis suis dicat. Manifestaui, inquit, nomen tuum hominibus quos dedisti mihi. Non ergo nouerant Dei nomen, cum essent Iudei? Et ubi est quod legitur, Notus in Iudea Deus; in Isrel magnum nomen eius ? Ergo manifestaui nomen tuum hominibus istis, quos dedisti mihi de mundo, qui me audiunt hec dicentem: non illud nomen tuum quo uocaris Deus, sed illud quo uocaris Pater meus; quod nomen manifestari sine ipsius Filii manifestatione non posset.  Nam quod Deus dicitur uniuerse creature, etiam omnibus gentibus antequam in Christum crederent, non omni modo esse potuit hoc nomen ignotum. Hec est enim uis uere diuinitatis, ut creature rationali iam ratione utenti, non omnino ac penitus possit abscondi. Exceptis enim paucis in quibus natura nimium deprauata est, uniuersum genus humanum Deum mundi huius fatetur auctorem. In hoc ergo quod fecit hunc mundum celo terraque conspicuum, et antequam imbuerentur in fide Christi, notus omnibus gentibus Deus. In hoc autem quod non est iniuriis suis cum diis falsis colendus, notus in Iudea Deus. In hoc uero quod Pater est huius Christi, per quem tollit peccatum mundi, hoc nomen eius prius occultum omnibus, nunc manifestauit eis quos dedit ei Pater ipse de mundo. Sed quomodo manifestauit, si nondum uenit hora de qua superius dixerat, quod ueniret hora cum iam non in prouerbiis, inquit, loquar uobis, sed palam de Patre meo annuntiabo uobis ? An uero annuntiatio manifesta putabitur in prouerbiis? Cur ergo dictum est, Palam annuntiabo uobis, nisi quia in prouerbiis non est palam? quod autem non in prouerbiis occultatur, sed uerbis manifestatur, procul dubio palam dicitur. Quomodo ergo manifestauit quod nondum palam dixit? Proinde sic intelligendum est, pro tempore futuro preteritum positum, quemadmodum illud, Omnia que audiui a Patre meo, nota feci uobis : quod nondum fecerat, sed loquebatur quasi fecisset, quod immobiliter esse prefixum sciebat ut faceret.

5. Quid est autem, Quos dedisti mihi de mundo? Dictum est enim de illis quod non esset de mundo. Sed hoc illis regeneratio prestitit, non generatio. Quid est etiam quod sequitur, Tui erant et mihi eos dedisti? An aliquando erant Patris, quando non erant unigeniti Filii eius; et habuit aliquando Pater aliquid sine Filio? Absit. uerumtamen habuit aliquid aliquando Deus Filius, quod nondum habuit idem ipse homo Filius; quia nondum erat homo factus ex matre, quando tamen habebat uniuersa cum Patre. Quapropter quod dixit, Tui erant, non inde se separauit Deus Filius, sine quo nichil unquam Pater habuit; sed solet ei tribuere omne quod potest, a quo est ipse qui potest. A quo enim habet ut sit, ab illo habet ut possit; et simul utrumque semper habuit, quia nunquam fuit et non potuit. Quocirca quidquid potuit Pater, semper cum illo Filius potuit; quoniam ille qui nunquam fuit et non potuit, nunquam sine Patre fuit, nunquam sine illo Pater fuit. Ac per hoc sicut Pater eternus omnipotens, ita Filius ceternus omnipotens; et si omnipotens, utique omnitenens. Id enim potius uerbum e uerbo interpretamur, si proprie uolumus dicere, quod a Grecis dicitur : quod nostri non sic interpretarentur, ut omnipotens dicerent, cum sit omnitenens, nisi tantumdem ualere sentirent. Quid ergo unquam habere potuit eternus omnitenens, quod non simul habuerit ceternus omnitenens? Quod itaque ait, Et mihi eos dedisti, hominem se accepisse hanc potestatem ut eos  haberet, ostendit; quoniam qui semper omnipotens fuit, non semper homo fuit. Quamobrem, cum Patri potius tribuisse uideatur ut ab eo illos acceperit quoniam ex ipso est quidquid est de quo est; etiam ipse sibi eos dedit, hoc est, cum Patre Deus Christus, homini Christo quod cum Patre non est, homines dedit. Denique qui hoc loco dicit, Tui erant, et mihi eos dedisti, iam superius eisdem discipulis dixerat, Ego uos de mundo elegi . Conteratur hic cogitatio carnalis, atque dispereat. De mundo sibi a Patre dicit Filius datos homines quibus alio loco dicit, Ego uos elegi de mundo. Quos Deus Filius de mundo elegit cum Patre, idem ipse homo Filius de mundo eos accepit a Patre: non enim Pater illos Filio dedisset, nisi elegisset. Ac per hoc Filius sicut non inde separauit Patrem, quando dixit, Ego uos de mundo elegi, quoniam simul eos elegit et Pater: sic non inde separauit et se, quando dixit, Tui erant, quia et ipsius Filii pariter erant. Nunc autem homo idem ipse Filius accepit eos qui non erant ipsius, quia et formam serui accepit Deus idem que non erat ipsius.

6. Sequitur ac dicit, Et sermonem tuum seruauerunt: nunc cognouerunt quia omnia que dedisti mihi, abs te sunt: id est, cognouerunt quia abs te sum. Simul enim Pater dedit omnia, cum genuit qui haberet omnia. Quia uerba, inquit, que dedisti mihi, dedi eis, et ipsi acceperunt: id est, intellexerunt atque tenuerunt. Tunc enim uerbum accipitur, quando mente percipitur. Et cognouerunt, inquit, uere quia a te exiui, et crediderunt quia tu me misisti. Et hic subaudiendum est, uere: quod enim dixit, cognouerunt uere, exponere uoluit adiungendo, et crediderunt. Hoc itaque crediderunt uere, quod cognouerunt uere: id enim est a te exiui, quod est, tu me misisti. Cum ergo dixisset, cognouerunt uere, ne quisquam putaret istam cognitionem iam per speciem factam, non per fidem; exponendo addidit, et crediderunt, ut subaudiamus uere, et intelligamus hoc dictum esse, cognouerunt uere, quod est crediderunt uere: non eo modo quem significauit paulo ante, cum dixit, Modo creditis? uenit hora, et iam uenit, ut dispergamini unusquisque in propria, et me solum relinquatis . Sed crediderunt uere, id est quomodo credendum est, inconcusse, firme, stabiliter, fortiter; non iam in propria redituri, et Christum relicturi. Adhuc ergo discipuli non erant tales, quales eos dicit uerbis preteriti temporis, quasi iam essent, prenuntians quales futuri essent, accepto scilicet Spiritu sancto, qui eos, sicut promissum est, doceret omnia. Quem priusquam acciperent quomodo seruauerunt eius sermonem, quod de illis quasi fecerint, dixit; quando primus eorum ter eum negauit , cum ex ore eius audisset quid futurum esset homini qui eum coram hominibus negauisset ? Dedit ergo eis uerba sicut dixit, que dedit ei Pater: sed quando illa non foris in auribus, sed intus in cordibus spiritualiter acceperunt, tunc uere acceperunt, quia tunc uere cognouerunt; uere autem cognouerunt, quia uere crediderunt.

 7. Ipsi autem Filio quomodo Pater ea uerba dederit, quibus uerbis homo poterit explicare? Facilior sane questio uidetur, si secundum id quod filius est hominis, accepisse a Patre illa uerba credatur. Quanquam natus ex uirgine quando et quomodo ea didicerit, quis enarrabit; quando etiam ipsam que de uirgine facta est, generationem eius quis enarrabit? Si uero secundum id quod est de Patre genitus Patrique ceternus, accepisse a Patre ista uerba cogitatur, nichil ibi temporis cogitetur quasi prius fuerit qui ea non habuerit, atque ut haberet que non habebat acceperit; quoniam quidquid Deus Pater Deo Filio dedit, gignendo dedit. Ita enim dedit Filio Pater, sine quibus Filius esse non posset, sicut ei dedit ut esset. Nam quomodo aliter uerbo uerba daret aliqua, in quo ineffabiliter dixit omnia? Sed iam que sequuntur, alio sunt exspectanda sermone.



TRACTATUS CuII. De eo quod dicit iehsu, Ego pro eis rogo, etc., usque ad id, Ut habeant gaudium meum impletum in semetipsis. Cap. XuII, u\. 9-13.

1. Cum de his quos iam discipulos habebat, Dominus loqueretur ad Patrem, inter alia etiam dixit hoc: Ego pro eis rogo: non pro mundo rogo, sea pro his quos dedisti mihi. Mundum uult modo intelligi, qui uiuunt secundum concupiscentiam mundi, et non sunt in ea sorte gratie, ut ab illo eligantur ex mundo. Non itaque pro mundo, sed pro his quos ei Pater dedit, rogare se dicit: per hoc enim quod eos illi Pater iam dedit, factum est ut non pertineant ad eum mundum pro quo non rogat.

2. Deinde subiungit, Quia tui sunt. Neque enim quia Pater eos Filio dedit, amisit ipse quos dedit: cum adhuc Filius sequatur, et dicat, Et mea omnia tua sunt, et tua mea. Ubi satis apparet quomodo unigeniti Filii sint omnia que sunt Patris; per hoc utique quod etiam ipse Deus est, et de Patre Patri est natus equalis: non quomodo dictum est uni ex duobus filiis, maiori scilicet, Tu semper mecum es, et omnia mea tua sunt . Illud enim dictum est de his omnibus creaturis que infra creaturam sanctam rationalem sunt, que utique subduntur Ecclesie; in qua uniuersa Ecclesia et illi duo intelliguntur filii maior et minor, cum omnibus Angelis sanctis, quibus erimus equales in regno Christi et Dei : hoc autem ita dictum est, Et mea omnia tua sunt, et tua mea, ut hic sit etiam ipsa creatura rationalis, que non nisi Deo subditur, ut ei que infra illam sunt cuncta subdantur. Hec ergo cum sit Dei Patris, non simul esset et Filii, nisi Patri esset equalis: de ipsa quippe agebat, cum diceret, Non pro mundo rogo, sed pro his quos dedisti mihi: quia tui sunt, et mea omnia tua sunt, et tua mea. Nec fas est ut sancti, de quibus hec locutus est, cuiusquam sint, nisi eius a quo creati et sanctificati sunt: ac per hoc et omnia que ipsorum sunt, necesse est ut eius sint cuius et ipsi sunt. Ergo cum et Patris et Filii sunt, equales eos esse demonstrant, quorum equaliter sunt. Illud autem quod ait, cum de Spiritu sancto loqueretur,  Omnia que habet Pater, mea sunt; propterea dixi quia de meo accipiet et annuntiabit uobis ; de his dixit que ad ipsam Patris pertinent diuinitatem, in quibus illi est equalis, omnia que habet habendo. Neque enim Spiritus sanctus de creatura que Patri est subdita et Filio, fuerat accepturus quod ait, de meo accipiet; sed utique de Patre de quo procedit Spiritus, de quo est natus et Filius.

3. Et clarificatus sum, inquit, in eis. Nunc suam clarificationem tanquam facta sit dicit, cum adhuc esset futura: superius autem a Patre poscebat ut fieret. Sed utrum ipsa sit clarificatio, de qua dixerat, Et nunc clarifica me tu, Pater, apud temetipsum, claritate quam habui, priusquam mundus esset, apud te ; utique requirendum est. Si enim apud te, quomodo in eis? An cum hoc ipsum innotescit eis, ac per ipsos omnibus qui credunt eis testibus suis? Possumus plane sic intelligere dixisse Dominum de Apostolis, quod clarificatus sit in eis: dicendo enim esse iam factum, ostendit iam fuisse predestinatum, et certum haberi uoluit quod esset futurum.

4. Et iam, inquit, non sum in mundo, et hi in mundo sunt. Si horam prorsus illam qua loquebatur attendas, utrique adhuc in mundo erant; et ipse scilicet, et illi de quibus hoc dicebat: non enim secundum prouectum cordis et uite id accipere possumus uel debemus, ut illi propterea adhuc esse dicantur in mundo, quod mundana adhuc sapiant; ille autem iam non esse in mundo, sapiendo diuina. Positum est hic enim uerbum unum, quod nos ita intelligere omnino non sinat: quia non ait, Et non sum in mundo; sed, Iam non sum in mundo: per hoc ostendens fuisse se in mundo, iam non esse. Numquid ergo fas est ut eum credamus aliquando mundana sapuisse, et ab hoc errore liberatum iam illa non sapere? Quis tam impio sensu se induerit? Restat igitur ut secundum id quod ipse etiam in mundo prius erat, in mundo se dixerit iam non esse; profecto presentia corporali, a mundo scilicet absentiam suam iam cito futuram, illorum autem tardius, per hoc ostendens, quod se iam non hic esse, illos autem hic esse dixit, cum et ipse hic et illi adhuc essent. Sic enim est locutus, homo congruens hominibus, ut mos loquendi sese habet humanus. An non quotidie dicimus, Iam non est hic, de aliquo quantocius abituro? Et maxime hoc de morituris solet dici. Quanquam et ipse Dominus tanquam preuidens quid lecturos mouere posset adiecit, Et ego ad te uenio: sic exponens quodammodo cur dixerit, Iam non sum in mundo.

5. Commendat ergo eos Patri, quos corporali absentia relicturus est, dicens: Pater sancte, serua eos in nomine tuo quos dedisti mihi. Nempe sicut homo Deum rogat pro discipulis suis, quos accepit a Deo. Sed attende quod sequitur: Ut sint, inquit, unum sicut et nos. Non ait, Ut nobiscum sint unum, aut, simus unum ipsi et nos, sicut unum sumus nos; sed ait, Ut sint unum sicut et nos. Ipsi utique in natura  sua sint unum, sicut et nos in nostra unum sumus. Quod procul dubio uerum non diceret, nisi secundum hoc diceret, quod eiusdem nature Deus est cuius et Pater, secundum quod alibi dixit, Ego et Pater unum sumus : non secundum id quod etiam homo est; nam secundum hoc, Pater maior me est , dixit. Sed quoniam una eademque persona est Deus et homo, intelligimus hominem in eo quod rogat: intelligimus autem Deum in eo quod unum sunt et ipse et ille quem rogat. Sed est adhuc in consequentibus locus ubi de hac re diligentius disputandum est.

6. Hic autem sequitur: Cum essem cum eis, ego seruabam eos in nomine tuo. Me, inquit, ueniente ad te, serua eos in nomine tuo, in quo eos quando cum eis eram, et ipse seruabam. In nomine Patris seruabat discipulos suos Filius homo, cum eis humana presentia constitutus: sed etiam Pater in nomine Filii seruabat quos in nomine Filii petentes exaudiebat. His quippe idem Filius dixerat: Amen, amen dico uobis, si quid petieritis Patrem in nomine meo, dabit uobis . Neque hoc tam carnaliter debemus accipere, uelut uicissim nos seruent Pater et Filius, amborum in nobis custodiendis alternante custodia, quasi succedat alius quando discesserit alius: simul enim nos custodiunt Pater et Filius et Spiritus sanctus, qui est unus uerus et beatus Deus. Sed Scriptura nos non leuat, nisi descendat ad nos: sicut uerbum caro factum descendit ut leuaret, non cecidit ut iaceret. Si descendentem cognouimus, cum leuante surgamus; et intelligamus, cum ita loquitur, personas eum distinguere, non separare naturas. Quando ergo seruabat discipulos suos Filius presentia corporali, non exspectabat Pater ad custodiendum succedere Filio discedenti; sed eos ambo seruabant potentia spirituali: et quando ab eis abstulit Filius presentiam corporalem, tenuit cum Patre custodiam spiritualem. Quia et custodiendos quando Filius homo accepit, custodie paterne non eos abstulit: et cum Pater Filio custodiendos dedit, non dedit sine ipso cui dedit; sed dedit homini Filio, non sine Deo eodem ipso utique Filio.

7. Sequitur ergo Filius, et dicit: Quos dedisti mihi, custodiui: et nemo ex his periit, nisi filius perditionis, ut Scriptura impleatur. Filius perditionis dictus est traditor Christi, perditioni predestinatus, secundum Scripturam que de illo in psalmo centesimo octauo maxime prophetatur.

8. Nunc autem, inquit, ad te uenio; et hec loquor in mundo, ut habeant gaudium meum impletum in semetipsis. Ecce in mundo se loqui dicit, qui paulo ante dixerat, Iam non sum in mundo: quod cur dixerit, ibi exposuimus, imo ipsum id exposuisse docuimus. Ergo et quia nondum abierat, hic adhuc erat; et quia mox fuerat abiturus, hic quodammodo iam non erat. Quod sit autem hoc gaudium de quo ait, ut habeant gaudium meum impletum in semetipsis, iam superius expressum est, ubi ait, Ut sint unum sicut et nos. Hoc gaudium suum, id est, a se in eos collatum, in eis  dicit implendum; propter quod locutum se dixit in mundo. Hec est pax illa et beatitudo in futuro seculo, propter quam consequendam temperanter et iuste et pie uiuendum est in hoc seculo.



TRACTATUS CuIII. De eo quod ait iehsu, Ego dedi eis sermonem tuum; usque ad id, Ut sint et ipsi sanctificati in ueritate. .

1. Loquens adhuc Dominus ad Patrem, et orans pro discipulis suis, dicit: Ego dedi eis sermonem tuum, et mundus eos odio habuit. Nondum id experti fuerant passionibus suis, que illos postea sunt secute; sed more suo dicit ista, uerbis preteriti temporis futura prenuntians. Deinde causam subiiciens cur eos oderit mundus: Quia non sunt, inquit, de mundo, sicut et ego non sum de mundo. Hoc eis regeneratione collatum est: nam generatione de mundo erant, propter quod iam eis dixerat, Ego uos de mundo elegi . Donatum est ergo eis ut sicut ipse, nec ipsi essent de mundo, eos ipso liberante de mundo. Ipse autem de mundo nunquam fuit: quia etiam secundum formam serui de Spiritu sancto ipse natus est, de quo illi renati. Nam si propterea illi iam non de mundo, quia renati sunt de Spiritu sancto; propterea ille nunquam de mundo, quia natus est de Spiritu sancto.

2. Non rogo, inquit, ut tollas eos de mundo, sed ut serues eos ex malo. Adhuc enim necessarium habebant, quamuis iam non essent de mundo, esse tamen in mundo. Repetit eamdem sententiam: De mundo, inquit, non sunt, sicut et ego non sum de mundo. Sanctifica eos in ueritate. Sic enim seruantur ex malo, quod superius orauit ut fieret. Queri autem potest quomodo de mundo iam non erant, si sanctificati in ueritate nondum erant; aut si iam erant, cur poscat ut sint. An quia et sanctificati in eadem proficiunt sanctitate, fiuntque sanctiores; neque hoc sine adiutorio gratie Dei, sed illo eorum sanctificante prouectum, qui sanctificauit inceptum? Unde et Apostolus dicit: Qui in uobis opus bonum cepit, perficiet usque in diem Christi Iesu . Sanctificantur itaque in ueritate heredes Testamenti Noui, cuius ueritatis umbre fuerant sanctificationes ueteris Testamenti: et cum sanctificantur in ueritate, utique sanctificantur in Christo, qui ueraciter dixit, Ego sum uia, et ueritas, et uita . Item quando ait, ueritas liberabit uos, paulo post exponens quid dixerit, Si uos, inquit, Filius liberauerit, tunc uere liberi eritis ; ut ostenderet hoc se prius dixisse ueritatem, quod postmodum Filium. Quid ergo aliud et hoc loco dixit, Sanctifica eos in ueritate, nisi, sanctifica eos in me?

3. Denique sequitur, et hoc apertius insinuare non desinit: Sermo, inquit, tuus ueritas est. Quid aliud dixit, quam, Ego ueritas sum? Grecum quippe Euangelium habet, quod etiam ibi legitur, ubi dictum est, In principio erat uerbum, et uerbum erat apud Deum, et Deus erat uerbum. Et utique uerbum ipsum nouimus  unigenitum Dei Filium, quod caro factum est, et habitauit in nobis . Unde et hic poni potuit, et in quibusdam codicibus positum est, uerbum tuum ueritas est; sicut in quibusdam codicibus etiam ibi scriptum est In principio erat sermo. In greco autem sine ulla uarietate, et ibi et hic est. Sanctificat itaque Pater in ueritate, id est, in uerbo suo, in Unigenito suo, suos heredes eiusque coheredes.

4. Sed nunc adhuc de Apostolis loquitur; nam secutus adiungit, Sicut me misisti in mundum, et ego misi eos in mundum. Quos misit, nisi Apostolos suos? Nam et ipsum nomen Apostolorum, quoniam grecum est, nichil nisi missos significat in latino. Misit ergo Deus Filium suum non in carne peccati, sed in similitudine carnis peccati ; et misit Filius eius eos quos natos in carne peccati sanctificauit a labe peccati.

5. Sed quoniam per hoc quod mediator Dei et hominum homo Christus iehsu factus est caput Ecclesie, illi membra sunt eius; ideo ait quod sequitur, Et pro eis ego sanctifico meipsum. Quid est enim, Et pro eis ego sanctifico meipsum, nisi, eos in meipso sanctifico, cum et ipsi sint ego? Quoniam de quibus hoc ait, ut dixi, membra sunt eius, et unus est Christus caput et corpus: docente Apostolo atque dicente de semine Abrahe, Si autem uos Christi, ergo semen Abrahe estis; cum dixisset superius, Non dicit, Et seminibus tanquam in multis; sed tanquam in uno, Et semini tuo, quod est Christus . Si ergo semen Abrahe, hoc est Christus, quid aliud dictum est quibus dictum est, Ergo semen Abrahe estis, nisi, ergo Christus estis? Inde est quod alio loco idem ipse apostolus ait: Nunc gaudeo in passionibus pro uobis, et adimpleo ea que desunt pressurarum Christi, in carne mea . Non dixit, pressurarum mearum, sed, Christi: quia membrum erat Christi; et in persecutionibus suis, quales Christum in suo toto corpore pati oportebat, etiam ipse pressuras eius pro sua portione adimplebat. Quod ut etiam hoc loco certum sit, attende sequentia. Cum enim dixisset, Et pro eis ego sanctifico meipsum, ut intelligeremus hoc eum dixisse, quod eos sanctificaret in se, mox addidit, Ut sint et ipsi sanctificati in ueritate. Quod quid est aliud quam, in me, secundum id quod ueritas est uerbum illud in principio Deus? In quo et ipse filius hominis sanctificatus est ab initio creationis sue, quando uerbum factum est caro; quia una persona facta est uerbum et homo. Tunc ergo sanctificauit se in se, hoc est, hominem se in uerbo se; quia unus Christus uerbum et homo, sanctificans hominem in uerbo. Propter sua uero membra, Et pro eis, inquit, ego, id est, quod prosit etiam ipsis, quia et ipsi sunt ego; sicut mihi profuit in me, quia homo sum sine ipsis: Et ego sanctifico meipsum, hoc est, ipsos in me tanquam meipsum sanctifico ego, quoniam in me etiam ipsi sunt ego. Ut sint et ipsi sanctificati in ueritate. Quid est et ipsi, nisi, quemadmodum ego; in ueritate, quod ipse sum ego? Deinde iam non solum de Apostolis, sed etiam de  suis ceteris membris incipit dicere: quod donante ipso, alio sermone tractandum est.



TRACTATUS CIX. In illud, Non pro his autem rogo tantum, sed et pro eis qui credituri sunt per uerbum eorum in me. Cap. XuII, u\. 20.

1. Dominus iehsu iam sua propinquante passione, cum orasset pro discipulis suis, quos et Apostolos nominauit, cum quibus cenauerat ultimam cenam, de qua traditor eius per buccellam manifestatus exierat, et cum quibus post eius egressum antequam pro eis oraret, multa iam fuerat locutus; adiunxit et ceteros qui in eum fuerant credituri, et ait ad Patrem, Non pro his autem rogo tantum, id est pro discipulis qui cum illo tunc erant: sed et pro eis, inquit, qui credituri sunt per uerbum eorum in me. Ubi omnes suos intelligi uoluit, non solum qui tunc erant in carne, sed etiam qui futuri erant. Quotquot enim postea crediderunt in eum, per uerbum Apostolorum sine dubio crediderunt, et donec ueniat, credituri sunt: ipsis enim dixerat, Et uos testimonium perhibebitis, quia ab initio mecum estis ; et per hos Euangelium ministratum est, et antequam scriberetur, et utique quisquis in Christum credit, Euangelio credit. Non itaque hi tantum intelligendi sunt, quos ait in se credituros per uerbum eorum, qui ipsos, cum in carne uiuerent, Apostolos audierunt; sed et post obitum eorum, et nos longe post nati, per uerbum eorum credidimus in Christum. Quoniam ipsi qui cum illo tunc fuerunt, quod ab illo audierunt, ceteris predicauerunt: atque ita uerbum eorum, ut etiam nos crederemus, ad nos usque peruenit, ubicumque est eius Ecclesia; et peruenturum est ad posteros, quicumque, ubicumque postea in eum credituri sunt.

2. Potest itaque uideri iehsu in hac oratione non orasse pro quibusdam suis, nisi diligenter scrutemur in eadem oratione uerba eius. Si enim pro eis prius orauit, sicut iam ostendimus, qui cum illo tunc erant, postea uero etiam pro eis qui per uerbum eorum in illum fuerant credituri; potest dici non orasse pro illis qui neque tunc erant cum illo quando ista dicebat, neque per uerbum eorum postea, sed in eum siue per ipsos, siue quomodolibet, tamen ante crediderant. Numquid enim cum illo tunc erat Nathanel? Numquid Ioseph ille ab Arimathia, qui corpus eius a Pilato petiit, quem iam discipulum eius fuisse iste ipse Ioannes euangelista testatur ? Numquid Maria mater eius, et alie femine, quas eius discipulas in Euangelio iam tunc fuisse didicimus? Numquid cum illo tunc erant de quibus sepe dicit idem Ioannes euangelista, Multi crediderunt in eum ? Nam unde erat multitudo illa eorum qui cum ramis partim precedebant, partim sequebantur insidentem iumento, dicentes, Benedictus qui uenit in nomine Domini; et cum eis pueri, de quibus ipse ait fuisse predictum, Ex ore infantium et lactentium perfecisti laudem ? Unde quingenti fratres, quibus simul post resurrectionem non apparuisset , nisi in eum ante credidissent? Unde illi centum et nouem, qui cum istis undecim centum et uiginti erant, quando simul congregati post eius ascensum exspectauerunt, et acceperunt promissum Spiritum sanctum ? Unde erant isti omnes, nisi ex illis de quibus dictum est, Multi crediderunt in eum? Non ergo pro eis tunc orauit Saluator, quoniam pro eis orauit qui cum illo tunc erant, et pro aliis qui per uerbum eorum in eum non iam crediderant, sed fuerant credituri. Isti autem nec cum illo tunc erant, et in eum iam ante crediderant. Omitto dicere de Simeone sene, qui in infantulum credidit; de Anna prophetissa ; de Zacaria et Elisabeth, qui eum prophetauerunt antequam de uirgine nasceretur ; de filio eorum Ioanne precursore eius, amico sponsi, qui eum et in sancto Spiritu agnouit, et absentem predicauit, et aliis agnoscendum cum presens esset ostendit : hos omitto, quoniam responderi potest orandum pro talibus mortuis non fuisse, qui cum magnis suis meritis hinc abierant, et recepti quiescebant; hoc enim et de antiquis iustis similiter respondetur. Quis enim eorum a damnatione totius masse perditionis, que per unum hominem facta est, saluus esse potuisset, nisi in unum Mediatorem Dei et hominum in carne uenturum reuelante Spiritu credidisset? Sed numquid ei pro Apostolis orandum fuit, et pro tam multis qui in hac uita adhuc erant, nec cum illo tunc erant, et iam ante crediderant, orandum non fuit? Quis hoc dixerit?

3. Intelligendum est igitur, quod nondum in eum sic crediderant, quomodo in se credi uolebat: quandoquidem et ipse Petrus, cui confitenti et dicenti, Tu es Christus Filius Dei uiui, tam magnum testimonium perhibuerat, magis eum mori nolebat, quam mortuum resurrecturum esse credebat; unde mox ab eo appellatus est satanas . Fideliores itaque reperiuntur, qui defuncti iam fuerant, et resurrecturum Christum reuelante Spiritu non utique dubitabant, quam illi qui cum credidissent ipsum redempturum Isrel, uisa eius morte spem totam quam de illo habuerant perdiderunt. Nihil itaque melius credimus, quam post eius resurrectionem impertito Spiritu sancto, et doctis et confirmatis Apostolis, eisque in Ecclesia primitus doctoribus constitutis, per eorum uerbum sic alios credidisse quemadmodum in Christum credi oportebat, id est, ut fidem resurrectionis eius tenerent. Ac per hoc et illos omnes qui iam in eum credidisse uidebantur, ad eorum numerum pertinuisse pro quibus orauit, dicens, Non pro his autem rogo tantum, sed et pro eis qui credituri sunt per uerbum eorum in me.

4. Sed restat nobis ad istam questionem adhuc soluendam beatus Apostolus, et latro ille crudelis in scelere, fidelis in cruce. Paulus quippe apostolus non ab hominibus, neque per hominem, sed per Iesum Christum se dicit factum Apostolum: et de ipso suo euangelio loquens ait, Neque enim ab homine ego accepi illud, neque didici; sed per reuelationem Iesu  Christi . Quomodo igitur erat in eis de quibus dictum est, credituri sunt per uerbum eorum in me? Latro uero ille tunc credidit, quando in ipsis doctoribus fides que fuerat qualiscumque defecit. Nec ipse itaque per eorum uerbum credidit in Christum Iesum: et tamen sic credidit, ut quem uidebat crucifixum, confiteretur non solum resurrecturum, uerum etiam regnaturum, dicendo, Memento mei, cum ueneris in regnum tuum .

5. Proinde relinquitur, ut si Dominus iehsu hac oratione pro suis omnibus quicumque in hac uita, que tentatio est super terram , uel tunc erant, uel futuri erant, orasse credendus est, sic intelligamus quod dictum est, per uerbum eorum, ut ipsum uerbum fidei quod predicauerunt in mundo, hic significatum esse credamus; dictum autem esse uerbum eorum, quoniam ab ipsis est primitus ac precipue predicatum. Iam enim ab ipsis predicabatur in terra, quando per reuelationem Iesu Christi ipsum uerbum eorum Paulus accepit. Unde et contulit cum eis Euangelium, ne forte in uacuum cucurrisset aut curreret; et dexteras ei dederunt: quia et in illo, quamuis non per eos illi datum, tamen uerbum suum, quod iam predicabant, et in quo fundati fuerant, inuenerunt . De quo uerbo resurrectionis Christi idem dicit apostolus, »Siue ego, siue illi, sic predicamus, et sic credidistis« ; et iterum, »Hoc est,« inquit, »uerbum fidei quod predicamus, quia si confessus fueris in ore tuo quia Dominus est iehsu, et credideris in corde tuo quia Deus illum suscitauit a mortuis, saluus eris« . Et in Actibus Apostolorum legitur quod in Christo Deus definierit fidem omnibus, suscitans eum a mortuis . Hoc uerbum fidei, quia principaliter ac primitus per Apostolos, qui ei coheserant, predicatum est, ideo uerbum eorum dictum est. Neque enim propterea non est uerbum Dei, quia dictum est uerbum eorum; cum dicat idem apostolus Thessalonicenses excepisse a se, non ut uerbum hominum, sed, sicut est, uere uerbum Dei . Ideo ergo Dei, quia Deus id donauit; eorum uero uerbum dictum est, quia hoc predicandum illis Deus primitus ac precipue commendauit. Ac per hoc etiam ille latro in sua fide uerbum eorum habebat: quod eorum propterea dictum erat, quoniam predicandum ad eorum officium primitus ac precipue pertinebat. Denique cum murmur factum esset de ministerio mensarum a uiduis Grecorum, antequam Paulus credidisset in Christum; responderunt Apostoli, qui Domino ante coheserant: Non est bonum nos relinquere uerbum Dei, et ministrare mensis . Tunc ordinandos diaconos prouiderunt, ne ipsi a predicandi uerbi auocarentur officio. Unde merito dictum est uerbum eorum, quod est uerbum fidei, per quod omnes in Christum, undecumque id audierint, crediderunt, uel audituri et credituri sunt. Ergo illa oratione pro omnibus quos redemit, siue tunc in carne uiuentes, siue postea futuros, Redemptor noster orauit, cum rogans pro Apostolis qui cum illo tunc erant, adiunxit  etiam illos qui per eorum uerbum in eum fuerant credituri. Quid autem adiunctis illis deinde dicat, alia est disputatione tractandum.



TRACTATUS CX. De eo quod sequitur, Ut omnes unum sint, etc., usque ad id, Et dilexisti eos, sicut et me dilexisti. Cap. XuII, u\. 21-23.

1. Cum Dominus iehsu orasset pro discipulis suis quos tunc secum habebat, atque adiunxisset suos alios, dicens, Non pro his autem rogo tantum, sed et pro eis qui credituri sunt per uerbum eorum in me; uelut quereremus, quid uel quare pro illis rogaret, continuo subintulit, dicens: Ut omnes unum sint, sicut tu, Pater, in me, et ego in te, ut et ipsi in nobis unum sint. Et superius cum adhuc pro solis discipulis, quos secum habebat, oraret: Pater sancte, inquit, serua eos in nomine tuo quos dedisti mihi, ut sint unum sicut et nos . Hoc ergo nunc etiam et pro nobis rogauit, quod tunc pro illis, ut omnes, hoc est et nos et illi, unum simus. Ubi diligenter aduertendum est non dixisse Dominum, ut omnes unum simus; sed, Ut omnes unum sint, sicut tu, Pater, in me, et ego in te : quia et prius dixerat de discipulis qui cum illo erant, Ut sint unum sicut et nos. Quamobrem ita est Pater in Filio, et Filius in Patre, ut unum sint, quia unius substantie sunt: nos uero esse quidem in eis possumus, unum tamen cum eis esse non possumus; quia unius substantie nos et ipsi non sumus, in quantum Filius cum Patre Deus est. Nam in quantum homo est, eiusdem substantie est cuius et nos sumus. Sed nunc illud potius uoluit commendare, quod alio loco ait, Ego et Pater unum sumus ; ubi eamdem Patris et suam significauit esse naturam. Ac per hoc et cum in nobis sunt Pater et Filius, uel etiam Spiritus sanctus, non debemus eos putare nature unius esse nobiscum. Sic itaque sunt in nobis, uel nos in illis, ut illi unum sint in natura sua, nos unum in nostra. Sunt quippe ipsi in nobis, tanquam Deus in templo suo: sumus autem nos in illis, tanquam creatura in Creatore suo.

2. Deinde cum dixisset, Ut et ipsi in nobis unum sint, adiunxit, Ut mundus credat quia tu me misisti. Quid est hoc? Numquidnam tunc crediturus est mundus, quando in Patre et Filio unum omnes erimus? Nonne ista est pax illa perpetua, et potius fidei merces quam fides? Unum enim erimus, non ut credamus, sed quia credidimus. Sed etsi in hac uita propter ipsam communem fidem, omnes qui in unum credimus, unum sumus, iuxta illud Apostoli, Omnes enim uos unum estis in Christo Iesu ; etiam sic non ut credamus, sed quia credimus, unum sumus. Quid est ergo, Omnes unum sint, ut mundus credat? Ipsi quippe omnes mundus est credens. Neque enim alii sunt qui unum erunt, et alius est mundus propterea crediturus, quia illi unum erunt; cum procul dubio de his dicat, Ut omnes unum sint, de quibus dixerat, Non pro his autem rogo tantum, sed et pro eis qui credituri  sunt per uerbum eorum in me, continuo subiungens, Ut omnes unum sint. Isti autem omnes quid est, nisi mundus, non hostilis utique, sed fidelis? Nam ecce qui dixerat, Non pro mundo rogo , pro mundo rogat ut credat. Quoniam est mundus de quo scriptum est: Ne cum hoc mundo damnemur . Pro isto mundo non rogat: neque enim quo sit predestinatus, ignorat. Et est mundus de quo scriptum est, Non enim uenit Filius hominis ut iudicet mundum, sed ut saluetur mundus per ipsum : unde et Apostolus, Deus, inquit, erat in Christo, mundum reconcilians sibi . Pro isto mundo rogat, dicens, Ut mundus credat quia tu me misisti. Per hanc enim fidem mundus reconciliatur Deo, cum credit in Christum qui est missus a Deo. Quomodo ergo intellecturi sumus quod ait, Ut et ipsi in nobis unum sint, ut credat mundus quia tu me misisti: nisi quia non in eo causam posuit ut credat mundus, quia illi unum sunt, tanquam ideo credat quod eos esse unum uidet; cum ipse mundus sint omnes, qui credendo unum fiunt: sed orando dixit, Ut mundus credat; sicut orando dixit, Ut omnes unum sint; orando dixit, Ut et ipsi in nobis unum sint? Hoc est enim omnes unum sint, quod est mundus credat: quoniam credendo unum fiunt; perfecte unum, qui cum natura essent unum, dissentiendo ab uno non erant unum. Denique si uerbum quod ait, rogo, tertio subaudiamus, uel potius quo plenius fiat, ubique ponamus; erit huius expositio sententie manifestior: Rogo ut omnes unum sint, sicut tu Pater in me, et ego in te: rogo ut et ipsi in nobis unum sint: rogo ut mundus credat quia tu me misisti. Ideo quippe addidit, quod dixit, in nobis, ut quod unum efficimur fidelissima caritate, gratie Dei nouerimus tribuendum esse, non nobis: sicut Apostolus cum dixisset, Fuistis enim aliquando tenebre, nunc autem lux, inquit; et ne sibi hoc tribuerent, adiecit, in Domino .

3. Deinde Saluator noster rogando Patrem, se hominem demonstrabat: nunc demonstrans et seipsum, quoniam cum Patre Deus est, facere quod rogat, Et ego, inquit, claritatem quam dedisti mihi, dedi illis. Quam claritatem, nisi immortalitatem, quam natura humana in illo fuerat acceptura? Nam nec ipse adhuc acceperat eam, sed more suo propter immobilitatem predestinationis, preteriti temporis uerbis futura significat, quod nunc clarificandus, hoc est suscitandus a Patre, et ipse sit nos ad eam claritatem suscitaturus in fine. Simile est hoc ei quod alibi dicit, Sicut Pater suscitat mortuos et uiuificat, sic et Filius quos uult uiuificat. Et quos, nisi eosdem quos Pater? Quecumque enim Pater facit, non alia, sed hec et Filius; nec aliter, sed similiter facit . Ac per hoc suscitauit et seipsum etiam ipse. Nam inde est, Soluite templum hoc, inquit, et in triduo resuscitabo illud . Proinde immortalitatis claritatem, quam sibi a Patre datam dicit, etiam ipse sibi dedisse intelligendus est, etsi non dicit. Ideo quippe sepius solum Patrem facere dicit quod et ipse facit cum Patre, ut quidquid est ei tribuat de quo est. Sed et aliquando  etiam tacito Patre, se dicit facere quod facit cum Patre: ut intelligamus ita Filium non esse a Patris opere separandum, quando se tacito Patrem dicit aliquid operari; quemadmodum nec Pater ab opere Filii separatur, quando ipso tacito Filius operari dicitur, quod nichilominus pariter operantur. Cum ergo tacet Filius in opere Patris operationem suam, humilitatem commendat, ut sit nobis salubrior: cum uero uicissim in opere suo tacet operationem Patris, parilitatem suam commendant, ne credatur inferior. Isto igitur modo et hoc loco nec se facit alienum a Patris opere, quamuis dixerit, Claritatem quam dedisti mihi; quia et ipse dedit eam sibi: nec Patrem facit alienum ab opere suo, quamuis dixerit, dedi eis; quia et Pater illam dedit eis. Inseparabilia namque sunt opera non solum Patris et Filii, uerum etiam Spiritus sancti. Sicut autem ex eo quod Patrem pro suis omnibus rogauit, hoc fieri uoluit, Ut omnes unum sint: ita ex hoc etiam suo beneficio quod ait, Claritatem quam dedisti mihi, dedi eis, id fieri nichilominus uoluit; nam continuo subiunxit, Ut sint unum, sicut et nos unum sumus.

4. Deinde addidit: Ego in eis, et tu in me, ut sint consummati in unum. Ubi se mediatorem inter Deum et homines breuiter intimauit. Neque enim hoc ita dictum est, tanquam Pater non sit in nobis, aut nos in Patre non simus; cum et alio loco dixerit, ueniemus ad eum, et mansionem apud eum faciemus : et hic paulo ante non dixerit, Ego in eis et tu in me, quod dixit modo; aut, Ipsi in me et ego in te; sed, Tu in me et ego in te, et ipsi in nobis. Quod ergo nunc ait, Ego in eis et tu in me, ita dictum est ex persona Mediatoris, sicut illud quod Apostolus ait, uos Christi, Christus uero Dei . Quod uero addidit, Ut sint consummati in unum, ostendit eo perduci reconciliationem, que fit per Mediatorem, ut perfecta beatitudine, cui iam nichil possit adiici, perfruamur. Unde id quod sequitur, Ut cognoscat mundus quia tu me misisti, non sic accipiendum puto, tanquam iterum dixerit, Ut credat mundus: aliquando enim et cognoscere pro eo quod est credere ponitur, ut est quod ait aliquanto superius, Et cognouerunt uere quia a te exiui, et crediderunt quia tu me misisti . Hoc dixit posterius crediderunt, quod prius dixerat cognouerunt. Sed hic quandoquidem de consummatione loquitur, talis est intelligenda cognitio, qualis erit per speciem, non qualis nunc est per fidem Nam uidetur ordo esse seruatus in eo quod paulo ante dixit, Ut credat mundus; hic autem, Ut cognoscat mundus. Ibi enim quamuis dixerit, Ut omnes unum sint, et in nobis unum sint, non ait tamen, Sint consummati in unum; atque ita subnexuit, Ut credat mundus quia tu me misisti: hic uero, Ut sint, inquit, consummati in unum; ac deinde non addidit, Ut credat mundus; sed, Ut cognoscat mundus quia tu me misisti. Quamdiu enim credimus quod non uidemus, nondum sumus ita consummati, quemadmodum erimus cum meruerimus uidere quod credimus. Rectissime igitur ibi, Ut credat mundus; hic, Ut cognoscat mundus: tamen et ibi  et hic, quia tu me misisti; ut nouerimus quantum pertinet ad Patris et Filii inseparabilem caritatem, hoc nos modo credere quod tendimus credendo cognoscere. Si autem diceret, Ut cognoscant quia tu me misisti: tantumdem ualeret quantum hoc quod ait, Ut cognoscat mundus. Ipsi sunt enim mundus, non permanens inimicus, qualis est mundus damnationi predestinatus; sed ex inimico amicus effectus, propter quem Deus erat in Christo mundum reconcilians sibi. Ideo dixit, Ego in eis et tu in me: tanquam diceret, Ego in eis ad quos misisti me; et tu in me, mundum reconcilians tibi per me.

5. Propterea sequitur etiam illud quod ait, Et dilexisti eos sicut et me dilexisti. In Filio quippe nos Pater diligit, quia in ipso nos elegit ante constitutionem mundi . Qui enim diligit Unigenitum, profecto diligit et membra eius que adoptauit in eum per eum. Nec ideo pares sumus unigenito Filio per quem creati et recreati [1 1Kb] sumus; quia dictum est, Dilexisti eos sicut et me. Neque enim semper equalitatem significat, qui dicit, Sicut illud, ita et illud: sed aliquando tantum, Quia est illud, est et illud; aut, Quia est illud, ut sit et illud. Quis enim dixerit eo prorsus modo in mundum a Christo Apostolos missos, quomodo est ipse missus a Patre? Ut enim alias taceam differentias, quas commemorare longum est, missi sunt certe illi cum iam homines essent; missus est autem ipse ut homo esset: et tamen superius ait, Sicut me misisti in mundum, et ego misi eos in mundum ; tanquam diceret, Quia misisti me, misi eos. Ita et hoc loco, Dilexisti eos, inquit, sicut me dilexisti; quod nichil aliud est quam, Dilexisti eos, quoniam et me dilexisti. Non enim membra Filii non diligeret qui diligit Filium; aut alia causa est diligendi membra eius, nisi quia diligit eum. Sed diligit Filium secundum diuinitatem, quia genuit illum equalem sibi; diligit eum etiam secundum id quod homo est, quia ipsum unigenitum uerbum caro factum est, et propter uerbum est ei chara uerbi caro: nos autem diligit, quoniam sumus eius membra quem diligit; et hoc ut essemus, propter hoc nos dilexit antequam essemus.

6. Quapropter incomprehensibilis est dilectio qua diligit Deus, neque mutabilis. Non enim ex quo ei reconciliati sumus per sanguinem Filii eius, non cepit diligere; sed ante mundi constitutionem dilexit nos, ut cum eius Unigenito etiam nos filii eius essemus, priusquam omnino aliquid essemus. Quod ergo reconciliati sumus Deo per mortem Filii eius, non sic audiatur, non sic accipiatur, quasi ideo nos reconciliauerit ei Filius, ut iam inciperet amare quos oderat; sicut reconciliatur inimicus inimico, ut deinde sint amici, et inuicem diligant qui oderant inuicem: sed iam nos diligenti reconciliati sumus ei, cum quo propter peccatum inimicitias habebamus. Quod utrum uerum dicam, attestetur Apostolus: Commendat,  inquit, dilectionem suam Deus in nobis, quoniam cum adhuc peccatores essemus, Christus pro nobis mortuus est . Habebat itaque ille erga nos caritatem, etiam cum inimicitias aduersum eum exercentes operaremur iniquitatem: et tamen ei uerissime dictum est, Odisti, Domine, omnes qui operantur iniquitatem . Proinde miro et diuino modo et quando nos oderat, diligebat: oderat enim nos, quales ipse non fecerat; et quia iniquitas nostra opus eius non omni ex parte consumpserat, nouerat simul in unoquoque nostrum et odisse quod feceramus, et amare quod fecerat. Et hoc quidem in omnibus intelligi potest de illo, cui ueraciter dicitur, Nihil odisti eorum que fecisti . Non enim quodcumque odisset esse uoluisset, aut omnino esset quod omnipotens esse noluisset, nisi et in eo quod odit, esset etiam quod amaret. Merito quippe odit, et uelut a regula sue artis alienum improbat uitium: amat tamen suum etiam in uitiosis uel sanatione beneficium, uel damnatione iudicium [2 1Kb] . Ita Deus, et nichil odit eorum que fecit: naturarum enim, non uitiorum conditor, mala que odit, ipse non fecit; et de malis eisdem uel sanando ea per misericordiam, uel ordinando per iudicium, bona sunt ipsa que facit. Cum igitur eorum que fecit nichil oderit, quis digne possit eloqui, quantum diligat membra Unigeniti sui; et quanto amplius ipsum Unigenitum, in quo condita sunt omnia uisibilia et inuisibilia, que in suis generibus ordinata ordinatissime diligit? Membra quippe Unigeniti ad Angelorum sanctorum equalitatem gratie sue largitate perducit: Unigenitus autem cum sit Dominus omnium, procul dubio est Dominus Angelorum, natura qua Deus est, non Angelis, sed Patri potius equalis; gratia uero qua homo est, quomodo non excedit excellentiam cuiuslibet angeli, cum sit una persona carnis et uerbi?

7. Quanquam non desint qui etiam nos Angelis preferant; quia pro nobis, inquiunt, non pro Angelis mortuus est Christus. Id quid est aliud, quam de impietate uelle gloriari? Etenim Christus, sicut ait Apostolus, iuxta tempus pro impiis mortuus est . Hic ergo non meritum nostrum, sed Dei misericordia commendatur. Nam quale est ideo se uelle laudari, quia uitio suo tam detestabiliter egrotauit, ut non posset aliter quam medici morte sanari? Non est hec nostrorum gloria meritorum, sed medicina morborum. An ideo nos preferimus Angelis, quia cum et angeli peccauerint, nichil eis tale unde sanarentur impensum est? Quasi aliquid eis uel paruum fuerit impensum, et nobis amplius. Quod si et hoc factum esset, adhuc queri posset utrum ideo fuisset factum, quod steteramus excellentius, an quod desperatius iacebamus. Cum uero nouerimus bonorum omnium Creatorem reparandis angelis malis nichil gratie contulisse, cur non potius intelligimus quod tanto damnabilior eorum iudicata sit culpa, quanto erat natura sublimior? Tanto enim minus quam nos  peccare debuerunt, quanto meliores nobis fuerunt. Nunc autem in offendendo Creatorem tanto exsecrabilius beneficio eius ingrati exstiterunt, quanto beneficentius sunt creati; nec eis satis fuit desertores esse illius, nisi et nostri fierent deceptores. Hoc itaque nobis magnum bonum conferet, qui dilexit nos sicut dilexit Christum, ut propter ipsum cuius membra nos esse uoluit, equales Angelis sanctis simus , quibus et natura inferiores conditi sumus, et peccato indigniores facti, qui eorum fieri qualescumque socii deberemus.



TRACTATUS CXI. De eo quod Dominus dicit, Pater, quos dedisti mihi, uolo ut ubi ego sum, et illi sint mecum; usque ad id, Ut dilectio qua dilexisti me, in ipsis sit, et ego in ipsis. Cap. XuII, u\. 24-26.

1. In magnam spem Dominus iehsu suos erigit, qua maior omnino esse non possit. Audite, et estote in spe gaudentes, propter quod uita ista non amanda, sed toleranda sit, ut esse possitis in eius tribulatione patientes . Audite, inquam, et quo spes nostra leuetur attendite. Christus iehsu dicit, Filius Dei unigenitus qui Patri ceternus et equalis est, dicit; qui propter nos homo factus est, sed sicut omnis homo mendax  non factus est, dicit; uia, uita, ueritas dicit ; qui mundum uicit , de his quibus uicit, dicit. Audite, credite, sperate, desiderate quod dicit: Pater, inquit, quos dedisti mihi, uolo ut ubi ego sum, et illi sint mecum. Qui sunt isti quos ait a Patre datos sibi? Nonne illi de quibus alio loco dicit, Nemo uenit ad me, nisi Pater qui misit me, traxerit eum ? Iam quomodo ea que fieri dicit a Patre, faciat et ipse cum Patre, si quid in hoc Euangelio profecimus, nouimus. Ipsi sunt ergo quos a Patre accepit, quos et ipse elegit de mundo, atque elegit ut iam non sint de mundo, sicut non est et ipse de mundo: ut sint tamen etiam ipsi mundus credens et cognoscens quod Christus a Deo Patre sit missus, ut mundus ex mundo liberaretur, ne mundus Deo reconciliandus cum mundo inimicissimo damnaretur. Sic enim ait in huius orationis exordio: Dedisti ei potestatem omnis carnis, id est omnis hominis, ut omne quod dedisti ei, det eis uitam eternam . Ubi ostendit potestatem se quidem omnis hominis accepisse, ut liberet quos uoluerit, damnet quos uoluerit, qui uiuos et mortuos iudicabit; sed eos sibi esse datos, quibus omnibus det uitam eternam. Sic enim ait: Ut omne quod dedisti ei, det eis uitam eternam. Proinde non ei dati sunt, quibus uitam non dabit eternam: quamuis et ipsorum potestas data sit, cui potestas data est omnis carnis, id est omnis hominis. Ita mundus reconciliatus ex inimico liberabitur mundo, cum in illum exserit potestatem suam, ut eum in mortem mittat eternam: hunc autem facit suum, cui uitam donet eternam. Quapropter omnibus prorsus ouibus suis bonus pastor, omnibus membris suis magnum caput promisit hoc premium, ut ubi ipse est, et nos cum illo simus: nec poterit nisi fieri quod omnipotenti Patri se uelle  dixit omnipotens Filius. Ibi est enim et Spiritus sanctus pariter eternus, pariter Deus, Spiritus unus duorum, et substantia uoluntatis amborum. Nam illud quod dixisse legitur propinquante passione, uerum non quod ego uolo, sed quod tu uis, Pater , quasi alia Patris, alia Filii sit uoluntas aut fuerit, sonus est nostre infirmitatis, quamuis fidelis, quam in se caput nostrum transfigurauit, quando etiam peccata nostra portauit. Unam uero esse Patris et Filii uoluntatem, quorum etiam Spiritus unus est, quo adiuncto cognoscimus Trinitatem, etsi intelligere nondum permittit infirmitas, credat pietas.

2. Sed quoniam quibus promiserit et quam firma sit ipsa promissio, pro sermonis breuitate iam diximus; hoc ipsum quantum ualemus, quid sit quod dignatus est promittere uideamus, quos dedisti mihi, inquit, uolo ut ubi ego sum, et ipsi sint mecum. Quantum attinet ad creaturam in qua factus est ex semine Dauid secundum carnem , nec ipse adhuc erat ubi futurus erat: sed eo modo dicere potuit, ubi ego sum, quo intelligeremus quod cito fuerat ascensurus in celum, ut iam ibi esse se diceret ubi fuerat mox futurus. Potuit et in illo modo, quo ante iam dixerat loquens ad Nicodemum, Nemo ascendit in celum, nisi qui descendit de celo, Filius hominis, qui in celo est . Nam et ibi non dixit, Erit; sed, est, propter unitatem persone, in qua et Deus homo est, et homo Deus. In celo ergo nos futuros esse promisit: illo enim forma serui leuata est, quam sumpsit ex uirgine, et ad Patris dexteram collocata. Propter spem tanti huius boni et Apostolus ait: Deus autem qui diues est in misericordia, propter multam dilectionem qua dilexit nos, et cum essemus mortui peccatis, conuiuificauit nos Christo, cuius gratia sumus salui facti; et simul excitauit, et simul sedere fecit in celestibus in Christo Iesu . Hoc ergo potest intelligi dixisse Dominus, Ut ubi ego sum, et illi sint mecum. Et ipse quidem de se dixit quod ibi iam esset; de nobis autem uelle se dixit ut essemus ibi cum illo, non quod iam essemus ostendit. Apostolus autem quod Dominus uelle se dixit ut fieret, tanquam factum fuerit est locutus. Non enim ait, Excitaturus est, et in celestibus sedere facturus; sed, excitauit, et sedere in celestibus fecit: quia non inaniter sed fideliter iam deputat factum quod futurum esse non dubitat. Quod uero attinet ad formam Dei in qua equalis est Patri, si secundum eam uelimus intelligere quod dictum est, uolo ut ubi ego sum, et illi sint mecum; abscedat ab animo omnis imaginum corporalium cogitatio: quidquid menti occurrerit longum, latum, crassum, qualibet luce corporea coloratum, per quelibet locorum spatia uel finita, uel infinita diffusum, ab his omnibus, quantum potest, aciem sue contemplationis uel intentionis auertat. Et non inquiratur equalis Patri Filius ubi sit, quoniam nemo inuenit ubi non sit. Sed qui uult querere, querat potius ut cum illo sit; non ubique sicut ille, sed ubicumque esse potuerit. Qui enim homini penaliter pendenti, et salubriter confitenti ait, Hodie mecum eris in paradiso ;  secundum id quod homo erat, anima eius ipso die futura fuerat in inferno, caro in sepulcro; secundum autem id quod Deus erat, utique et in paradiso erat. Et ideo latronis anima a pristinis facinoribus absoluta, et illius munere iam beata, quamuis ubique sicut ille esse non poterat; tamen etiam ipso die cum illo in paradiso esse poterat, unde ille qui ubique semper est, non recesserat. Propterea nimirum non ei satis fuit dicere, uolo ut ubi ego sum, et illi sint; sed addidit, mecum. Esse enim cum illo, magnum bonum est. Nam et miseri esse possunt ubi est ille, quoniam quicumque ubicumque fuerint, est et ille: sed beati soli sunt cum illo, quia beati esse non poterunt nisi ex illo. Annon Deo ueraciter dictum est, Si ascendero in celum, tu ibi es; et si descendero in infernum, ades ? aut uero Christus non est Dei Sapientia, que attingit ubique propter suam munditiam ? Sed lux lucet in tenebris, nec eam tenebre comprehendunt . Ac per hoc, ut de re uisibili, quamuis longe dissimili, qualecumque sumamus exemplum, sicut cecus etiamsi ibi sit ubi lux est, non est tamen ipse cum luce, sed absens est a presente; ita infidelis atque impius, aut etiamsi fidelis et pius, nondum tamen ad intuendum lumen sapientie idoneus, etiamsi esse nusquam possit ubi non sit et Christus, non est tamen ipse cum Christo, duntaxat per speciem. Nam hominem pie fidelem, non est dubitandum cum Christo esse per fidem: propter quod dicit, Qui non est mecum, aduersum me est . Sed cum Patri Deo dicebat, Quos dedisti mihi, uolo ut ubi ego sum, et ipsi sint mecum; de specie illa omnino dicebat, in qua uidebimus eum sicuti est .

3. Nemo serenissimum sensum nubilosa contradictione perturbet; consequentia perhibeant testimonium precedentibus uerbis. Nempe cum dixisset, uolo ut ubi ego sum, et ipsi sint mecum, continuo secutus adiunxit, Ut uideant claritatem meam quam dedisti mihi, quia dilexisti me ante constitutionem mundi. Ut uideant, dixit; non, ut credant. Fidei merces est ista, non fides. Si enim fides in Epistola ad Hebreos recte definita est, Conuictio rerum que non uidentur ; cur non merces fidei definiatur, uisio rerum que credite sperabantur? Cum uiderimus enim claritatem quam dedit Pater Filio, etiamsi eam dici hoc loco intelligamus, non quam Pater equali Filio gignens eum dedit, sed quam facto hominis filio [1 1Kb] dedit ei post mortem crucis: quando ergo uidebimus illam Filii claritatem, profecto tunc fiet iudicium uiuorum atque mortuorum, tunc tolletur impius, ne uideat claritatem Domini ; quam, nisi illam qua Deus est? Beati enim mundicordes, quoniam ipsi Deum uidebunt : nec mundicordes sunt impii, propterea non uidebunt. Tunc ibunt ipsi in supplicium eternum; sic enim tolletur impius ne uideat claritatem Domini: iusti autem ibunt in uitam eternam . Et que est uita eterna? Ut cognoscant, inquit, te solum uerum Deum, et quem misisti  Iesum Christum : non utique sicut eum cognouerunt qui licet non mundicordes, tamen in forma serui clarificata iudicantem uidere potuerunt; sed sicut cognoscendus est a mundis corde solus uerus Deus, cum Patre et Spiritu sancto Filius, quia ipsa Trinitas est solus uerus Deus. Si ergo secundum id quod Filius Dei Deus est Patri equalis atque ceternus; accipiamus hoc dictum, uolo ut ubi ego sum, et ipsi sint mecum, in Patre cum Christo erimus; sed ille sicut ille, nos sicut nos, ubicumque corpore fuerimus. Si enim loca dicenda sunt, et quibus non corpora continentur, et locus est cuique rei ubi est; locus Christi eternus ubi semper est, ipse Pater est, et locus Patris Filius est; quia, Ego, inquit, in Patre, et Pater in me est ; et in hac oratione, Sicut tu Pater, inquit, in me, et ego in te: et locus noster ipsi sunt, quia sequitur, Ut et ipsi in nobis unum sint : et nos locus Dei sumus, quoniam templum eius sumus; sicut orat pro nobis qui mortuus est pro nobis, uiuitque pro nobis, ut in ipsis unum simus; quia factus est in pace locus eius, et habitatio eius in Sion , que nos sumus. Sed quis idoneus loca ista, uel que sunt in locis istis, sine spatiosis capacitatibus et sine corporeis molibus cogitare? Non parum tamen proficitur, si saltem quidquid tale oculo cordis occurrit, negatur, respuitur, improbatur: et lux quedam in qua ista neganda, respuenda, improbanda cernuntur, sicut potuerit, cogitatur; et quam sit certa cognoscitur, et amatur, ut inde surgatur, atque ad interiora tendatur: que cum penetrare mens inualida, et minus quam illa sunt, pura, nequiuerit; non sine amoris gemitu et desiderii lacrymis inde pellatur; et patienter ferat quamdiu fide mundatur, atque ut illic habitare ualeat, sanctis moribus preparatur [1 1Kb] .

4. Quomodo ergo non erimus cum Christo ubi est, quando in Patre cum illo erimus in quo est? Neque hinc Apostolus nobis, quamuis nondum rem tenentibus, sed tamen spem gerentibus, tacuit. Ait enim: Si resurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, inquit, et uita uestra abscondita est cum Christo in Deo. Ecce interim fide ac spe uita nostra ubi Christus est, cum illo est; quia cum Christo in Deo est. Ecce uelut iam factum est quod orauit ut fieret, dicens, uolo ut ubi ego sum, et ipsi sint mecum: sed nunc per fidem. Quando autem fiet per speciem? Cum Christus, inquit, apparuerit uita uestra, tunc et uos apparebitis cum ipso in gloria . Tunc apparebimus quod tunc erimus; quia tunc apparebit non inaniter nos id credidisse ac sperasse antequam essemus Faciet hoc cui Filius cum dixisset [2 1Kb] , Ut uideant claritatem meam quam dedisti mihi, continuo subiunxit, Quia dilexisti me ante constitutionem mundi. In illo enim dilexit et  nos ante constitutionem mundi, et tunc predestinauit quod in fine facturus est mundi.

5. Pater, inquit, iuste, mundus te non cognouit. Quia iustus es, ideo te non cognouit. Mundus quippe ille damnationi predestinatus merito non cognouit: mundus uero quem per Christum reconciliauit sibi, non merito, sed gratia cognouit. Quid est enim eum cognoscere, nisi uita eterna? quam mundo damnato utique non dedit, reconciliato dedit. Propterea itaque mundus non cognouit, quia iustus es, et meritis eius, ut non cognosceret, tribuisti: et propterea mundus reconciliatus cognouit, quia misericors es, et ut cognosceret non ei merito, sed gratia subuenisti. Denique sequitur, Ego autem te cognoui. Ipse fons gratie est Deus natura, homo autem de Spiritu sancto et uirgine ineffabili gratia: denique propter ipsum, quia gratia Dei per Iesum Christum est Dominum nostrum, Et hi cognouerunt, inquit, quia tu me misisti. Ipse est mundus reconciliatus. Sed quia tu me misisti, ideo cognouerunt: ergo gratia cognouerunt.

6. Et notum feci eis, inquit, nomen tuum, et notum faciam. Notum feci per fidem, notum faciam per speciem: notum feci cum fine peregrinantibus, notum faciam sine fine regnantibus. Ut dilectio, inquit, quam dilexisti me, in ipsis sit, et ego in ipsis. Non est usitata locutio, dilectio quam dilexisti me, in ipsis sit, et ego in ipsis: usitate quippe diceretur, dilectio qua dilexisti me. De greco quidem ista translata est: sed sunt similes et latine; sicut dicimus, Fidelem seruitutem seruiuit, strenuam militiam militauit; cum dici debuisse uideatur, Fideli seruitute seruiuit, strenua militia militauit. Qualis autem ista locutio est, dilectio quam dilexisti me; tali et Apostolus usus est, Bonum certamen certaui : non ait, bono certamine, quod usitatius et tanquam rectius diceretur. Quomodo autem dilectio quam dilexit Pater Filium, est et in nobis, nisi quia membra eius sumus, et in illo diligimur, cum ipse diligitur totus, id est caput et corpus? Ideo subiunxit, et ego in ipsis; tanquam diceret, quoniam ego sum et in ipsis. Aliter enim est in nobis tanquam in templo suo; aliter autem quia et nos ipse sumus, cum secundum id quod ut caput nostrum esset, homo factus est, corpus eius sumus. Finita est Saluatoris oratio, incipit passio: ergo et iste sermo finiatur, ut de passione quod ipse donauerit, aliis sermonibus disputetur.



TRACTATUS CXII. In id quod sequitur, Hec cum dixisset iehsu, egressus est cum discipulis suis, etc.; usque ad id, Comprehenderunt Iesum, et ligauerunt eum. Cap. XuIII, u\. 1-12.

1. Terminato magno prolixoque sermone quem post cenam Dominus, fundendo pro nobis proximus sanguini, ad discipulos habuit qui cum illo tunc erant, adiuncta oratione quam direxit ad Patrem, deinceps eius passionem Ioannes euangelista sic orsus est: »Hec cum dixisset iehsu, egressus est cum discipulis suis trans torrentem Cedron, ubi erat hortus, in quem  introiuit ipse et discipuli eius. Sciebat autem et Iudas, qui tradebat eum, locum; quia frequenter iehsu conuenerat illuc cum discipulis suis.« Hoc quod narrat ingressum Dominum cum discipulis suis in hortum, non continuo factum est, cum eius illa finita esset oratio, de cuius uerbis ait, Hec cum dixisset iehsu: sed alia quedam sunt interposita que ab isto pretermissa apud alios euangelistas leguntur; sicut apud hunc inueniuntur multa que illi similiter in sua narratione tacuerunt. Quomodo autem inter se omnes conueniant, nec ueritati que per alium promitur, ab alio repugnetur, quisquis nosse desiderat, non in his sermonibus, sed in aliis laboriosis litteris querat  ; nec stando et audiendo, sed potius sedendo et legendo, uel legenti aurem mentemque intentissimam prebendo, illa condiscat. Credat tamen antequam sciat, siue id etiam scire in hac uita possit, siue per aliqua impedimenta non possit, nichil ab aliquo euangelista esse conscriptum, quantum ad hos attinet quos in auctoritatem canonicam recepit Ecclesia, quod uel ipsius uel alterius non minus ueraci narrationi possit esse contrarium. Nunc itaque huius beati Ioannis narrationem, ut suscepimus tractandam, sine aliorum comparatione uideamus, in eis que manifesta sunt non immorantes; ut hoc ubi opus est, causa poscente faciamus. Non ergo sic accipiamus quod ait, Hec cum dixisset iehsu, egressus est cum discipulis suis trans torrentem Cedron, ubi erat hortus, in quem introiuit ipse et discipuli eius, tanquam continuo post illa uerba in illum hortum fuerit ingressus: sed ad hoc ualeat quod dictum est, Hec cum dixisset iehsu, ut non eum ante opinemur ingressum, quam illa uerba finiret.

2. Sciebat, inquit, et Iudas, qui tradebat eum, locum. Ordo uerborum est, Sciebat locum qui tradebat eum. Quia frequenter, inquit, iehsu conuenerat illuc cum discipulis suis. Ibi ergo lupus ouina pelle contectus, et inter oues alto Patrisfamilias consilio toleratus, didicit ubi ad tempus exiguum dispergeret gregem, insidiis appetendo pastorem. Iudas ergo, inquit, cum accepisset cohortem, et a principibus et Phariseis ministros, uenit illuc cum laternis et facibus et armis. Cohors non Iudeorum, sed militum fuit. A preside itaque intelligatur accepta, tanquam ad tenendum reum, seruato ordine legitime potestatis, ut nullus tenentibus auderet obsistere: quanquam et manus tanta fuerat congregata, et sic armata ueniebat, ut uel terreret uel etiam repugnaret, si quisquam Christum defendere auderet. Ita quippe eius abscondebatur potestas, et obtendebatur infirmitas, ut hec inimicis necessaria uiderentur aduersus eum, in quem nichil ualuisset nisi quod ipse uoluisset; bene utens bonus malis, et faciens bona de malis, ad faciendos bonos ex malis et discernendos bonos a malis.

3. »iehsu itaque,« sicut Euangelista secutus adiungit, »sciens omnia que uentura erant super eum, processit, et dicit eis: Quem queritis? Responderunt ei: Iesum Nazarenum. Dicit eis iehsu: Ego sum. Stabat  autem et Iudas, qui tradebat eum, cum ipsis. Ut ergo dixit eis, Ego sum, abierunt retrorsum, et ceciderunt in terram.« Ubi nunc militum cohors, et ministri principum ac Phariseorum? ubi terror et munimen armorum? Nempe una uox dicentis, Ego sum, tantam turbam odiis ferocem armisque terribilem, sine telo ullo percussit, repulit, strauit. Deus enim latebat in carne; et sempiternus dies ita membris occultabatur humanis, ut laternis et facibus quereretur occidendus a tenebris. Ego sum, dicit; et impios deiicit. Quid iudicaturus faciet, qui iudicandus hoc fecit? Quid regnaturus poterit, qui moriturus hoc potuit? Et nunc ubique per Euangelium, Ego sum, dicit Christus; et a Iudeis exspectatur Antichristus, ut retro redeant, et in terram cadant, quoniam deserentes celestia, terrena desiderant. Certe ad comprehendendum Iesum persecutores cum traditore uenerunt, quem querebant inuenerunt, audierunt Ego sum: quare non comprehenderunt, sed abierunt retro, et ceciderunt, nisi quia hoc uoluit, qui potuit quidquid uoluit? uerum si nunquam se ab eis permitteret apprehendi, non quidem illi facerent propter quod uenerant, sed nec ipse faceret propter quod uenerat. Eum quippe illi occidendum querebant seuiendo; sed querebat nos et ipse moriendo. Proinde quia tenere uolentibus, nec ualentibus, ostendit potestatem suam; iam teneant eum, ut faciat de nescientibus uoluntatem suam.

4. »Iterum ergo eos interrogauit: Quem queritis? Illi autem dixerunt: Iesum Nazarenum. Respondit iehsu: Dixi uobis quia ego sum. Si ergo me queritis, sinite hos abire. Ut impleretur sermo quem dixit, Quia quos dedisti mihi, non perdidi ex eis quemquam. Si me,« inquit, »queritis, sinite hos abire.« Inimicos uidet [1 1Kb] , et hoc faciunt quod iubet; sinunt eos abire, quos non uult perire. Numquid autem non erant postea morituri? Cur ergo si tunc morerentur, perderet eos, nisi quia nondum sic in eum credebant, quomodo credunt quicumque non pereunt?

5. Simon ergo Petrus habens gladium, eduxit eum, et percussit seruum principis sacerdotum, et abscidit eius auriculam dexteram. Erat autem nomen seruo Malchus. Solus hic euangelista etiam nomen huius serui expressit: sicut Lucas solus, quod eius auriculam Dominus tetigerit, et sanauerit eum . Malchus autem interpretatur Regnaturus. Quid ergo auris pro Domino amputata et a Domino sanata significat, nisi auditum amputata uetustate renouatum, ut sit in nouitate spiritus, et non in uetustate littere ? Quod cui prestitum fuerit a Christo, quis dubitet regnaturum esse cum Christo? Quod autem seruus inuentus est, et hoc ad illam pertinet uetustatem que in seruitutem generat, quod est Agar . Sed cum accessit sanitas, figurata est et libertas. Factum tamen Petri Dominus improbauit, et progredi ultra prohibuit dicens: Mitte gladium in uaginam. Calicem quem dedit mihi Pater, non bibam illum? In suo  quippe facto ille discipulus magistrum defendere uoluit, non quod significandum est cogitauit. Et ille igitur ad patientiam commonendus fuit, et hoc ad intelligentiam conscribendum. Quod autem a Patre sibi dicit datum calicem passionis, profecto illud est quod ait Apostolus: Si Deus pro nobis, quis contra nos? Qui Filio proprio non pepercit, sed pro nobis omnibus tradidit eum . uerum auctor calicis huius est etiam ipse qui bibit. Unde idem apostolus item dicit: Christus dilexit nos, et tradidit semetipsum pro nobis oblationem et hostiam Deo in odorem suauitatis .

6. Cohors autem et tribunus et ministri Iudeorum comprehenderunt Iesum, et ligauerunt eum. Comprehenderunt ad quem non accesserunt: quoniam dies ille, illi uero tenebre permanserunt; nec audierunt, Accedite ad eum et illuminamini . Si enim sic accederent, non eum manibus occidendum, sed recipiendum corde comprehenderent. Nunc autem quando eum illo modo comprehenderunt, tunc ab illo longius recesserunt: et ligauerunt eum a quo solui potius uelle debuerunt. Et erant fortassis in eis qui tunc imposuerunt Christo uincula sua, atque ab eo postea liberati dixerunt, Disrupisti uincula mea . Hec hodie satis sint; tractabuntur. Deo uolente, sermone alio que sequuntur.



TRACTATUS CXIII. Ab eo quod legitur, Et adduxerunt eum ad Annam primum; usque ad id, Iterum ergo negauit Petrus, et statim gallus cantauit. Cap. XuIII, u\. 13-27.

1. Posteaquam persecutores tradente Iuda comprehensum Dominum ligauerunt, qui dilexit nos et tradidit semetipsum pro nobis , et cui Pater non pepercit, sed pro nobis omnibus tradidit eum ; ut intelligatur Iudas, non laudabilis utilitate traditionis huius, sed sceleris uoluntate damnabilis: Adduxerunt eum, sicut Ioannes euangelista narrat, ad Annam primum. Nec tacet causam cur ita factum sit: Erat enim, inquit, socer Caiphe, qui erat pontifex anni illius. Erat autem, inquit, Caiphas qui consilium dedit Iudeis, Quia expedit unum hominem mori pro populo. Merito et Mattheus cum id breuius narrare uoluisset, eum ad Caipham ductum fuisse commemorat ; quia et ad Annam prius ideo ductus est, quod socer eius fuerit: ubi intelligendum est hoc eumdem Caipham fieri uoluisse.

2. Sequebatur autem, inquit, Iesum Simon Petrus, et alius discipulus. Quisnam iste sit discipulus, non temere affirmandum est, quia tacetur. Solet autem se idem Ioannes ita significare, et addere, quem diligebat iehsu . Fortassis ergo et hic ipse est: quisquis tamen sit, sequentia uideamus. »Discipulus autem ille,« inquit, »erat notus pontifici, et introiuit cum Iesu in atrium pontificis: Petrus autem stabat ad ostium foris. Exiit ergo alius discipulus qui erat notus pontifici, et dixit ostiarie et introduxit Petrum. Dicit ergo Petro ancilla ostiaria: Numquid et ut ex discipulis es hominis istius? Dicit  ille: Non sum.« Ecce columna firmissima ad unius aure impulsum tota contremuit. Ubi [1 1Kb] est illa promittentis audacia, et de se plurimum prefidentis? Ubi sunt uerba illa, quando ait, Quare non possum te sequi modo? animam meam pro te ponam ? Hoccine est sequi magistrum, se negare discipulum? siccine pro Domino anima ponitur, ut hoc ne fiat, uox ancille formidetur? Sed quid mirum si Deus uera predixit, homo autem falsa presumpsit? Sane in ista que iam cepta est negatione apostoli Petri, debemus aduertere non solum ab eo negari Christum, qui dicit eum non esse Christum; sed ab illo etiam qui cum sit, negat se esse christianum. Dominus enim non ait Petro, Discipulum meum te negabis; sed, me negabis . Negauit ergo ipsum, cum se negauit eius esse discipulum. Quid autem aliud isto modo quam se negauit esse Christianum? Quamuis enim discipuli Christi nondum appellarentur hoc nomine: post ascensionem quippe eius in Antiochia primum ceperunt appellari discipuli Christiani : iam tamen erat res ipsa illo postea uocabulo nuncupanda, iam erant discipuli qui postea appellati sunt Christiani; et hoc commune nomen, sicut communem fidem, etiam ad posteros transmiserunt. Qui ergo se Christi negauit esse discipulum, ipsam rem negauit, cuius nomen est uocari christianum. Quam multi postea, non dico senes et anus, in quibus huius uite satietas facilius potuit mortem pro Christi confessione contemnere; nec solum iuuentus utriusque sexus, de qua etate conuenienter uidetur exigi fortitudo; sed etiam pueri puelleque potuerunt, et innumerabilis societas sanctorum martyrum in regnum celorum fortiter et uiolenter intrauit, quod tunc iste non potuit, qui claues regni eius accepit ? Ecce unde dictum est, Sinite hos abire, quando se pro nobis tradidit, qui suo sanguine nos redemit; ut impleretur sermo quem dixit, Quia quos dedisti mihi, non perdidi ex eis quemquam. Utique enim Petrus si negato Christo hinc iret, quid aliud quam periret?

3. Stabant autem serui et ministri ad prunas, quia frigus erat, et calefaciebant se. Non hiems erat, sed tamen frigus erat: quod solet etiam equinoctio uerno aliquando contingere. »Erat autem cum eis et Petrus stans, et calefaciens se. Pontifex ergo interrogauit Iesum de discipulis eius, et de doctrina eius. Respondit ei iehsu: Ego palam locutus sum mundo, ego semper docui in synagoga [2 1Kb] et in templo, quo omnes Iudei conueniunt, et in occulto locutus sum nichil: quid me interrogas? Interroga eos qui audierunt quid locutus sum ipsis: ecce hi sciunt que dixerim ego.« Non pretereunda nascitur questio, quomodo dixerit Dominus iehsu, Ego palam locutus sum mundo; et maxime illud quod ait, In occulto locutus sum nichil. Nonne in hoc ipso recentiore sermone, quem post cenam discipulis est locutus, ait illis: Hec in prouerbiis locutus sum uobis: uenit hora cum iam non in prouerbiis  loquar uobis, sed palam de Patre meo annuntiabo uobis ? Si ergo ipsis coniunctioribus discipulis suis non loquebatur palam, sed horam promittebat quando palam erat locuturus, quomodo palam locutus est mundo? Deinde illis ipsis suis, sicut aliorum quoque euangelistarum testatur auctoritas, in eorum comparatione qui discipuli eius non erant, multo utique manifestius loquebatur, quando cum solis erat, remotus a turbis: tunc enim eis et parabolas aperiebat, quas clausas proferebat ad alios. Quid est ergo, In occulto locutus sum nichil? Sed intelligendum est ita eum dixisse, Palam locutus sum mundo; ac si dixisset, Multi me audierunt. Ipsum autem palam modo quodam erat palam, modo autem quodam non erat palam. Palam quippe erat, quia multi audiebant; et rursum non erat palam, quia non intelligebant. Et quod seorsum discipulis loquebatur, non in occulto utique loquebatur. Quis namque in occulto loquitur, qui coram tot hominibus loquitur; cum scriptum sit, In ore duorum uel trium testium stabit omne uerbum : presertim si hoc loquitur paucis, quod per eos uelit innotescere multis; sicut ipse Dominus ait illis, quos adhuc paucos habebat, Quod dico uobis in tenebris, dicite in lumine; et quod in aure auditis, predicate super tecta ? Ergo et hoc ipsum quod ab ipso dici uidebatur occulte, quodammodo non dicebatur in occulto: quia non ita dicebatur, ut ab eis quibus dictum fuerat, taceretur; sed ita potius, ut usquequaque predicaretur. Sic ergo dici potest aliquid et palam simul et non palam, uel in occulto simul et non in occulto, quomodo dictum est, Ut uidentes uideant, et non uideant . Quomodo enim uideant, nisi quia palam, non in occulto; et quomodo idem ipsi rursus non uideant, nisi quia non palam, sed in occulto? Ea tamen ipsa que audierant et non intellexerant, talia erant, ut non possent iuste ac ueraciter criminari: et quotiescumque interrogando tentarunt, ut inuenirent unde accusarent eum, sic eis respondit, ut omnes eorum retunderentur doli, et calumnie frustrarentur. Ideo dicebat, Quid me interrogas? Interroga eos qui audierunt quid locutus sum ipsis: ecce hi sciunt que dixerim ego.

4. Hec autem cum dixisset, unus assistens ministrorum dedit alapam Iesu, dicens: Sic respondes pontifici? Respondit ei iehsu: Si male locutus sum, testimonium perhibe de malo; si autem bene, quid me cedis? Quid ista responsione uerius, mansuetius, iustius? Eius est enim de quo prophetica uox precesserat, Intende, et prospere procede, et regna; propter ueritatem, et mansuetudinem, et iustitiam . Si cogitemus quis acceperit alapam, nonne uellemus eum qui percussit, aut celesti igne consumi, aut terra dehiscente sorberi, aut correptum demonio uolutari, aut aliqua huiusmodi qualibet pena, uenetiam grauiore puniri? Quid enim horum per potentiam iubere non potuisset per quem factus est mundus, nisi patientiam nos docere maluisset qua uincitur mundus? Hic dicet aliquis: Cur non fecit quod ipse precepit ? percutienti enim non  sic respondere, sed maxillam debuit alteram prebere [1 1Kb] . Quid quod et ueraciter, mansuete, iusteque respondit, et non solum alteram maxillam iterum percussuro, sed totum corpus figendum preparauit in ligno? Et hinc potius demonstrauit, quod demonstrandum fuit, sua scilicet magna illa precepta patientie non ostentatione corporis, sed cordis preparatione facienda. Fieri enim potest ut alteram maxillam uisibiliter prebeat homo et iratus. Quanto ergo melius et respondet uera placatus, et ad perferenda grauiora tranquillo animo fit paratus? Beatus est enim qui in omnibus que iniuste pro iustitia patitur, potest ueraciter dicere, Paratum cor meum, Deus, paratum cor meum: hinc fit quippe quod sequitur, Cantabo et psallam ; quod Paulus et Barnabas  etiam in uinculis durissimis facere potuerunt.

5. Sed ad narrationis euangelice sequentia redeamus. Et misit eum Annas ligatum ad Caipham pontificem. Ad illum, sicut Mattheus dicit, ab initio ducebatur, quoniam ipse erat illius anni princeps sacerdotum. Alternos quippe intelligendi sunt agere solere annos ambo pontifices, id est principes sacerdotum, qui erant illo tempore Annas et Caiphas, quos Lucas euangelista commemorat, narrans quo tempore ceperit Domini precursor Ioannes predicare regnum celorum, et congregare discipulos. Sic enim dicit: Sub principibus sacerdotum Anna et Caipha, factum est uerbum Domini super Ioannem Zacarie filium in deserto , et cetera. Proinde isti ambo pontifices uicissim suos annos agebant: et erat annus Caiphe quando passus est Christus. Ideo secundum Mattheum cum comprehensus esset, ad eum ductus est: sed prius ad Annam secundum Ioannem uenerunt cum illo; non quia collega, sed quia socer eius erat. Et credendum est secundum uoluntatem Caiphe id esse factum, uel etiam domos eorum ita fuisse positas, ut non deberet Annas a transeuntibus preteriri.

6. Sed cum dixisset Euangelista quod eum ligatum miserit Annas ad Caipham, reuersus est ad locum narrationis, ubi reliquerat Petrum, ut explicaret quod in domo Anne de trina eius negatione contigerat. Erat autem, inquit, Simon Petrus stans et calefaciens se. Hoc recapitulat quod ante iam dixerat: deinde que secuta sunt iungit. Dixerunt ergo ei: Numquid et tu ex discipulis eius es? Negauit ille, et dixit: Non sum. Iam semel negauerat; ecce iterum. Deinde ut tertia negatio compleatur, Dicit unus ex seruis pontificis, cognatus eius cuius abscidit Petrus auriculam: Nonne ego te uidi in horto cum illo? Iterum ergo negauit Petrus, et statim gallus cantauit. Ecce medici completa est predictio, egroti conuicta presumptio. Non enim factum est quod iste dixerat, Animam meam pro te ponam; sed factum est quod ille predixerat, Ter me negabis . Sed trina Petri negatione completa, iam et iste sermo compleatur, ut deinceps  que de Domino apud Pontium Pilatum presidem gesta sunt, ab alio consideremus exordio.



TRACTATUS CXIu. Ab eo loco, Adducunt ergo Iesum ad Caipham in pretorium; usque ad id, Ut sermo Iesu imploretur quem dixit, significans qua morte esset moriturus. Cap. XuIII, u\. 28-32.

1. Que cum Domino uel de Domino nostro Iesu Christo apud Pontium Pilatum presidem gesta sint, quantum Ioannes euangelista indicat, deinde uideamus. Redit enim ad locum narrationis sue ubi eam reliquerat, ut explicaret Petri negationem. Iam quippe dixerat, Et misit eum Annas ligatum ad Caipham pontificem : atque inde regressus ubi dimiserat Petrum calefacientem se ad ignem in atrio, posteaquam totam eius negationem, que ter facta est, terminauit, Adducunt ergo Iesum, inquit, ad Caipham [1 1Kb] in pretorium. Ad Caipham quippe ab Anna collega et socero eius dixerat missum. Sed si ad Caipham, cur in pretorium? Quod nichil aliud uult intelligi, quam ubi preses Pilatus habitabat. Aut igitur aliqua urgente causa de domo Anne, quo ad audiendum Iesum ambo conuenerant, Caiphas perrexerat ad pretorium presidis, et socero suo Iesum reliquerat audiendum: aut in domo Caiphe pretorium Pilatus acceperat, et tanta domus erat, ut seorsum habitantem dominum suum, seorsum iudicem ferret.

2. Erat autem mane, et ipsi, id est qui ducebant Iesum: non introierunt in pretorium, hoc est in eam partem domus quam Pilatus tenebat, si ipsa erat domus Caiphe. Cur autem non introierunt in pretorium, exponens causam, Ut non contaminarentur, inquit, sed ut manducarent Pascha. Dies enim agere ceperant azymorum: quibus diebus contaminatio illis erat in alienigene habitaculum intrare. O impia cecitas! Habitaculo uidelicet contaminarentur alieno, et non contaminarentur scelere proprio? Alienigene iudicis pretorio contaminari timebant, et fratris innocentis sanguine non timebant: ut hoc solum interim dicam, ubi rea malorum conscientia tenebatur. Nam quod etiam Dominus erat, qui eorum impietate ducebatur ad mortem, et uite dator occidebatur; non eorum conscientie, sed ignorantie deputetur.

3. Exiuit ergo Pilatus ad eos foras, et dixit: Quam accusationem affertis aduersus hominem hunc? Responderunt, et dixerunt ei: Si non esset hic malefactor, non tibi tradidissemus eum. Interrogentur atque respondeant ab immundis spiritibus libera i, languidi sanati, leprosi mundati, surdi audientes, muti loquentes, ceci uidentes, mortui resurgentes, et quod omnia superat, stulti sapientes, utrum sit malefactor iehsu. Sed ista dicebant, de quibus per prophetam iam ipse predixerat, Retribuebant mihi mala pro bonis .

 4. Dixit ergo eis Pilatus: Accipite eum uos, et secundum Legem uestram iudicate eum. Dixerunt ergo ei Iudei: Nobis non licet interficere quemquam. Quid est quod loquitur insana crudelitas? An non interficiebant, quem interficiendum offerebant? An forte crux non interficit? Sic desipiunt, qui non sectantur. sed insectantur sapientiam. Quid est autem, Nobis non licet interficere quemquam? Si malefactor est, cur non licet? Nonne Lex eis precepit, ne malefactoribus, presertim  a suo Deo seductoribus parcant ? Sed intelligendum est eos dixisse non sibi licere interficere quemquam, propter diei festi sanctitatem, quem celebrare iam ceperant; propter quem de ingressu etiam pretorii contaminari metuebant. Itane obduruistis, falsi Isrelite? itane omnem sensum nimia malitia perdidistis, ut ideo uos a sanguine innocentis impollutos esse credatis, quia eum fundendum alteri tradidistis? Numquid et Pilatus illum, qui potestati eius a uobis ingeritur occidendus, suis est manibus occisurus? Si non eum uoluistis occidi, si non insidiati estis, si non uobis tradendum pecunia comparastis, si non comprehendistis, uinxistis, adduxistis, si non occidendum manibus obtulistis, uocibus poposcistis, non eum a uobis interfectum esse iactate. Si autem illis omnibus uestris precedentibus factis, etiam Crucifige, crucifige, clamastis ; audite quod contra uos etiam propheta clamat: Filii hominum, dentes eorum arma et sagitte, et lingua eorum machera acuta . Ecce quibus armis, quibus sagittis, qua machera iustum interfecistis, quando uobis interficere quemquam non licere dixistis. Hinc est quod ad comprehendendum Iesum, cum sacerdotum non uenissent principes, sed misissent; Lucas tamen euangelista in eodem narrationis sue loco ait: Dixit autem, inquit, iehsu ad eos qui uenerant ad se, principes sacerdotum, et magistratus templi, et seniores: Quasi ad latronem existis , et cetera. Sicut ergo principes sacerdotum non per seipsos, sed per eos quos miserant ad comprehendendum Iesum, quid aliud quam ipsi in sue iussionis potestate uenerunt? sic omnes qui crucifigendum Christum impiis uocibus clamauerunt, non quidem per seipsos eum, sed tamen ipsi per illum qui eorum clamore ad hoc nefas impulsus est, occiderunt.

5. Quod uero Ioannes euangelista subiungit, Ut sermo Iesu impleretur quem dixit, significans qua morte esset moriturus: si mortem crucis hic uelimus accipere, tanquam ideo dixerint Iudei, Nobis non licet interficere quemquam, quia interfici aliud est, aliud crucifigi; non uideo quomodo id possit consequenter intelligi, cum hoc ad Pilati uerba responderint, quibus eis dixerat, Accipite eum uos, et secundum Legem uestram iudicate eum. Numquid ergo eum non poterant accipere, et ipsi eum crucifigere, si par tale genus supplicii interfectionem cuiusquam uitare cupiebant? Quis autem non uideat quam sit absurdum eis licere quemquam crucifigere, quibus non licet quemquam interficere? Quid quod ipse Dominus eamdem mortem suam, id est mortem crucis, etiam interfectionem  uocat, sicut legimus apud Marcum, ubi ait: »Ecce ascendimus Ierosolymam, et Filius hominis tradetur principibus sacerdotum et Scribis, et damnabunt eum morte, et tradent eum Gentibus; et illudent ei, et conspuent eum, et flagellabunt eum, et interficient eum, et tertia die resurget« ? Nimirum ergo ista dicendo significauit Dominus qua esset morte moriturus: non quod hic mortem crucis uellet intelligi, sed quod eum Iudei fuissent Gentibus tradituri, hoc est Romanis. Nam Pilatus Romanus erat, eumque in Iudeam Romani presidem miserant. Ut ergo iste sermo Iesu impleretur, id est, ut eum sibi traditum Gentes interficerent, quod iehsu futurum esse predixerat; ideo Pilatus qui iudex Romanus erat, cum uellet eum reddere Iudeis, ut secundum Legem suam iudicarent eum, noluerunt eum accipere dicentes, Nobis non licet interficere quemquam. Ac sic impletus est sermo Iesu, quem de sua morte predixit, ut eum a Iudeis traditum interficerent Gentes; minore scelere quam Iudei, qui se isto modo ab eius interfectione uelut alienos facere uoluerunt, non ut eorum innocentia, sed ut dementia monstraretur.



TRACTATUS CXu. De eo quod dicitur, Introiuit ergo iterum in pretorium Pilatus; usque ad id, Erat autem Barabbas latro. Cap. XuIII, u\. 33-40.

1. Quid Pilatus dixerit Christo, quidue Pilato ille responderit, isto sermone considerandum atque tractandum est. Cum enim dictum esset Iudeis, »Accipite eum uos, et secundum Legem uestram iudicate eum« atque illi respondissent, »Nobis non licet occidere quemquam; introiuit iterum in pretorium Pilatus, et uocauit Iesum, et dixit ei: Tu es rex Iudeorum? Et respondit iehsu: A temetipso hoc dicis, an alii tibi dixerunt de me?« Sciebat utique Dominus et quod ipse interrogauit, et quod ille responsurus fuit; sed tamen dici uoluit, non ut ipse sciret, sed ut scriberetur quod nos uoluit ut sciremus. »Respondit Pilatus: Numquid ego Iudeus sum? Gens tua et pontifices tradiderunt te mihi: quid fecisti? Respondit iehsu: Regnum meum non est de hoc mundo. Si ex hoc mundo esset regnum meum, ministri mei utique decertarent, ut non traderer Iudeis: nunc autem regnum meum non est hinc.« Hoc est quod bonus magister scire nos uoluit: sed prius nobis demonstranda fuerat uana hominum de regno eius opinio, siue Gentium, siue Iudeorum, a quibus id Pilatus audierat: quasi propterea morte fuisset plectendus, quod illicitum affectauerit regnum; uel quoniam solent regnaturis inuidere regnantes, et uidelicet cauendum erat ne eius regnum siue Romanis, siue Iudeis esset aduersum. Poterat autem Dominus quod ait, Regnum meum non est de hoc mundo, etc., ad primam interrogationem presidis respondere, ubi ei dixit, Tu es rex Iudeorum? sed eum uicissim interrogans utrum hoc a semetipso diceret, an audisset ab aliis, illo respondente ostendere uoluit hoc sibi apud illum fuisse a Iudeis uelut crimen obiectum: patefaciens nobis cogitationes  hominum, quas ipse nouerat, quoniam uane sunt ; eisque post responsionem Pilati, iam Iudeis et Gentibus opportunius aptiusque respondens, Regnum meum non est de hoc mundo. Quod si interroganti Pilato continuo respondisset; non etiam Iudeis, sed solis Gentibus hoc de se opinantibus respondisse uideretur. Nunc uero quoniam respondit Pilatus, Numquid ego Iudeus sum? Gens tua et pontifices tradiderunt te mihi; abstulit a se suspicionem, qua posset putari a semetipso dixisse quod Iesum regem dixerat esse Iudeorum, id se a Iudeis audisse demonstrans. Deinde dicendo, Quid fecisti? satis ostendit illud ei pro crimine obiectum: tanquam diceret, Si regem te negas, quid fecisti ut tradereris mihi? Quasi mirum non esset si puniendus iudici traderetur, qui se diceret regem: si autem hoc non diceret, querendum ab illo esset quid aliud forte fecisset, unde tradi iudici dignus esset.

2. Audite ergo, Iudei et Gentes; audi, circumcisio; audi, preputium; audite, omnia regna terrena: Non impedio dominationem uestram in hoc mundo, Regnum meum non est hoc mundo. Nolite metuere metu uanissimo quo Herodes ille maior, cum Christus natus nuntiaretur, expauit, et tot infantes ut ad eum mors perueniret, occidit , timendo magis quam irascendo crudelior, Regnum, inquit, meum non est de hoc mundo. Quid uultis amplius? uenite ad regnum quod non est de hoc mundo; uenite credendo, et nolite seuire metuendo. Dicit quidem in prophetia de Deo Patre, Ego autem constitutus sum rex ab eo super Sion montem sanctum eius ; sed Sion illa et mons ille non est de hoc mundo. Quod est enim eius regnum nisi credentes in eum, quibus dicit, De mundo non estis, sicut et ego non sum de mundo? Quamuis eos esse uellet in mundo: propter quod de illis dixit ad Patrem, Non rogo ut tollas eos de mundo, sed ut serues eos ex malo . Unde et hic non ait, Regnum meum non est in hoc mundo; sed, non est de hoc mundo. Et cum hoc probaret dicens, Si ex hoc mundo esset regnum meum, ministri mei utique decertarent, ut non traderer Iudeis: non ait, Nunc autem regnum meum non est hic; sed, non est hinc. Hic est enim regnum eius usque in finem seculi, habens inter se commixta zizania usque ad messem; messis enim finis est seculi, quando messores uenient, id est Angeli, et colligent de regno eius omnia scandala ; quod utique non fieret, si regnum eius non esset hic. Sed tamen non est hinc; quia peregrinatur in mundo: regno suo quippe dicit, De mundo non estis, sed ego uos elegi de mundo . Erant ergo de mundo, quando regnum eius non erant, sed ad mundi principem pertinebant. De mundo est ergo quidquid hominum a uero quidem Deo creatum, sed ex Adam uitiata atque damnata stirpe generatum est: factum est autem regnum non iam de mundo, quidquid inde in Christo regeneratum est. Sic enim nos Deus eruit de potestate tenebrarum, et transtulit in regnum Filii caritatis sue : de quo regno dicit, Regnum  meum non est de hoc mundo; uel, Regnum meum non est hinc.

3. Dixit itaque ei Pilatus: Ergo rex es tu? Respondit iehsu: Tu dicis quia rex sum ego. Non quia regem se timuit confiteri; sed Tu dicis ita libratum est, ut neque se regem neget , neque regem talem se esse fateatur, cuius regnum putetur esse de hoc mundo. Talem quippe ille sentiebat qui dixerat, Ergo rex es tu? cui responsum est, Tu dicis quia rex sum ego. Dictum est enim, Tu dicis, ac si dictum esset, carnalis carnaliter dicis.

4. Deinde subiungit: Ego in hoc natus sum, et ad hoc ueni in mundum, ut testimonium perhibeam ueritati. Non est producenda huius pronominis syllaba, quod ait, In hoc natus sum, tanquam dixerit, In hac re natus sum: sed corripienda, tanquam dixerit, Ad hanc rem natus sum, uel ad hoc natus sum; sicut ait, Ad hoc ueni in mundum. In greco namque Euangelio nichil est huius locutionis ambiguum  . Unde manifestum est eum temporalem natiuitatem suam hic commemorasse, qua incarnatus uenit in mundum; non illam sine initio qua Deus erat, per quem Pater condidit mundum. In hoc ergo se dixit natum, id est propter hoc natum, et ad hoc uenisse in mundum, utique nascendo de uirgine, ut testimonium perhibeat ueritati. Sed quia non omnium est fides , adiunxit, atque ait: Omnis qui est ex ueritate, audit meam uocem. Audit utique interioribus auribus, id est, obaudit mee uoci: quod tantumdem ualeret si diceret, Credit mihi. Cum itaque Christus testimonium perhibet ueritati, profecto testimonium perhibet sibi: eius quippe uox est, Ego sum ueritas : et dixit alio quoque loco, Ego testimonium perhibeo de me . Quod uero ait, Omnis qui est ex ueritate, audit uocem meam, gratiam commendauit qua secundum propositum uocat. De quo proposito dicit Apostolus, Scimus quia diligentibus Deum omnia cooperantur in bonum, his qui secundum propositum Dei uocati sunt ; propositum scilicet uocantis, non uocatorum: quod alibi apertius ita positum est, Collabora Euangelio secundum uirtutem Dei, saluos nos facientis et uocantis uocatione sua sancta; non secundum opera nostra, sed secundum suum propositum et gratiam . Nam si naturam cogitemus in qua creati sumus, cum omnes ueritas creauerit, quis non est ex ueritate? Sed non omnes sunt quibus ut audiant ueritatem, hoc est ut obaudiant ueritati, et credant in ueritatem, ex ipsa ueritate prestatur; nullis procul dubio precedentibus meritis, ne gratia non sit gratia. Si enim dixisset, Omnis qui audit meam uocem, ex ueritate est; ideo dictus ex ueritate putaretur, quia obtemperat ueritati: non autem hoc ait; sed ait, Omnis qui est ex ueritate, audit meam uocem. Ac per hoc non ideo est ex ueritate, quia eius audit uocem; sed ideo audit, quia ex ueritate est, id est, quia hoc illi donum ex ueritate collatum est. Quod quid est aliud, quam  donante Christo credit in Christum?

5. Dixit ei Pilatus: Quid est ueritas? Nec exspectauit audire responsum; sed cum hoc dixisset, iterum exiuit ad Iudeos, et dixit eis: Ego nullam inuenio in eo causam. Est autem consuetudo uobis ut unum dimittam uobis in Pascha; uultis ergo dimittam uobis regem Iudeorum? Credo cum dixisset Pilatus, Quid est ueritas? in mentem illi uenisse continuo consuetudinem Iudeorum, qua solebat eis dimitti unus in Pascha: et ideo non exspectauit ut responderet ei iehsu quid est ueritas, ne mora fieret, cum recoluisset morem quo posset eis per Pascha dimitti; quod eum ualde uoluisse manifestum est, Auelli tamen ex eius corde non potuit Iesum regem esse Iudeorum, tanquam hoc ibi, sicut in titulo, ipsa ueritas fixerit, de qua quid esset interrogauit. Sed hoc audito, Clamauerunt rursum omnes dicentes: Non hunc, sed Barabbam. Erat autem Barabbas latro. Non reprehendimus, o Iudei, quod per Pascha liberatis nocentem, sed quod occiditis innocentem: quod tamen nisi fieret, uerum Pascha non fieret. Sed umbra ueritatis a Iudeis errantibus tenebatur, et mirabili dispensatione diuine sapientie per homines fallaces eiusdem umbre ueritas implebatur; quia ut uerum Pascha fieret, Christus uelut ouis immolabatur. Hinc ea sequuntur que iniuriosa Christo Pilatus et cohors eius ingessit; sed alia disputatione tractanda sunt.



TRACTATUS CXuI. In id quod sequitur, Tunc ergo apprehendit Pilatus Iesum, et flagellauit; usque ad id, Susceperunt autem Iesum, et eduxerunt. Cap. XIX, u\. 1-16.

1. Cum Iudei clamassent, non Iesum sibi a Pilato dimitti uelle per Pascha, sed Barabbam latronem; non saluatorem, sed interfectorem; non datorem uite, sed ademptorem: Tunc apprehendit Pilatus Iesum, et flagellauit. Hoc Pilatus non ob aliud fecisse credendus est, nisi ut eius iniuriis Iudei satiati sufficere sibi existimarent, et usque ad eius mortem seuire desisterent. Ad hoc pertinet quod idem preses cohortem suam etiam permisit facere que sequuntur; aut fortassis et iussit, quamuis hoc Euangelista tacuerit. Dixit enim quid deinde fecerint milites; Pilatum tamen id iussisse non dixit. Et milites, inquit, plectentes coronam de spinis imposuerunt capiti eius, et ueste purpurea circumdederunt eum. Et ueniebant ad eum et dicebant: Aue, rex Iudeorum. Et dabani ei alapas. Sic implebantur que de se predixerat Christus: sic martyres informabantur ad omnia que persecutores libuisset facere, perferenda; sic paulisper occultata tremenda potentia, commendabatur prius imitanda patientia; sic regnum quod de hoc mundo non erat, superbum mundum non atrocitate pugnandi, sed patiendi humilitate uincebat; sic illud granum multiplicandum seminabatur horribili contumelia, ut mirabili pullularet in gloria.

2. Exiit iterum Pilatus foras, et dicit eis: Ecce adduco eum foras, ut cognoscatis quia in eo nullam causam inuenio. Exiit ergo iehsu portans spineam coronam et purpureum uestimentum. Et dicit eis: Ecce homo.  Hinc apparet non ignorante Pilato hec a militibus facta, siue iusserit ea, siue permiserit; illa scilicet causa, quam supra diximus, ut hec eius ludibria inimici libentissime biberent, et ulterius sanguinem non sitirent. Egreditur ad eos iehsu portans spineam coronam et purpureum uestimentum, non clarus imperio, sed plenus opprobrio; et dicitur eis, Ecce homo: si regi inuidetis, iam parcite, quia deiectum uidetis; flagellatus est, spinis coronatus est, ludibriosa ueste amictus est, amaris conuiciis illusus est, alapis cesus est; feruet ignominia, frigescat inuidia. Sed non frigescit, inardescit potius et increscit.

3. »Cum ergo uidissent eum pontifices et ministri, clamabant dicentes: Crucifige, crucifige eum. Dicit eis Pilatus: Accipite eum uos, et crucifigite; ego enim non inuenio in eo causam. Responderunt ei Iudei: Nos Legem habemus, et secundum Legem debet mori, quia Filium Dei se fecit.« Ecce altera maior inuidia. Parua quippe illa uidebatur, uelut affectate illicito ausu, regie potestatis: et tamen neutrum sibi iehsu mendaciter usurpauit; sed utrumque uerum est, et unigenitus est Dei Filius, et rex ab eo constitutus super Sion montem sanctum eius: et utrumque nunc demonstraretur, nisi quanto erat potentior, tanto mallet esse patientior.

4. Cum ergo audisset Pilatus hoc uerbum, magis timuit; et ingressus est pretorium iterum, et dicit ad Iesum: Unde es tu? iehsu autem responsum non dedit ei. Hoc silentium Domini nostri Iesu Christi non semel factum, collatis omnium Euangelistarum narrationibus reperitur, et apud principes sacerdotum, et apud Herodem, quo eum, sicut Lucas indicat, miserat Pilatus audiendum, et apud ipsum Pilatum : ut non frustra de illo prophetia precesserit, Sicut agnus coram tondente se fuit sine uoce, sic non aperuit os suum ; tunc utique quando interrogantibus non respondit. Quamuis enim quibusdam interrogationibus sepe responderit; tamen propter illa in quibus noluit respondere, ad hoc data est de agno similitudo, ut in suo silentio non reus, sed innocens haberetur. Cum ergo iudicaretur, ubicumque non aperuit os suum, sicut agnus non aperuit; id est, non sicut male sibi conscius qui de peccatis conuincebatur suis, sed sicut mansuetus qui pro peccatis immolabatur alienis.

5. Dicit ergo ei Pilatus: Mihi non loqueris? Nescis quia potestatem habeo crucifigere te, et potestatem habeo dimittere te? Respondit iehsu: Non haberes aduersum me potestatem ullam, nisi tibi datum esset desuper: propterea qui me tradidit tibi, maius peccatum habet. Ecce respondit, et tamen ubicumque non respondit, non sicut reus siue dolosus, sed sicut agnus, hoc est, sicut simplex atque innocens non aperuit os suum. Proinde ubi non respondebat, sicut ouis silebat; ubi respondebat, sicut pastor docebat. Discamus ergo quod dixit, quod et per Apostolum docuit, quia non est potestas nisi a Deo ; et quia plus peccat qui potestati innocentem occidendum liuore tradit,  quam potestas ipsa si eum timore alterius maioris potestatis occidit. Talem quippe Pilato Deus dederat potestatem, ut etiam esset sub Cesaris potestate. Quapropter non haberes, inquit, aduersum me potestatem ullam, id est, quantulamcumque habes, nisi hoc ipsum quidquid est, tibi esset datum desuper. Sed quoniam scio quantum sit; non enim tantum est, ut tibi omni modo liberum sit: propterea qui tradidit me tibi, maius peccatum habet. Ille quippe me tue potestati tradidit inuidendo, tu uero eamdem potestatem in me exserturus es metuendo. Nec timendo quidem, presertim innocentem, homo hominem debet occidere: sed tamen id zelando facere multo magis malum est, quam timendo. Et ideo non ait uerax magister, Qui me tradidit tibi, ipse habet peccatum; tanquam ille non haberet: sed ait, maius habet peccatum; ut etiam se habere intelligeret. Neque enim propterea illud nullum est, quia hoc maius est.

6. Exinde querebat Pilatus dimittere eum. Quid est hoc quod dictum est, exinde, quasi antea non querebat? Lege superiora, et inuenies iamdudum eum querere dimittere Iesum. Exinde itaque intelligendum est, Propter hoc, id est, ex hac causa, ne haberet peccatum occidendo innocentem sibi traditum, quamuis minus peccans quam Iudei, qui eum illi tradiderant occidendum. Exinde ergo, id est, ideo ne hoc peccatum faceret, non nunc primum, sed ab initio querebat eum dimittere.

7. Iudei autem clamabant dicentes: Si hunc dimittis, non es amicus Cesaris. Omnis enim qui se regem facit, contradicit Cesari. Maiorem timorem se ingerere putauerunt Pilato. terrendo de Cesare, ut occideret Christum, quam superius ubi dixerunt, Nos Legem habemus, et secundum Legem debet mori quia Filium Dei se fecit. Eorum Legem quippe ille non timuit, ut occideret [1 1Kb] : sed magis Filium Dei timuit, ne occideret. Nunc uero non sic potuit contemnere Cesarem auctorem potestatis sue, quemadmodum Legem gentis aliene.

8. Adhuc tamen Euangelista sequitur, et dicit: Pilatus autem cum audisset hos sermones, adduxit foras Iesum, et sedit pro tribunali, in loco qui dicitur Lithostrotos, hebraice autem Gabbatha. Erat autem parasceue Pasche, hora quasi sexta. Qua hora sit Dominus crucifixus, propter euangeliste alterius testimonium qui dixit, Erat autem hora tertia, et crucifixerunt eum , quoniam magna disceptatio solet oboriri; cum ad ipsum locum ubi crucifixus narratur uentum fuerit, ut potuerimus, si Dominus uoluerit, disseremus  . Cum ergo pro tribunali sedisset Pilatus, Dicit Iudeis: Ecce rex uester. Illi autem clamabant: Tolle, tolle, crucifige eum. Dixit eis Pilatus: Regem uestrum crucifigam? Adhuc terrorem quem de Cesare ingesserant, superare conatur, de ignominia eorum uolens eos frangere dicendo, Regem uestrum crucifigam? quos de ignominia Christi mitigare non potuit: sed timore mox uincitur.

 9. Responderunt enim pontifices: Non habemus regem nisi Cesarem. Tunc ergo tradidit eis illum ut crucifigeretur. Apertissime quippe contra Cesarem uenire uideretur, si regem se non habere nisi Cesarem profitentibus, alium regem uellet ingerere dimittendo impunitum, quem propter hos ausus ei tradiderant occidendum. Tradidit ergo eis illum ut crucifigeretur. Sed numquid aliud et ante cupiebat quando dicebat, Accipite eum uos, et crucifigite; uel etiam superius, Accipite eum uos, et secundum Legem uestram iudicate eum? Cur autem illi tantopere noluerunt, dicentes, Nobis non licet interficere quemquam ; et omni modo instantes, ut non ab eis, sed a preside occideretur, et ideo eum occidendum accipere recusantes, si nunc eum accipiunt occidendum? Aut si hoc non fit, cur dictum est, Tunc ergo tradidit eis illum ut crucifigeretur? An aliquid interest? Plane interest. Non est enim dictum, Tunc ergo tradidit eis illum ut crucifigerent eum; sed, ut crucifigeretur, id est, ut iudicio ac potestate presidis crucifigeretur. Sed ideo illis traditum dixit Euangelista, ut eos crimini implicatos, a quo alieni esse conabantur, ostenderet: non enim faceret hoc Pilatus, nisi ut id quod eos cupere cernebat, impleret. Quod autem sequitur, Susceperunt autem Iesum, et eduxerunt, potest ad milites iam referri apparitores presidis. Nam postea euidentius dicitur, Milites ergo cum crucifixissent eum : quamuis euangelista etiamsi totum Iudeis tribuit, merito facit; ipsi enim susceperunt quod auidissime flagitauerunt, et ipsi fecerunt quidquid ut fieret extorserunt. Sed hec sequentia alio sermone tractanda sunt.



TRACTATUS CXuII. De eo quod sequitur, Et baiulans sibi crucem, exiit in eum qui dicitur Caluarie locum; usque ad id, Respondit Pilatus. Quod scripsi, scripsi, Cap. XIX, u\. 17 22.

1. Iudicante atque damnante Pilato pro tribunali, Dominum Iesum Christum hora quasi sexta susceperunt, et eduxerunt. Et baiulans sibi crucem, exiit in eum qui dicitur Caluarie locum, hebraice Golgotha, ubi crucifixerunt eum. Quid est ergo quod Marcus euangelista dicit, Erat autem hora tertia, et crucifixerunt eum ; nisi quia hora tertia crucifixus est Dominus linguis Iudeorum, hora sexta manibus militum? Ut intelligamus horam quintam iam fuisse transactam, et aliquid de sexta ceptum quando sedit pro tribunali Pilatus, que dicta est a Ioanne hora quasi sexta: et cum duceretur, et ligno cum duobus latronibus configeretur, et iuxta eius crucem gererentur que gesta narrantur, hora sexta integra compleretur; ex qua hora usque ad nonam sole obscurato, tenebras factas trium euangelistarum, Matthei, Marci et Luce contestatur auctoritas . Sed quoniam Iudei facinus interfecti Christi a se in Romanos, id est, in Pilatum et eius milites transferre conati sunt; propterea Marcus suppressa ea hora qua Christus a militibus  crucifixus est, que agi sexta iam ceperat, tertiam potius horam recordatus expressit, qua hora intelliguntur apud Pilatum clamare potuisse, Crucifige, crucifige : ut non illi tantum reperiantur crucifixisse Iesum, id est, milites qui eum ligno sexta hora suspenderunt; uerum etiam Iudei, qui ut crucifigeretur, hora tertia clamauerunt.

2. Est et alia huius solutio questionis, ut non hic accipiatur hora sexta diei, quia nec Ioannes ait, Erat autem hora diei quasi sexta, aut hora quasi sexta; sed ait, Erat autem parasceue Pasche, hora quasi sexta . Parasceue autem latine Preparatio est: sed isto uerbo greco libentius utuntur Iudei in huiusmodi obseruationibus, etiam qui magis latine quam grece loquuntur. Erat ergo preparatio Pasche. Pascha uero nostrum, sicut dicit Apostolus, immolatus est Christus : cuius Pasche preparationem si ab hora noctis nona computemus , profecto ab ea noctis hora, que tunc nona fuisse coniicitur, usque ad horam diei tertiam qua crucifixum esse Christum Marcus euangelista testatur, sex hore sunt, tres nocturne et tres diurne. Unde in hac parasceue Pasche, id est preparatione immolationis Christi, que ab hora noctis nona ceperat, quasi sexta agebatur hora; id est, peracta quinta iam sexta currere ceperat, quando Pilatus tribunal ascendit: adhuc enim erat ipsa preparatio, que ab hora noctis nona ceperat, donec fieret que preparabatur Christi immolatio: que facta est hora tertia secundum Marcum, non preparationis, sed diei; eademque sexta non diei, sed preparationis, sex utique horis a noctis nona usque ad diei tertiam computatis. Harum duarum solutionum istius difficilis questionis, eligat quisque quam uolet Melius autem quid eligat iudicabit, qui de Consensu Euangelistarum que operosissime disputata sunt, legerit . Quod si et alie solutiones eius potuerint inueniri, cumulatius euangelice ueritatis constantia defendetur aduersus calumnias infidelis atque impie uanitatis. Nunc ad narrationem Ioannis euangeliste post ista breuiter tractata redeamus.

3. Susceperunt autem, inquit, Iesum, et eduxerunt: et baiulans sibi crucem, exiit in eum qui dicitur Caluarie locum, hebraice Golgotha, ubi crucifixerunt eum. Ibat ergo ad locum ubi fuerat crucifigendus, portans crucem suam iehsu. Grande spectaculum: sed si spectet impietas, grande ludibrium; si pietas, grande mysterium: si spectet impietas, grande ignominie documentum; si pietas, grande fidei munimentum: si spectet impietas, ridet regem pro uirga regni lignum sui portare supplicii; si pietas, uidet regem baiulantem lignum ad semetipsum figendum, quod  fixurus fuerat etiam in frontibus regum: in eo spernendus oculis impiorum, in quo erant gloriatura corda sanctorum. Dicturo enim Paulo, Mihi autem absit gloriari, nisi in cruce Domini nostri Iesu Christi , ipsam crucem suam suo gestans humero commendabat; et lucerne arsure que sub modio ponenda non erat, candelabrum ferebat . Baiulans ergo sibi crucem, exiit in eum qui dicitur Caluarie locum, hebraice Golgotha: ubi eum crucifixerunt; et cum eo alios duos hinc et hinc, medium autem Iesum. Isti duo latrones erant, sicut aliorum euangelistarum narratione didicimus, cum quibus crucifixus et inter quos fixus est Christus : de quo premissa dixerat prophetia, Et inter iniquos deputatus est .

4. »Scripsit autem et titulum Pilatus, et posuit super crucem: erat autem scriptum, iehsu Nazarenus Rex Iudeorum. Hunc ergo titulum multi legerunt Iudeorum, quia prope ciuitatem erat locus ubi crucifixus est iehsu. Et erat scriptum hebraice, grece et latine: Rex Iudeorum.« He quippe tres lingue ibi pre ceteris eminebant: hebrea, propter Iudeos in Dei Lege gloriantes; greca, propter Gentium sapientes; latina, propter Romanos multis ac pene omnibus iam tunc gentibus imperantes.

5. Dicebant ergo Pilato pontifices Iudeorum: Noli scribere, Rex Iudeorum; sed quia ipse dixit. Rex sum Iudeorum. Respondit Pilatus: Quod scripsi, scripsi. O ineffabilem uim diuine operationis, etiam in cordibus ignorantium! Nonne occulta uox quedam Pilato intus quodam, si dici potest, clamoso silentio personabat, quod tanto ante in Psalmorum litteris prophetatum est, Ne corrumpas tituli inscriptionem ? Ecce tituli inscriptionem non corrumpit; quod scripsit, scripsit. Sed etiam pontifices qui hoc corrumpi uolebant, quid dicebant? Noli scribere, inquiunt, Rex Iudeorum; sed quia ipse dixit, Rex sum Iudeorum. Quid loquimini, insani? Quid fieri contradicitis, quod mutare nullo pacto potestis? Numquid enim propterea non erit uerum. quia iehsu ait, Rex sum Iudeorum? Si corrumpi non potest quod Pilatus scripsit, corrumpi potest quod ueritas dixit? Sed Iudeorum tantum rex est Christus, an et Gentium? Imo et Gentium. Cum enim dixisset in prophetia, Ego autem constitutus sum rex ab eo super Sion montem sanctum eius, predicans preceptum Domini; ne propter montem Sion solis Iudeis eum regem quisquam diceret constitutum, continuo subiecit, Dominus dixit ad me, Filius meus es tu, ego hodie genui te: postula a me, et dabo tibi gentes hereditatem tuam, et possessionem tuam terminos terre . Unde et ipse iam per os proprium loquens apud Iudeos: Habeo, inquit, alias oues que non sunt de hoc ouili: oportet me et ipsas adducere, et uocem meam audient, et erit unus grex et unus pastor . Cur ergo magnum uolumus intelligi in hoc titulo sacramentum, in quo scriptum erat, Rex Iudeorum, si rex est Christus et Gentium? Quia scilicet oleaster factus est particeps  pinguedinis olee, non olea particeps facta est amaritudinis oleastri . Nam in eo quod de Christo ueraciter scriptus est titulus, Rex Iudeorum, qui sunt intelligendi Iudei, nisi semen Abrahe, filii promissionis, qui sunt etiam filii Dei? Quoniam non qui filii carnis, ait Apostolus, hi filii Dei; sed qui filii promissionis, deputantur in semine . Et Gentes erant quibus dicebat, Si autem uos Christi, ergo Abrahe semen estis, secundum promissionem heredes . Rex ergo Iudeorum Christus, sed Iudeorum circumcisione cordis, spiritu, non littera; quorum laus non ex hominibus, sed ex Deo est ; pertinentium ad Ierusalem liberam matrem nostram eternam in celis, Saram spiritualem, ancillam et filios eius [1 1Kb] de domo libertatis eiicientem . Ideo enim Pilatus quod scripsit, scripsit; quia Dominus quod dixit, dixit.



TRACTATUS CXuIII. In hec uerba, Milites ergo cum crucifixissent eum, acceperunt uestimenta eius, etc. Cap. XIX, u\ u\. 23, 24.

1. Ea que gesta sunt iuxta crucem Domini, cum iam crucifixus esset, isto, quantum adiuuat, sermone tractemus. »Milites ergo cum crucifixissent eum, acceperunt uestimenta eius, et fecerunt quatuor partes; unicuique militi partem, et tunicam. Erat autem tunica inconsutilis, desuper contexta per totum: dixerunt ergo ad inuicem, Non scindamus eam, sed sortiamur de illa cuius sit. Ut Scriptura impleretur dicens, Partiti sunt uestimenta mea sibi, et in uestem meam miserunt sortem.« Factum est quod uoluerunt Iudei: non ipsi, sed milites qui parebant Pilato, iudicante ipso, crucifixerunt Iesum; et tamen si uoluntates, si insidias, si operam, si traditionem, postremo si extorquentes clamores eorum cogitemus, magis utique Iudei crucifixerunt Iesum.

2. Sed de partitione et sortitione uestimentorum eius non est pretereunter loquendum. Quamuis enim omnes Euangeliste quatuor huius rei meminerint, ceteri tamen breuius quam Ioannes: et clause illi, iste uero apertissime. Nam Mattheus ait: Postquam autem crucifixerunt eum, diuiserunt uestimenta eius, sortem mittentes . Marcus: Et crucifigentes eum, diuiserunt uestimenta eius, mittentes sortem super eis, quis quid tolleret . Lucas: Diuidentes uero uestimenta eius, miserunt sortes . Ioannes autem et quot partes de uestimentis eius fecerint, dixit, id est, quatuor, ut singulas tollerent. Unde apparet quatuor fuisse milites qui in eo crucifigendo presidi paruerunt. Manifeste quippe ait, Milites ergo cum crucifixissent eum, acceperunt uestimenta eius, et fecerunt quatuor partes, unicuique militi partem, et tunicam; subaudiendum est, acceperunt: ut iste sit sensus, Acceperunt uestimenta eius, et fecerunt quatuor partes, unicuique militi partem; acceperunt et tunicam. Et sic locutus est, ut de ceteris uestimentis nullam sortem missam  esse uideamus; sed de tunica quam simul cum ceteris acceperunt, sed non similiter diuiserunt. De hac enim sequitur exponens, Erat autem tunica inconsutilis, desuper contexta per totum. Cur autem de illa sortem miserunt narrans: Dixerunt ergo, inquit, ad inuicem, Non scindamus eam, sed sortiamur de illa cuius sit. Apparet itaque in aliis uestibus equales eos habuisse partes, ut sortiri necesse non fuerit: in illa uero una non eos habere potuisse singulas partes, nisi scinderetur, ut pannos eius inutiliter tollerent; quod ne facerent, ad unum eam peruenire sortitione maluerunt. Huius euangeliste narrationi consonat etiam propheticum testimonium, quod et ipse continuo subiungens, Ut scriptura, inquit, impleretur dicens, Partiti sunt uestimenta mea sibi, et super uestem meam miserunt sortem. Non enim, ait, sortiti; sed, partiti: nec ait, sortientes partiti sunt; sed in ceteris uestimentis sortem omnino non nominans, postea dixit, et in uestem meam miserunt sortem, propter illam reliquam tunicam. De qua re dicam quod ipse donauerit, cum prius eam que oboriri potest, tanquam Euangeliste inter se discrepent, calumniam propulsauero, demonstrans nullius ceterorum uerba narrationi Ioannis esse contraria.

3. Mattheus enim dicendo, Diuiserunt uestimenta eius, sortem mittentes, ad totam diuisionem uestimentorum uoluit intelligi etiam tunicam pertinere, de qua sortem miserunt; quia utique omnes uestes diuidendo, in quibus et illa fuit, de ipsa sortiti sunt. Tale est etiam quod ait Lucas, Diuidentes uestimenta eius, miserunt sortes: diuidentes enim uenerunt ad tunicam, de qua facta est sortitio, ut inter eos uniuersa uestimentorum eius diuisio compleretur. Quid autem interest utrum dicatur, Diuidentes miserunt sortes, quod ait Lucas; an, Diuiserunt, sortem mittentes, quod ait Mattheus: nisi quod Lucas dicendo sortes, pluralem pro singulari numero posuit; que locutio Scripturis sanctis insolita non est: quamuis nonnulli codices sortem reperiantur habere  , non sortes? Marcus itaque solus uidetur aliquam intulisse questionem: dicendo enim, Mittentes sortem super eis, quis quid tolleret, tanquam super omnibus uestimentis, non super sola tunica sors missa sit, locutus uidetur. Sed etiam hic breuitas obscuritatem facit: sic enim dictum est, Mittentes sortem super eis, ac si diceretur, Mittentes sortem cum diuiderentur: quod et factum est. Omnium quippe uestimentorum eius diuisio completa non esset, nisi sorte claruisset quis etiam illam tunicam tolleret, ut sic contentio diuidentium finiretur, uel nulla potius oriretur. Quod ergo ait, Quis quid tolleret, quandoquidem hoc sorti deputatur, non ad omnia que diuisa sunt uestimenta referendum est; sors enim missa est, quis illam tunicam tolleret: de qua quoniam narrare pretermisit qualis fuerit, et quemadmodum equalibus factis partibus sola remanserit, que ne conscinderetur, ueniret in sortem; propterea positum est quod ait, Quis quid tolleret, id est, quis eam tolleret: tanquam si totum ita diceretur,  Diuiserunt uestimenta eius, mittentes sortem super eis, quis tunicam que partibus equalibus superfuerat, tolleret.

4. Querat forte aliquis, quid significet in tot partes uestimentorum facta diuisio, et de tunica illa sortitio. Quadripartita uestis Domini Iesu Christi, quadripartitam figurauit eius Ecclesiam, toto scilicet, qui quatuor partibus constat, terrarum orbe diffusam, et omnibus eisdem partibus equaliter, id est concorditer distributam. Propter quod alibi dicit missurum se Angelos suos, ut colligant electos eius a quatuor uentis : quod quid est, nisi a quatuor partibus mundi, Oriente, Occidente, Aquilone et Meridie? Tunica uero illa sortita, omnium partium significat unitatem, que caritatis uinculo continetur. De caritate autem locuturus Apostolus, Supereminentem, inquit, uiam uobis demonstro : et alio loco ait, Cognoscere etiam supereminentem scientie caritatem Christi ; itemque alibi, Super omnia autem hec caritatem, que est uinculum perfectionis . Si ergo caritas et supereminentiorem habet uiam, et supereminet scientie, et super omnia precepta est; merito uestis qua significatur, desuper contexta perhibetur. Inconsutilis autem, ne aliquando dissuatur: et ad unum peruenit, quia in unum omnes colligit. Sicut in Apostolis cum esset etiam ipse numerus duodenarius, id est quadripartitus in ternos, et omnes essent interrogati, solus Petrus respondit, Tu es Christus Filius Dei uiui; et ei dicitur, Tibi dabo claues regni celorum , tanquam ligandi et soluendi solus acceperit potestatem: cum et illud unus pro omnibus dixerit, et hoc cum omnibus tanquam personam gerens ipsius unitatis acceperit: ideo unus pro omnibus, quia unitas est in omnibus. Unde et hic cum dixisset, desuper contexta; addidit, per totum. Quod si referamus ad id quod significat, nemo eius est expers qui pertinere inuenitur ad totum: a quo toto, sicut greca indicat lingua, catholica uocatur Ecclesia  . In sorte autem quid, nisi Dei gratia commendata est? Sic quippe in uno ad omnes peruenit, cum sors omnibus placuit, quia et Dei gratia in unitate ad omnes peruenit: et cum sors mittitur, non persone cuiusque uel meritis, sed occulto iudicio Dei ceditur.

5. Nec ideo ista non aliquid boni significasse quis dixerit, quia per malos facta sunt, non scilicet per eos qui Christum secuti, sed qui sunt persecuti. Quid enim de ipsa cruce dicturi sumus, que certe similiter ab inimicis atque impiis Christo facta et impacta est? Et tamen ea significari recte intelligitur quod ait Apostolus, Que sit latitudo, et longitudo, et altitudo, et profundum . Lata est quippe in transuerso ligno, quo extenduntur pendentis manus; et significat opera bona, in latitudine caritatis: longa est a transuerso ligno usque ad terram, ubi dorsum pedesque figuntur; et significat perseuerantiam in longitudine temporis usque in finem: alta est in cacumine, quo transuersum lignum sursum uersus  exceditur; et significat supernum finem, quo cuncta opera referuntur; quoniam cuncta que latitudine ac longitudine bene ac perseueranter fiunt, propter altitudinem diuinorum facienda sunt premiorum: profunda est in ea parte qua in terra figitur; ibi quippe et occulta est, nec uideri potest, sed cuncta eius apparentia et eminentia inde consurgunt; sicut bona nostra de profunditate gratie Dei, que comprehendi ac diiudicari non potest, uniuersa procedunt. Sed etsi crux Christi hoc solum significet quod ait Apostolus, Qui autem Iesu Christi sunt, carnem suam crucifixerunt cum passionibus et concupiscentiis , quam magnum bonum est? Nec tamen facit hoc, nisi concupiscens aduersus carnem spiritus bonus, cum illam crucem Christi fecerit inimicus, id est spiritus malus. Postremo quid est, quod omnes nouerunt, Signum Christi, nisi crux Christi? Quod signum nisi adhibeatur siue frontibus credentium, siue ipsi aque ex qua regenerantur, siue oleo quo chrismate unguntur, siue sacrificio quo aluntur, nichil eorum rite perficitur. Quomodo ergo per id quod mali faciunt, nichil boni significatur; quando per crucem Christi, quam fecerunt mali, in celebratione Sacramentorum eius bonum nobis omne signatur? Sed hec hactenus: que autem sequuntur, alias, ut Deus opitulabitur, disserendo uidebimus.



TRACTATUS CXIX. Ab eo quod sequitur, Et milites quidem hec fecerunt; usque ad id, Et inclinato capite tradidit spiritum. Cap. XIX, u\. 24-30.

1. Crucifixo Domino, posteaquam diuisio uestimentorum eius etiam sorte missa completa est, que deinde narret Ioannes euangelista uideamus. »Et milites quidem,« inquit, »hec fecerunt. Stabant autem iuxta crucem Iesu, mater eius, et soror matris eius Maria Cleophe, et Maria Magdalene. Cum uidisset ergo iehsu matrem et discipulum stantem quem diligebat, dicit matri sue, Mulier, ecce filius tuus: deinde dicit discipulo, Ecce mater tua. Et ex illa hora accepit eam discipulus in sua.« Hec nimirum est illa hora de qua iehsu aquam conuersurus in uinum, dixerat matri, Quid mihi et tibi est, mulier? nondum uenit hora mea . Hanc itaque horam predixerat que tunc nondum uenerat, in qua deberet agnoscere moriturus, de qua fuerat mortaliter natus. Tunc ergo diuina facturus, non diuinitatis, sed infirmitatis matrem uelut incognitam repellebat: nunc autem humana iam patiens, ex qua fuerat factus homo, affectu commendabat humano. Tunc enim qui Mariam creauerat, innotescebat uirtute: nunc uero quod Maria pepererat, pendebat in cruce  .

2. Moralis igitur insinuatur locus. Facit quod faciendum admonet, et exemplo suo suos instruxit preceptor bonus, ut a filiis piis impendatur cura parentibus: tanquam lignum illud ubi erant fixa membra morientis, etiam cathedra fuerit magistri docentis. Ex hac sana doctrina didicerat Paulus apostolus  quod docebat, quando dicebat: Si quis autem suis, et maxime domesticis non prouidet, fidem negauit, et est infideli deterior . Quid autem tam cuique domesticum quam parentes filiis, aut parentibus filii? Huius itaque saluberrimi precepti ipse magister sanctorum de seipso constituebat exemplum, quando non ut famule Deus quam creauerat et regebat, sed ut matri homo de qua creatus fuerat et quam relinquebat, alterum pro se quodammodo filium prouidebat. Nam cur hoc fecerit, quod sequitur indicat: ait enim Euangelista, Et ex illa hora accepit eam discipulus in sua, de seipso dicens. Sic quippe commemorare se solet, quod eum diligebat iehsu: qui utique omnes, sed ipsum pre ceteris et familiarius diligebat, ita ut in conuiuio super pectus suum discumbere faceret ; credo ut istius Euangelii, quod per eum fuerat predicaturus, diuinam excellentiam hoc modo altius commendaret.

3. Sed in que sua Ioannes matrem Domini accepit? Neque enim non ex eis erat qui dixerunt ei, Ecce nos dimisimus omnia, et secuti sumus te. Sed ibi quoque audierat, Quicumque ista dimiserit propter me, accipiet in hoc seculo centies tantum . Habebat ergo ille discipulus centupliciter plura quam dimiserat, in que susciperet eius matrem qui illa donauerat. Sed in ea societate beatus Ioannes receperat centuplum, ubi nemo dicebat aliquid suum, sed erant illis omnia communia; sicut in Apostolorum Actibus scriptum est. Sic enim Apostoli erant, quasi nichil habentes, et omnia possidentes . Quomodo ergo matrem magistri et Domini sui discipulus et famulus accepit in sua, ubi aliquid suum nemo dicebat? An quia paulo post in eodem libro legitur, Quotquot enim possessores prediorum uel domorum erant, uendentes afferebant pretia eorum, et ponebant ad pedes Apostolorum: distribuebatur autem unicuique prout opus erat , intelligendum est sic distributum fuisse huic discipulo quod opus erat, ut illic etiam beate Marie tanquam matris eius portio poneretur; magisque sic debemus accipere quod dictum est, Ex illa hora suscepit eam discipulus in sua, ut ad eius curam quidquid ei esset necessarium pertineret? Suscepit ergo eam in sua, non predia, que nulla propria possidebat; sed officia, sed propria dispensatione exsequenda curabat.

4. Deinde subiungit: »Postea sciens iehsu quia omnia consummata sunt, ut consummaretur Scriptura, dicit: Sitio. uas ergo positum erat aceto plenum; illi autem spongiam plenam aceto hyssopo circumponentes, obtulerunt ori eius. Cum ergo accepisset iehsu acetum, dixit: Consummatum est. Et inclinato capite, tradidit spiritum.« Quis potest que facit, ita disponere, quomodo disposuit homo iste que passus est? Sed homo mediator Dei et hominum; homo de quo predictum legitur, Et homo est, et quis agnoscet eum? quoniam homines per quos hec fiebant, non agnoscebant hominem Deum. Homo namque apparebat qui Deus latebat; patiebatur hec omnia qui apparebat, et idem ipse disponebat hec omnia qui latebat.  uidit ergo quia consummata sunt omnia que oportebat ut fierent antequam acciperet acetum et traderet spiritum; atque ut hoc etiam consummaretur quod Scriptura predixerat, Et in siti mea potauerunt me aceto , Sitio, inquit: tanquam diceret, Hoc minus fecistis, date quod estis. Iudei quippe ipsi erant acetum, degenerantes a uino Patriarcharum et Prophetarum; et tanquam de pleno uase, de iniquitate mundi huius impleti, cor habentes uelut spongiam, cauernosis quodammodo atque tortuosis latibulis fraudulentum. Hyssopum autem cui circumposuerunt spongiam aceto plenam, quoniam herba est humilis, et pectus purgat, ipsius Christi humilitatem congruenter accipimus: quam circumdederunt, et se circumuenisse putauerunt. Unde est illud in psalmo, Asperges me hyssopo, et mundabor . Christi namque humilitate mundamur; quia nisi humiliasset semetipsum, factus obediens usque ad mortem crucis , non utique sanguis eius in peccatorum remissionem, hoc est, in nostram mundationem fuisset effusus.

5. Nec moueat quomodo spongia ori eius potuerit admoueri, qui in cruce fuerat exaltatus a terra. Sicut enim apud alios euangelistas legitur, quod hic pretermisit, in arundine est factum , ut in spongia talis potus ad crucis sublimia leuaretur. Per arundinem uero Scriptura significabatur, que implebatur hoc facto. Sicut enim lingua dicitur uel greca uel latina, uel alia quelibet sonum significans, qui lingua promitur; sic arundo dici potest littera, que arundine scribitur. Sed sonos significantes uocis humane usitatissime dicimus linguas: Scripturam uero arundinem dici, quo minus est usitatum, eo magis est mystice figuratum. Faciebat ista populus impius, patiebatur ista misericors Christus. Qui faciebat, quid faceret nesciebat: qui patiebatur autem, non solum quid fieret et cur fieret sciebat, uerum etiam de male facientibus bene ipse faciebat.

6. Cum ergo accepisset iehsu acetum, dixit: Consummatum est. Quid, nisi quod prophetia tanto ante predixerat? Deinde quia nichil remanserat quod antequam moreretur fieri adhuc oporteret, tanquam ille qui potestatem habebat ponendi animam suam, et iterum sumendi eam , peractis omnibus que ut peragerentur exspectabat, Inclinato capite tradidit spiritum. Quis ita dormit quando uoluerit, sicut iehsu mortuus est quando uoluit? Quis ita uestem ponit quando uoluerit, sicut se carne exuit quando uoluit? Quis ita cum uoluerit abit, quomodo cum uoluit obiit? Quanta speranda uel timenda potestas est iudicantis, si apparuit tanta morientis?



TRACTATUS CXX. Ab eo quod sequitur, Iudei ergo, quoniam parasceue erat, etc.; usque ad id, Nondum enim sciebant Scripturam, quia oportet eum a mortuis resurgere. Cap. XIX, u\. 31-42, et cap. XX, u\. 1-9.

1. Posteaquam Dominus iehsu, peractis omnibus que ante suam mortem peragi oportere presciebat,  quando uoluit tradidit spiritum, que deinde secuta sunt, Euangelista narrante uideamus. »Iudei ergo, inquit, quoniam parasceue erat, ut non remanerent in cruce corpora sabbato , rogauerunt Pilatum ut frangerentur eorum crura, et tollerentur.« Non crura tollerentur, sed hi quibus ideo frangebantur ut morerentur, et auferrentur ex ligno; ne pendentes in crucibus magnum diem festum sui diurni [1 1Kb] cruciatus horrore fedarent.

2. »uenerunt ergo milites, et primi quidem fregerunt crura, et alterius qui crucifixus est cum eo. Ad Iesum autem cum uenissent, ut uiderunt eum iam mortuum, non fregerunt eius crura: sed unus militum lancea latus eius aperuit, et continuo exiuit sanguis et aqua.« uigilanti uerbo Euangelista usus est, ut non diceret, Latus eius percussit, aut uulnerauit, aut quid aliud; sed, aperuit: ut illic quodammodo uite ostium panderetur, unde Sacramenta Ecclesie manauerunt, sine quibus ad uitam que uera uita est, non intratur. Ille sanguis in remissionem fusus est peccatorum: aqua illa salutare temperat poculum; hec et lauacrum prestat, et potum. Hoc prenuntiabat quod Ne in latere arce ostium facere iussus est , qua intrarent animalia que non erant diluuio peritura, quibus prefigurabatur Ecclesia. Propter hoc prima mulier facta est de latere uiri dormientis , et appellata est uita materque uiuorum . Magnum quippe significauit bonum, ante magnum preuaricationis malum [2 1Kb] . Hic secundus Adam inclinato capite in cruce dormiuit, ut inde formaretur ei coniux, quod de latere dormientis effluxit. O mors unde mortui reuiuiscunt! Quid isto sanguine mundius? quid uulnere isto salubrius?

3. Et qui uidit, inquit, testimonium perhibuit, et uerum est testimonium eius: et ille scit quia uera dicit, ut et uos credatis. Non dixit, ut et uos sciatis; sed ut credatis: scit enim qui uidit, cuius credat testimonio qui non uidit. Magis autem ad fidem credere pertinet quam uidere. Nam quid est aliud credere, quam fidem accommodare? Facta sunt enim hec, inquit, ut Scriptura impleretur. Os non comminuetis ex eo. Et iterum alia Scriptura dicit, uidebunt in quem confixerunt. Duo testimonia de Scripturis reddidit singulis rebus quas factas fuisse narrauit. Nam quia dixerat, Ad Iesum autem cum uenissent, ut uiderunt eum iam mortuum, non fregerunt eius crura, ad hoc pertinet testimonium, Os non comminuetis ex eo: quod preceptum est eis qui celebrare Pascha iussi sunt ouis immolatione in ueteri Lege, que Dominice passionis umbra precesserat. Unde Pascha nostrum immolatus est Christus : de quo et Isaias propheta predixerat, Sicut ouis ad immolandum ductus est . Item quia subiunxerat dicens, Sed unus militum lancea latus eius aperuit; ad hoc pertinet alterum testimonium,  uidebunt in quem confixerunt: ubi promissus est Christus, in ea qua crucifixus est carne uenturus.

4. »Post hec autem rogauit Pilatum Ioseph ab Arimathia , ut tolleret corpus Iesu: et permisit Pilatus. uenit ergo, et tulit corpus Iesu. uenit autem Nicodemus, qui uenerat ad Iesum nocte primum, ferens mixturam myrrhe et ales quasi libras centum.« Non ita distinguendum est, ut dicamus, primum ferens mixturam myrrhe; sed ut quod dictum est, primum, ad superiorem sensum pertineat. uenerat enim Nicodemus ad Iesum nocte primum, quod idem Ioannes narrauit in prioribus Euangelii sui partibus . Hic ergo intelligendum est ad Iesum, non tunc solum, sed tunc primum uenisse Nicodemum; uentitasse autem postea ut fieret audiendo discipulus: quod certe modo in reuelatione corporis beatissimi Stephani fere omnibus gentibus declaratur  . Acceperunt ergo corpus Iesu, et ligauerunt illud linteis cum aromatibus, sicut mos est Iudeis sepelire. Non mihi uidetur Euangelista frustra dicere uoluisse, sicut mos est Iudeis sepelire: ita quippe, nisi fallor, admonuit in huiusmodi officiis que mortuis exhibentur, morem cuiusque gentis esse seruandum.

5. Erat autem in loco ubi crucifixus est, hortus, et in horto monumentum nouum, in quo nondum quisquam positus erat. Sicut in Marie uirginis utero nemo ante illum, nemo post illum conceptus est; ita in hoc monumento nemo ante illum, nemo post illum sepultus est. »Ibi ergo propter parasceuen Iudeorum, quia iuxta erat monumentum, posuerunt Iesum.« Acceleratam uult intelligi sepulturam, ne aduesperasceret; quando iam propter parasceuen, quam cenam puram Iudei latine usitatius apud nos uocant, facere tale aliquid non licebat.

6. Una autem sabbati Maria Magdalene uenit mane, cum adhuc tenebre essent, ad monumentum; et uidit lapidem sublatum a monumento. Una sabbati est, quem iam diem dominicum propter Domini resurrectionem mos Christianus appellat: quem Mattheus solus in Euangelistis primam sabbati nominauit . Cucurrit ergo, et uenit ad Simonem Petrum, et ad alium discipulum quem amabat iehsu; et dicit eis: Tulerunt Dominum de monumento, et nescimus ubi posuerunt eum. Nonnulli codices etiam greci habent, Tulerunt Dominum meum, quod uideri dictum potest propensiore caritatis uel famulatus affectu; sed hoc in pluribus codicibus quos in promptu habuimus, non inuenimus.

7. Exiit ergo Petrus et ille alius discipulus, et uenerunt ad monumentum. Currebant autem duo simul, et il alius discipulus precucurrit citius Petro, et uenit primus ad monumentum. Aduertenda hic et commendanda est recapitulatio, quomodo reditum est ad id  quod fuerat pretermissum; et tamen quasi hoc sequeretur adiunctum est. Cum enim iam dixisset, uenerunt ad monumentum, regressus est ut narraret quomodo uenerunt; atque ait, currebant autem duo simul, etc. Ubi ostendit quod precurrens ad monumentum prior uenerit alius ille discipulus, quem seipsum significat, sed tanquam de alio cuncta narrat [1 1Kb] .

8. »Et cum se inclinasset, inquit, uidit posita linteamina, non tamen introiuit. uenit ergo Simon Petrus sequens eum, et introiuit in monumentum; et uidit linteamina posita, et sudarium quod fuerat super caput eius, non cum linteaminibus positum, sed separatim inuolutum in unum locum.« Putamusne nichil ista significant? Nequaquam hoc putauerim. Sed ad alia festinamus, in quibus immorari questionis uel obscuritatis alicuius necessitate compellimur. Nam ista que per seipsa manifesta sunt, quid singula etiam significent, querere sancte quidem delicie sunt, sed otiosorum, quod non sumus nos.

9. Tunc ergo introiit, et ille discipulus qui uenerat primus ad monumentum. Prior uenit, et posterior intrauit. Neque hoc utique uacat, sed mihi ad ista non uacat. Et uidit, inquit, et credidit. Hic nonnulli parum attendentes, putant hoc Ioannem credidisse, quod iehsu resurrexit; sed quod sequitur, hoc non indicat. Quid sibi enim uult quod statim adiunxit, Nondum enim sciebant Scripturam, quia oportet eum a mortuis resurgere? Non ergo eum credidit resurrexisse, quem nesciebat oportere resurgere. Quid ergo uidit? quid credidit? uidit scilicet inane monumentum, et credidit quod dixerat mulier, eum de monumento esse sublatum. Nondum enim sciebant Scripturam, quia oporteret eum a mortuis resurgere. Et ideo quando id ab ipso Domino audiebant, quamuis apertissime diceretur; consuetudine audiendi ab illo parabolas, non intelligebant, et aliquid aliud eum significare credebant. Sed ea que sequuntur in sermonem alium differamus.



TRACTATUS CXXI. De eo quod sequitur, Abierunt ergo iterum ad semetipsos discipuli; usque ad id, Beati qui non uiderunt et crediderunt. Cap. XX, u\. 10-29.

1. Sublatum esse Dominum de monumento, discipulis eius Petro et Ioanni nuntiauerat Maria Magdalene: quo illi uenientes, inuenerunt sola linteamina, quibus corpus fuerat inuolutum; et quid aliud credere potuerunt, nisi quod dixerat, quod etiam ipsa crediderat? Abierunt ergo iterum ad semetipsos discipuli: id est, ubi habitabant, et unde ad monumentum cucurrerant. Maria autem stabat ad monumentum foris plorans. uiris enim redeuntibus, infirmiorem sexum in eodem loco fortior figebat affectus. Et oculi qui Dominum quesierant et non inuenerant, lacrymis iam uacabant, amplius dolentes quod fuerat de monumento ablatus, quam quod fuerat in ligno occisus; quoniam magistri tanti, cuius eis uita subtracta  fuerat, nec memoria remanebat. Tenebat itaque ad monumentum iam dolor iste mulierem. Cum ergo fleret, inclinauit se et prospexit in monumentum. Cur hoc fecerit nescio. Non enim nesciebat non ibi esse iam quem querebat; quandoquidem inde sublatum et discipulis ipsa nuntiauerat; et illi ad monumentum uenerant, et non solum intuendo, sed etiam intrando corpus Domini quesierant, nec inuenerant. Quid sibi ergo uult quod ista cum fleret, rursum in monumentum inclinata prospexit? Utrum quod nimium dolebat, nec suis nec illorum oculis facile putabat esse credendum? An potius diuino instinctu in animo eius effectum est ut prospiceret? Prospexit enim, Et uidit duos angelos in albis, sedentes, unum ad caput, et unum ad pedes, ubi positum fuerat corpus Iesu. Quid est quod unus ad caput, et ad pedes alter sedebat? An, quoniam qui grece Angeli dicuntur, latine sunt nuntii, isto modo Christi Euangelium uelut a capite usque ad pedes, ab initio usque in finem significabant esse nuntiandum? Dicunt ei illi: Mulier, quid ploras? Dicit eis: Quia tulerunt Dominum meum, et nescio ubi posueruut eum. Angeli lacrymas prohibebant: ubi quid aliud quam futurum quodammodo gaudium nuntiabant? Ita enim dixerunt, Quid ploras? ac si dicerent, Noli plorare. At illa eos putans interrogasse nescientes, causas prodit lacrymarum. Quia tulerunt, inquit, Dominum meum: Dominum suum uocans corpus exanime Domini sui, a toto partem significans; sicut omnes confitemur Iesum Christum Filium Dei unicum Dominum nostrum, quod utique simul est et uerbum et anima et caro, crucifixum tamen et sepultum, cum sola eius sepulta sit caro. Et nescio, inquit, ubi posuerunt eum. Hec erat causa maior doloris, quia nesciebat quo iret ad consolandum dolorem. Sed hora iam uenerat qua id quod nuntiatum quodammodo fuerat ab angelis flere prohibentibus, gaudium succederet fletibus.

2. Denique »hec cum dixisset, conuersa est retrorsum, et uidit Iesum stantem, et non sciebat quia iehsu est. Dicit ei iehsu: Mulier, quid ploras? Quem queris? Illa existimans quia hortulanus esset, dicit ei: Domine, si tu sustulisti eum, dicito mihi ubi posuisti eum, et ego eum tollam. Dicit ei iehsu: Maria. Conuersa illa dicit ei, Rabboni; quod dicitur Magister.« Nemo calumnietur mulieri quod hortulanum dixerit dominum, et Iesum Magistrum. Ibi enim rogabat, hic agnoscebat: ibi honorabat hominem a quo beneficium postulabat; hic recolebat doctorem a quo discernere humana et diuina discebat. Appellabat dominum cuius ancilla non erat, ut per eum perueniret ad Dominum cuius erat. Aliter ergo Dominum dixit, Sustulerunt Dominum meum; aliter autem, Domine, si tu sustulisti eum. Nam et Prophete appellauerunt dominos eos qui homines erant; sed aliter illum de quo scriptum est, Dominus nomen ei . Sed ista mulier que iam fuerat conuersa retrorsum ut uideret Iesum, quando eum putauit esse hortulanum, et cum illo utique loquebatur, quomodo rursus conuersa dicitur, ut ei diceret, Rabboni;  nisi quia tunc conuersa corpore, quod non erat, putauit, nunc corde conuersa, quod erat agnouit?

3. »Dicit ei iehsu: Noli me tangere, nondum enim ascendi ad Patrem meum: uade autem ad fratres meos, et dic eis, Ascendo ad Patrem meum et Patrem uestrum, Deum meum et Deum uestrum.« Est in his uerbis quod breuiter quidem, sed tamen attentius pertractare debemus. iehsu quippe mulierem que illum magistrum agnouit et appellauit, cum hec ei responderet, fidem docebat: et hortulanus ille in eius corde, tanquam in horto suo granum sinapis seminabat. Quid est ergo, Noli me tangere? Et tanquam huius prohibitionis causa quereretur, adiunxit, nondum enim ascendi ad Patrem meum. Quid est hoc? Si stans in terra non tangitur, sedens in celo quomodo ab hominibus tangeretur? Qui certe antequam ascenderet, discipulis se tangendum obtulit dicens, sicut Lucas euangelista testatur, Palpate, et uidete, quia spiritus carnem et ossa non habet, sicut me uidetis habere : uel quando dixit discipulo Thome, Infer digitum tuum huc, et uide manus meas, et affer manum tuam, et mitte in latus meum. Quis autem tam sit absurdus, ut dicat eum a discipulis quidem antequam ad Patrem ascendisset, uoluisse se tangi; a mulieribus autem noluisse, nisi cum ascendisset ad Patrem? Sed nec sic, qui uellet, desipere sineretur. Leguntur enim etiam femine post resurrectionem antequam ad Patrem ascenderet, tetigisse Iesum, in quibus erat etiam ipsa Maria Magdalene, narrante Mattheo quod occurrerit illis iehsu dicens, Auete. Ille autem accesserunt, inquit, et tenuerunt pedes eius et adorauerunt eum . Hoc a Ioanne pretermissum est, sed a Mattheo uerum dictum. Restat ergo ut aliquod in his uerbis lateat sacramentum; quod siue inueniamus, siue inuenire minime ualeamus, inesse tamen nullo modo dubitare debemus. Aut ergo sic dictum est, Noli me tangere, nondum enim ascendi ad Patrem meum, ut in illa femina figuraretur Ecclesia de Gentibus, que in Christum non credidit, nisi cum ascendisset ad Patrem: aut sic in se credi uoluit iehsu, hoc est, sic se spiritualiter tangi, quod ipse et Pater unum sint. Eius quippe intimis sensibus quodammodo ascendit ad Patrem, qui sic in eo profecerit ut Patri agnoscat equalem: aliter non recte tangitur, id est, aliter non recte in eum creditur. Poterat autem sic credere Maria, ut eum putaret imparem Patri, quod utique prohibetur cum ei dicitur, Noli me tangere: id est, Noli in me sic credere, quemadmodum adhuc sapis; noli tuum sensum huc usque pertendere quod pro te factus sum, nec transire ad illud per quod facta es. Quomodo enim non carnaliter adhuc in eum credebat, quem sicut hominem flebat? Nondum enim ascendi, inquit, ad Patrem meum: ibi me tanges, quando me credideris Patri non imparem Deum. uade autem ad fratres meos, et dic eis, Ascendo ad Patrem meum et Patrem uestrum. Non ait, Patrem nostrum: aliter ergo meum, aliter uestrum; natura meum, gratia uestrum. Et Deum meum, et Deum uestrum. Neque hic dixit, Deum  nostrum: ergo et hic aliter meum, aliter uestrum; Deum meum sub quo et ego homo sum, Deum uestrum inter quos et ipsum mediator sum.

4. »uenit Maria Magdalene annuntians discipulis, Quia uidi Dominum, et hec dixit mihi. Cum esset ergo sero die illa una sabbatorum, et fores essent clause, ubi erant discipuli congregati propter metum Iudeorum, uenit iehsu, et stetit in medio, et dicit eis: Pax uobis. Et cum hoc dixisset, ostendit eis manus et latus.« Claui enim manus fixerant, lancea latus eius aperuerat: ubi ad dubitantium corda sananda, uulnerum sunt seruata uestigia. Moli autem corporis ubi diuinitas erat, ostia clausa non obstiterunt. Ille quippe non eis apertis intrare potuit, quo nascente uirginitas matris inuiolata permansit. Gauisi sunt ergo discipuli, uiso Domino. Dixit ergo eis iterum: Pax uobis. Iteratio confirmatio est; ipse quippe dat per prophetam promissam pacem super pacem . Sicut misit me Pater, inquit, et ego mitto uos. Aequalem Patri Filium nouimus, sed hic uerba Mediatoris agnoscimus. Medium quippe se ostendit dicendo, Ille me, et ego uos. Hoc cum dixisset, insufflauit, et dixit eis: Accipite Spiritum sanctum. Insufflando significauit Spiritum sanctum non Patris solius esse Spiritum, sed et suum. Quorum remiseritis, inquit, peccata, remittuntur eis; et quorum retinueritis, relenta sunt. Ecclesie caritas que per Spiritum sanctum diffunditur in cordibus nostris, participum suorum peccata dimittit: eorum autem qui non sunt eius participes, tenet. Ideo posteaquam dixit, Accipite Spiritum sanctum; hoc continuo de peccatorum remissione ac detentione subiecit.

5. »Thomas autem unus ex duodecim, qui dicitur Didymus, non erat cum eis quando uenit iehsu: Dixerunt ergo ei alii discipuli: uidimus Dominum. Ille autem dixit eis: Nisi uidero in manibus eius fixuram clauorum, et mittam digitum meum in locum clauorum, et mittam manum meam in latus eius, non credam. Et post dies octo iterum erant discipuli eius intus, et Thomas cum eis. uenit iehsu ianuis clausis, et stetit in medio, et dixit: Pax uobis. Deinde dicit Thome: Infer digitum tuum huc, et uide manus meas, et affer manum tuam, et mitte in latus meum; et noli esse incredulus, sed fidelis. Respondit Thomas et dixit ei: Dominus meus et Deus meus.« uidebat tangebatque hominem, et confitebatur Deum quem non uidebat neque tangebat; sed per hoc quod uidebat atque tangebat, illud iam remota dubitatione credebat. Dicit ei iehsu: Quia uidisti me, credidisti. Non ait, tetigisti me; sed, uidisti me: quoniam generalis quodammodo sensus est uisus. Nam et per alios quatuor sensus nominari solet: uelut cum dicimus, Audi et uide quam bene sonet, olfac et uide quam bene oleat, gusta et uide quam bene sapiat, tange et uide quam bene caleat. Ubique sonuit, uide, cum uisus proprie non negetur ad oculos pertinere. Unde et hic ipse Dominus, Infer, inquit, digitum tuum huc, et uide manus meas: quid aliud ait quam, Tange et uide? Nec tamen oculos ille habebat in digito. Ergo siue  intuendo, siue etiam tangendo, Quia uidisti me, inquit, credidisti. Quamuis dici possit non ausum fuisse discipulum tangere, cum se offerret ille tangendum: non enim scriptum est, Et tetigit Thomas. Sed siue aspiciendo tantum, siue etiam tangendo uiderit et crediderit, illud quod sequitur, magis gentium fidem predicat atque commendat, Beati qui non uiderunt, et crediderunt. Preteriti temporis usus est uerbis, tanquam ille qui quod erat futurum, in sua nouerat predestinatione iam factum. Sed iam sermo iste a prolixitate cohibendus est: donabit Dominus ut de his que restant alias disputemus.



TRACTATUS CXXII. De eo quod sequitur, Multa quidem et alia signa fecit iehsu; usque ad id, Et cum tanti essent, non est scissum rete. Cap. XX, u\ u\. 30, 31, et cap. XXI, u\. 1-11.

1. Post narrationem rei geste, in qua Thomas discipulus oblatis sibi tangendis in Christi carne uulnerum locis, uidit quod credere nolebat et credidit; interponit hec euangelista Ioannes, et dicit: »Multa quidem et alia signa fecit iehsu in conspectu discipulorum suorum, que non sunt scripta in libro hoc. Hec autem scripta sunt, ut credatis quia iehsu est Christus Filius Dei; et ut credentes, uitam habeatis in nomine eius.« Hoc capitulum uelut libri huius indicat finem: sed narratur hic deinde quemadmodum se manifestauerit Dominus ad mare Tiberiadis, et in captura piscium commendauerit Ecclesie sacramentum, qualis futura est ultima resurrectione mortuorum [1 1Kb] . Ad hoc itaque commendandum ualere arbitror, quod tanquam finis interpositus est libri, quod esset etiam secuture narrationis quasi proemium, quod ei quodammodo faceret eminentiorem locum, que narratio incipit ita: »Postea manifestauit se iterum iehsu ad mare Tiberiadis; manifestauit autem sic Erant simul Simon Petrus et Thomas qui dicitur Didymus, et Nathanel qui erat a Cana Galilee, et filii Zebedei, et alii ex discipulis eius duo. Dicit eis Simon Petrus: uado piscari. Dicunt ei: uenimus et nos tecum.«

2. Queri solet de hac piscatione discipulorum, cur redierint Petrus et filii Zebedei ad id quod fuerunt priusquam a Domino uocarentur: erant enim piscatores quando eis dixit, uenite post me, et faciam uos piscatores hominum . Tunc eum quippe illi secuti sunt, ut magisterio eius relictis omnibus adhererent: in tantum ut cum ab eo diues ille tristis abscederet, cui dixerat, uade, uende que habes, et da pauperibus, et habebis thesauram in celo; et ueni, sequere me, diceret ei Petrus, Ecce nos dimisimus omnia, et secuti sumus te . Quid est ergo quod nunc quasi Apostolatu relicto fiunt quod fuerunt, et quod dimiserant repetunt, tanquam obliti quod audierant, Nemo ponens manum super aratrum, et respiciens retro, aptus est regno celorum  ? Quod si fecissent defuncto Iesu, priusquam resurrexisset a mortuis: quod quidem non poterant, quoniam dies quo crucifixus est, totos eos tenebat attentos, usque ad eius sepulturam, que ante uesperam facta est; sequens autem dies erat sabbati, quando eis morem patrium seruantibus, operari utique non licebat; tertio uero die Dominus resurrexit, eosque reuocauit ad spem quam de illo non habere iam ceperant: tamen si tunc fecissent, putaremus eos illa que animos eorum occupauerat, desperatione fecisse. Nunc uero post eum sibi de sepulcro redditum uiuum, post oblatam suis oculis et manibus, non solum uidendam, uerum etiam tangendam atque palpandam rediuiue carnis euidentissimam ueritatem; post inspecta uulnerum loca, usque ad apostoli Thome confessionem, qui se aliter crediturum non esse predixerat; post acceptum eius insufflatione Spiritum sanctum, post uerba in suas aures eius ore prolata, Sicut misit me Pater, et ego mitto uos: quorum remiseritis peccata, remittuntur eis, et quorum retinueritis, retenta sunt : subito fiunt sicut fuerant, non hominum, sed piscium piscatores.

3. His ergo quos hoc mouet respondendum est, non eos fuisse prohibitos arte sua, licita scilicet atque concessa, uictum necessarium querere, sui Apostolatus integritate seruata, si quando unde uiuerent aliud non haberent. Nisi forte quispiam putare audebit aut dicere, apostolum Paulum non pertinuisse ad eorum perfectionem qui relictis omnibus Christum secuti sunt, quoniam ne quemquam eorum grauaret quibus Euangelium predicabat, suum uictum suis manibus transigebat : ubi magis impletum est quod ait, Plus omnibus illis laboraui; et adiunxit, Non autem ego, sed gratia Dei mecum : ut hoc quoque appareat Dei gratie deputandum, quod et animo et corpore poterat usque adeo plus illis omnibus laborare, ut neque cessaret ab Euangelio predicando, neque tamen ex Euangelio, sicut illi, sustentaret hanc uitam; cum id per tot gentes in quibus Christi nomen non fuerat prophetatum [1 1Kb] , multo latius atque fertilius seminaret. Ubi ostendit ex Euangelio uiuendi, hoc est uictum habendi, non necessitatem Apostolis impositam, sed potestatem datam. Quam potestatem commemorat idem apostolus dicens: »Si nos uobis spiritualia seminauimus, magnum est si uestra carnalia metamus? Si alii potestatis uestre participant, non magis nos? Sed non sumus,« inquit, »usi hac potestate.« Et paulo post: »Qui altari seruiunt,« inquit, »altari compartiuntur; sic et Dominus ordinauit his qui Euangelium annuntiant, de Euangelio uiuere: ego autem nullo horum usus sum.« Satis igitur apertum est, non imperatum, sed in potestate Apostolis positum, ut aliunde non uiuerent nisi ex Euangelio, et ab eis quibus Euangelium predicando spiritualia seminabant, carnalia meterent; hoc est, carnis huius sustentaculum sumerent, et tanquam milites Christi stipendium debitum acciperent,  sicut a prouincialibus Christi  . Unde idem ipse miles egregius paulo superius de hac re dixerat, Quis militat suis stipendiis unquam ? Quod tamen ipse faciebat, quia plus illis omnibus laborabat. Si ergo beatus Paulus ut ea potestate, quam profecto cum ceteris Euangelii predicatoribus habebat, non cum ceteris uteretur, sed suo stipendio militaret, ne gentes a nomine Christi penitus alienas doctrina eius quasi uenalis offenderet, aliter educatus, artem quam non nouerat didicit, ut dum suis manibus transigitur doctor, nullus grauaretur auditor; quanto magis beatus Petrus, qui iam piscator fuerat, quod nouerat fecit, si ad presens illud tempus, aliud unde uiueret, non inuenit?

4. Sed respondebit quispiam: Et cur non inuenit, cum Dominus promiserit dicens, Querite primum regnum et iustitiam Dei, et hec omnia apponentur uobis ? Prorsus etiam sic Dominus quod promisit impleuit. Nam quis alius pisces qui caperentur apposuit? qui non ob aliud credendus est eis ingessisse penuriam qua compellerentur ire piscatum, nisi dispositum uolens exhibere miraculum: ut simul et predicatores Euangelii sui pasceret, et ipsum Euangelium tanto sacramento quod erat de numero piscium commendaturus augeret. De qua re etiam nos quod ipse apposuerit, dicere iam debemus.

5. Dicit ergo Simon Petrus: uado piscari. Dicunt ei qui cum illo erant: uenimus et nos tecum. Et exierunt et ascenderunt in nauem: et illa nocte nichil apprehenderunt. Mane autem iam facto stetit iehsu in littore; non tamen cognouerunt discipuli quia iehsu est. Dicit ergo eis iehsu: Pueri, numquid pulmentarium habetis? Responderunt ei: Non. Dicit eis: Mittite in dexteram nauigii rete, et inuenietis. Miserunt ergo, et iam non ualebant illud trahere a multitudine piscium. Dicit ergo discipulus ille quem diligebat iehsu, Petro: Dominus est. Simon Petrus cum audisset quia Dominus est, tunica succinxit se, erat enim nudus, et misit se in mare. Alii autem discipuli nauigio uenerunt , trahentes rete piscium. Ut ergo descenderunt in terram, uiderunt prunas positas, et piscem superpositum, et panem. Dicit eis iehsu: Afferte de piscibus quos apprehendistis nunc. Ascendit Simon Petrus, et traxit rete in terram plenum magnis piscibus centum quinquaginta tribus. Et cum tanti essent, non est scissum rete.

6. Hoc est magnum sacramentum in magno Ioannis Euangelio; et ut uehementius commendaretur, loco ultimo scriptum. Quod ergo septem discipuli fuerunt in ista piscatione, Petrus, et Thomas, et Nathanel, et duo filii Zebedei, et alii duo quorum nomina tacentur, isti suo septenario numero finem significant temporis. Uniuersum quippe septem diebus uoluitur tempus. Ad hoc pertinet quod mane facto iehsu stetit  in littore; quia etiam littus finis est maris, et ideo finem significat seculi. Eumdem finem seculi ostendit et quod Petrus rete extraxit in terram, hoc est in littus. Quod ipse Dominus aperuit, ubi alio quodam loco de sagena in mare missa similitudinem dedit: Et eam trahunt, inquit, ad littus. Quod littus quid esset exponens, ait: Sic erit in consummatione seculi .

7. Sed illa uerbi est, non rei geste parabola: re autem gesta, sicut hoc loco qualiter in seculi fine futura sit, ita Dominus alia piscatione significauit Ecclesiam qualiter nunc sit. Quod autem illud fecit in initio predicationis sue, hoc uero post resurrectionem suam, hinc ostendit illam capturam piscium, bonos et malos significare, quos nunc habet Ecclesia; istam uero tantummodo bonos, quos habebit in eternum, completa in fine huius seculi resurrectione mortuorum. Denique ibi iehsu non sicut hic in littore stabat, quando iussit pisces capi; sed ascendens in unam nauim que erat Simonis, rogauit eum ut a terra reduceret pusillum; et in ea sedens docebat turbas. Ut cessauit autem loqui, dixit ad Simonem: Duc in altum, et laxate retia uestra in capturam. Et illic quod captum est piscium in nauiculis fuit, non sicut hic rete extraxerunt in terram. His signis et si qua alia potuerint reperiri, ibi Ecclesia in hoc seculo, hic uero in fine seculi figurata est: ideo illud ante, hoc autem post resurrectionem Domini factum est; quia ibi nos Christus significauit uocatos, hic resuscitatos. Ibi retia non mittuntur in dexteram, ne solos significent bonos, nec in sinistram, ne solos malos; sed indifferenter, Laxate, inquit, retia uestra in capturam, ut permixtos intelligamus bonos et malos: hic autem, inquit, Mittite in dexteram nauigii rete, ut significaret eos qui stabant ad dexteram, solos bonos. Ibi rete propter significanda schismata rumpebatur: hic uero quoniam tunc iam in illa summa pace sanctorum nulla erunt schismata, pertinuit ad Euangelistam dicere, Et cum tanti essent, id est, tam magni, non est scissum rete; tanquam illud respiceret ubi scissum est, et in illius mali comparatione commendaret hoc bonum. Ibi capta est multitudo piscium tanta, ut impleta duo nauigia mergerentur , id est, in submersionem premerentur: non enim mersa sunt, sed tamen periclitata. Unde enim existunt in Ecclesia, tanta que gemimus; nisi cum tante multitudini obsisti non potest, que ad submergendam propemodum disciplinam intrat cum moribus suis a sanctorum itinere penitus alienis? Hic autem miserunt rete in dexteram partem, et iam non ualebant illud trahere a multitudine piscium. Quid est, iam non ualebant illud trahere, nisi quia illi qui pertinent ad resurrectionem uite, id est ad dexteram, et intra christiani nominis retia defunguntur, nonnisi in littore, id est in fine seculi cum resurrexerint, apparebunt? Ideo non ualuerunt sic trahere retia, ut in nauem refunderent quos ceperant pisces; sicut de illis omnibus factum est, quibus rete disruptum, et nauicule presse sunt. Habet autem istos dextros Ecclesia post finem uite huius in somne  pacis, uelut in profundo latentes, donec ad littus rete perueniat quo trahebatur, quasi a cubitis ducentis. Quod autem illic duabus nauiculis, propter circumcisionem et preputium; hoc isto loco ducentis cubitis existimo figuratum, propter utriusque generis electos, et circumcisionis et preputii, tanquam centum et centum; quia in summa centenarii numerus ad dexteram transit. Postremo in illa piscatione numerus piscium non exprimitur, tanquam illud ibi fiat quod predictum est per prophetam, Annuntiaui et locutus sum; multiplicati sunt super numerum : hic uero non sunt aliqui super numerum, sed certus est numerus centum quinquaginta tres; cuius numeri ratio Domino adiuuante reddenda est.

8. Si enim numerum constituamus qui Legem significet, quid erunt nisi decem? Decalogum quippe Legis, id est, decem notissima illa precepta digito Dei duabus lapideis tabulis primum fuisse conscripta certissimum nobis est . Sed Lex quando non adiuuat gratia, preuaricatores facit, et tantummodo in littera est: propter hoc enim maxime ait Apostolus, Littera occidit, spiritus autem uiuificat . Accedat ergo ad litteram spiritus, ne occidat littera quem non uiuificat spiritus; sed ut operemur precepta Legis, non uiribus nostris, sed munere Saluatoris. Cum autem accedit ad Legem gratia, id est, ad litteram spiritus, quodammodo denario numero additur septenarius. Isto quippe numero, id est septenario, significari Spiritum sanctum, aduertenda Litterarum sacrarum documenta testantur. Nempe enim sanctitas uel sanctificatio ad sanctum proprie pertinet Spiritum: unde cum et Pater spiritus sit, et Filius spiritus sit, quoniam Deus spiritus est ; et Pater sanctus, et Filius sanctus sit: proprio tamen nomine amborum Spiritus uocatur Spiritus sanctus. Ubi ergo primum in Lege sonuit sanctificatio, nisi in die septimo? Non enim sanctificauit Deus diem primum, in quo fecit lucem; aut secundum, in quo firmamentum; aut tertium, in quo discreuit mare a terra, et terra herbam lignumque produxit; aut quartum, in quo sidera sunt creata; aut quintum, in quo animalia que in aquis uiuunt et in ere uolitant; aut sextum, in quo terrestris anima uiua et ipse homo: sed sanctificauit diem septimum, in quo requieuit ab operibus suis . Conuenienter igitur septenario numero significatur Spiritus sanctus. Isaias etiam propheta, Requiescet, inquit, in eo Spiritus Dei: eumque deinceps commendans opere uel munere septenario, Spiritus, inquit, sapientie et intellectus, spiritus consilii et fortitudinis, spiritus scientie et pietatis, et implebit illum spiritus timoris Dei . Quid in Apocalypsi? nonne septem spiritus Dei dicuntur , cum sit unus atque idem Spiritus, diuidens propria unicuique prout uult ? Sed operatio septenaria unius Spiritus sic appellata est ab eodem Spiritu, qui scribenti adfuit, ut septem spiritus dicerentur. Cum itaque Legis denario Spiritus sanctus per septenarium numerum accedit, fiunt decem et septem: qui numerus  ab uno usque ad seipsum computatis omnibus crescens, ad centum quinquaginta tres peruenit. Ad unum enim si adiicias duo, fiunt utique tres; his si adiicias tres et quatuor, fiunt omnes decem; deinde si adiicias omnes numeros qui sequuntur usque ad decem et septem, ad supradictum numerum summa perducitur; id est, si ad decem, quo ab uno usque ad quatuor perueneras, addas quinque, fiunt quindecim: his addas sex, et fiunt uiginti unum; his addas septem, et fiunt uiginti octo; his addas octo et nouem et decem, et fiunt quinquaginta quinque; his addas undecim et duodecim et tredecim, et fiunt nonaginta unum; his rursum quatuordecim et quindecim et sexdecim, et fiunt centum triginta sex: huic numero adde illum qui restat de quo agitur, id est decem et septem, et piscium numerus ille complebitur. Non ergo tantummodo centum quinquaginta tres sancti ad uitam resurrecturi significantur eternam, sed millia sanctorum ad gratiam Spiritus pertinentium: qua gratia cum Lege Dei tanquam cum aduersario concordatur; ut uiuificante Spiritu littera non occidat, sed quod per litteram iubetur, Spiritu adiuuante compleatur, et si quid minus fit, remittatur. Omnes ergo ad istam gratiam pertinentes, hoc numero figurantur, hoc est figurate significantur. Qui numerus ter habet etiam quinquagenarium numerum, et insuper ipsa tria propter mysterium Trinitatis: quinquagenarius autem multiplicatis septem per septem, et unius adiectione completur; nam septies septem fiunt quadraginta nouem. Unus autem additur, ut eo significetur unum esse qui per septem propter operationem septenariam demonstratur: et nouimus Spiritum sanctum post ascensionem Domini quinquagesimo die missum, quem discipuli iussi sunt exspectare promissum .

9. Non igitur frustra dicti sunt hi pisces et tot et tanti, id est et centum quinquaginta tres et magni. Sic enim scriptum est: Et traxit rete in terram plenum magnis piscibus centum quinquaginta tribus. Cum enim dixisset Dominus, Non ueni soluere Legem, sed implere, daturus utique Spiritum per quem Lex posset impleri, tanquam septem additurus ad decem; paucissimis uerbis interpositis ait, Qui ergo soluerit unum de mandatis istis minimis, et docuerit sic homines, minimus uocabitur in regno celorum: qui autem fecerit et docuerit, magnus uocabitur in regno celorum. Iste ergo poterit pertinere ad numerum piscium magnorum. Minimus autem ille qui soluit factis quod docet uerbis, in tali Ecclesia potest esse, qualem significat piscium prima illa captura, habentem bonos et malos, quia et ipsa dicitur regnum celorum: propter quod ait, Simile est regnum celorum sagene misse in mare, et ex omni genere congreganti [1 1Kb] . Ubi uult intelligi etiam bonos, et malos; quos dicit in littore, id est, in fine seculi separandos. Denique ut ostenderet istos minimos reprobos esse, qui docent bona loquendo, que soluunt male uiuendo, nec quasi minimos in uita eterna futuros, sed  omnino ibi non futuros; cum dixisset, Minimus uocabitur in regno celorum, continuo subiecit, Dico enim uobis, quia nisi abundauerit iustitia uestra plus quam Scribarum et Phariseorum, non intrabitis in regnum celorum . Illi sunt certe, Scribe et Pharisei, qui cathedram Moysi sedent, et de quibus ait, Que dicunt facite; que autem faciunt, facere nolite: dicunt enim et non faciunt : docent sermonibus, quod soluunt moribus. Consequens est ergo, ut qui minimus est in regno celorum, qualis nunc est Ecclesia, non intret in regnum celorum, qualis tunc erit Ecclesia; quoniam docendo quod soluit, ad eorum societatem qui faciunt quod docent, non pertinebit: et ideo non erit in numero piscium magnorum; quoniam qui fecerit et docuerit, magnus uocabitur in regno celorum. Et quia hic magnus erit, ideo ibi erit, ubi minimus ille non erit. Usque adeo quippe ibi magni erunt, ut qui minor ibi est, maior sit eo quo hic nemo maior est . Sed tamen qui hic magni sunt, id est, qui in regno celorum, ubi sagena congregat bonos et malos, faciunt bona que docent, ipsi erunt in illa regni celorum eternitate maiores, quos isti ad dexteram et resurrectionem uite pertinentes indicant pisces. Sequitur de prandio Domini cum istis septem discipulis, et de his que post prandium locutus est, ac de ipsius Euangelii termino, ut Deus quod donauerit disseramus: sed hoc non est isto sermone coarctandum.



TRACTATUS CXXIII. De eo quod dicit iehsu, uenite, prandete; usque ad id, Hoc autem dixit, significans qua morte clarificaturus esset Deum. Cap. XXI, u\. 12-19.

1. In eo quod tertio Dominus post resurrectionem manifestauit se discipulis suis, beati Ioannis apostoli Euangelium terminatur: in quo iam pertractauimus, ut ualuimus, partem priorem, usque ad eum locum ubi narratum est captos fuisse pisces centum quinquaginta tres a discipulis quibus se demonstrauit, et cum magni essent, retia non esse disrupta. Deinde que sequuntur consideranda sunt, et quantum adiuuat Dominus, sicut res postulare uidebitur, disserenda. Peracta quippe illa piscatione, Dicit eis iehsu: uenite, prandete. Et nemo audebat discumbentium interrogare eum, Tu quis es? scientes quia Dominus est. Si ergo sciebant, quid opus erat ut interrogarent? si autem non opus erat, quare dictum est, non audebant; quasi opus esset, sed timore aliquo non auderent? Sensus ergo hic est: tanta erat euidentia ueritatis, qua iehsu illis discipulis apparebat, ut eorum non solum negare, sed nec dubitare quidem ullus auderet; quoniam si quisquam dubitaret, utique interrogare deberet. Sic ergo dictum est, Nemo audebat eum interrogare, Tu quis es? ac si diceretur, Nemo audebat dubitare quod ipse esset.

2. Et uenit iehsu, et accipit panem, et dat eis, et piscem similiter. Ecce dictum est etiam quid pranderent: de quo prandio aliquid suaue ac salubre dicemus et nos, si pascat et nos. Superius narratum est quod isti discipuli, quando descenderunt in terram, uiderunt  prunas positas, et piscem superpositum, et panem. Ubi non est intelligendum etiam superpositum panem fuisse prunis, sed tantum subaudiendum, uiderunt. Quod uerbum si repetamus eo loco ubi subaudiendum est, ita totum dici potest: uiderunt prunas positas, et piscem superpositum, et panem uiderunt. uel ita potius: uiderunt prunas positas, et piscem superpositum, uiderunt et panem. Iubente etiam Domino attulerunt et de piscibus quos ipsi ceperant; quod eos fecisse quamuis a narrante non esset expressum, tamen Dominum iussisse non tacitum est. Ait enim: Afferte de piscibus quos apprehendistis nunc . Et utique iubente illo eos non fecisse quis credat? Hinc ergo fecit prandium Dominus illis septem discipulis suis, de pisce scilicet quem prunis superpositum uiderant, huic adiungens ex illis quos ceperant, et de pane quem nichilominus eos uidisse narratum est. Piscis assus, Christus est passus. Ipse est et panis qui de celo descendit . Huic incorporatur Ecclesia ad participandam beatitudinem sempiternam. Propter quod dictum est, Afferte de piscibus quos apprehendistis nunc; ut omnes qui hanc spem gerimus, per illum septenarium numerum discipulorum, per quem potest hoc loco nostra uniuersitas intelligi figurata, tanto Sacramento nos communicare nossemus, et eidem beatitudini sociari. Hoc Domini prandium est cum discipulis suis, ad quod Ioannes Euangelium suum, cum haberet de Christo alia multa que diceret, magna, ut existimo, et rerum magnarum contemplatione concludit. Hic enim Ecclesia qualis in solis bonis futura est, significatur per capturam centum quinquaginta trium piscium; et eis qui hec credunt, sperant, diligunt, participatio tante beatitudinis per hoc prandium demonstratur.

3. Hoc iam tertio, inquit, manifestatus est iehsu discipulis suis, cum resurrexisset a mortuis. Quod non ad ipsas demonstrationes, sed ad dies referre debemus : nam ipso primo die non semel uisus est, sicut Euangelistarum omnium testimonia collata demonstrant: sed, sicut dictum est, secundum dies numerande sunt manifestationes eius, ut ista sit tertia; prima quippe habenda sit [1 1Kb] , eademque una propter unum diem, quotiescumque se et quibuscumque, die illo quo resurrexit, ostendit; secunda post dies octo, et hec tertia, et deinde quoties uoluit usque ad diem quadragesimum, quo ascendit in celum, quamuis non scripta sint omnia.

4. »Cum ergo prandissent, dicit Simoni Petro: Simon Ioannis, diligis me plus his? Dicit ei: Etiam Domine, tu scis quia amo te. Dicit ei: Pasce agnos meos. Dicit ei iterum: Simon Ioannis, diligis me? Ait illi: Etiam, Domine, tu scis quia amo te. Dicit ei: Pasce agnos meos. Dicit ei tertio: Simon Ioannis, amas me? Contristatus est Petrus, quia dixit ei tertio, Amas me; et dicit ei: Domine, tu omnia scis,  tu scis quia amo te. Dicit ei: Pasce oues meas. Amen, amen dico tibi; cum esses iunior, cingebas te, et ambulabas ubi uolebas: cum autem senueris, extendes manus tuas, et alius te cinget, et ducet quo tu non uis. Hoc autem dixit, significans qua morte clarificaturus esset Deum.« Hunc inuenit exitum ille negator, et amator; presumendo elatus, negando prostratus, flendo purgatus, confitendo probatus, patiendo coronatus: hunc inuenit exitum, ut pro eius nomine perfecta dilectione moreretur, cum quo se moriturum peruersa festinatione promiserat. Faciat eius resurrectione firmatus, quod immature pollicebatur infirmus. Hoc enim oportebat, ut prius Christus pro Petri salute, deinde Petrus pro Christi predicatione moreretur. Preposterum fuit quod audere ceperat humana temeritas, cum istum disposuisset ordinem ueritas. Animam suam se positurum pro Christo Petrus putabat , pro liberatore liberandus; cum Christus uenisset animam suam positurus pro suis omnibus [1 1Kb] , in quibus erat et Petrus; quod ecce iam factum est. Nunc iam firmitas cordis ad suscipiendam mortem pro nomine Domini uera ipso donante sumatur, non falsa nobis errantibus presumatur. Nunc est ut uite huius non metuamus interitum; quia resurgente Domino uite alterius precessit exemplum. Nunc est, Petre, ut mortem non timeas; quia uiuit quem mortuum dolebas, et quem pro nobis mori carnali amore prohibebas . Ausus es preuenire ductorem, formidasti eius persecutorem: iam pretio pro te fuso, nunc est ut sequaris emptorem, et sequaris omnino usque ad mortem crucis. uerba eius audisti, quem iam ueracem probasti; passurum te ipse predixit, qui te predixerat negaturum.

5. Sed prius Dominus quod sciebat interrogat, nec semel, sed iterum ac tertio, utrum Petrus eum diligat; nec aliud toties audit a Petro, quam se diligi; nec aliud toties commendat Petro, quam suas oues pasci. Redditur negationi trine trina confessio, ne minus amori lingua seruiat quam timori, et plus uocis elicuisse uideatur mors imminens, quam uita presens. Sit amoris officium, pascere dominicum gregem; si fuit timoris indicium, negare pastorem. Qui hoc animo pascunt oues Christi, ut suas uelint esse non Christi, se conuincuntur amare, non Christum; uel gloriandi, uel dominandi, uel acquirendi cupiditate, non obediendi et subueniendi et Deo placendi caritate. Contra hos ergo uigilat toties inculcata ista uox Christi, quos Apostolus gemit sua querere, non que Iesu Christi . Nam quid est aliud, Diligis me? pasce oues meas, quam si diceretur, Si me diligis, non te pascere cogita: sed oues meas, sicut meas pasce, non sicut tuas; gloriam meam in eis quere, non tuam; dominium meum, non tuum; lucra mea, non tua; ne sis in eorum societate qui pertinent ad tempora periculosa, seipsos amantes, et cetera que huic malorum initio connectuntur? Cum enim dixisset Apostolus, »Erunt enim homines seipsos amantes;«  secutus adiunxit, »Amatores pecunie, elati, superbi, blasphemi, parentibus non obedientes, ingrati, scelesti, irreligiosi, sine affectione, detractores, incontinentes, immites, sine benignitate, proditores, procaces, cecati, uoluptatum amatores magis quam Dei; habentes speciem pietatis, uirtutem autem eius abnegantes« . Hec omnia mala ab eo uelut fonte manant, quod primum posuit, seipsos amantes. Merito dicitur Petro, Diligis me? et respondet, Amo te; eique refertur, Pasce agnos meos: et hoc iterum, hoc tertio. Ubi etiam demonstratur unum atque idem esse amorem et dilectionem: nam etiam Dominus nouissime non ait, Diligis me; sed, Amas me? Non ergo nos, sed ipsum amemus; et in pascendis ouibus eius ea que sunt eius, non ea que sunt nostra queramus. Nescio quo enim inexplicabili modo, quisquis seipsum, non Deum amat, non se amat; et quisquis Deum, non seipsum amat, ipse se amat. Qui enim non potest uiuere de se, moritur utique amando se: non ergo se amat, qui ne uiuat se amat. Cum uero ille diligitur de quo uiuitur, non se diligendo magis diligit, qui propterea non se diligit, ut eum diligat de quo uiuit. Non sint ergo seipsos amantes qui pascunt oues Christi, ne tanquam suas, sed tanquam ipsius eas pascant; et uelint ex illis sua lucra conquirere, sicut amatores pecunie; uel eis dominari, sicut elati; uel gloriari de honoribus quos ab eis sumunt, sicut superbi; uel in tantum progredi ut etiam hereses faciant, sicut blasphemi: nec cedant sanctis patribus, sicut parentibus non obedientes; et eis qui illos corrigere uolunt quia perire nolunt, mala pro bonis reddant, sicut ingrati: interficiant animas et suas et alienas, sicut scelesti; materna Ecclesie uiscera dissipent, sicut irreligiosi; non compatiantur infirmis, sicut sine affectione; famam sanctorum maculare conentur, sicut detractores; cupiditates pessimas non refrenent, sicut incontinentes; exerceant lites, sicut immites; nesciant subuenire, sicut sine benignitate; indicent inimicis piorum que occultanda cognouerint, sicut proditores; humanam uerecundiam inuerecunda exagitatione perturbent, sicut procaces; non intelligant neque que loquuntur, neque de quibus affirmant , sicut cecati; letitias carnales spiritualibus gaudiis anteponant, sic ut uoluptatum amatores magis quam Dei. Hec enim atque huiusmodi uitia, siue uni homini accidant omnia, siue his alia, illis alia dominentur, ex illa radice quodammodo pullulant, cum sunt homines seipsos amantes. Quod uitium maxime cauendum est eis qui pascunt oues Christi, ne sua querant, non que Iesu Christi; et in usus cupiditatum suarum conferant, pro quibus sanguis fusus est Christi. Cuius amor in eo qui pascit oues eius, in tam magnum debet spiritualem crescere ardorem, ut uincat etiam mortis naturalem timorem, quo mori nolumus, et quando cum Christo uiuere uolumus. Nam et apostolus Paulus dicit se habere concupiscentiam dissolui et esse cum Christo : ingemiscit tamen grauatus, et non uult exspoliari, sed superuestiri, ut absorbeatur mortale a uita . Et huic Dominus  dilectori suo, Cum senueris, inquit, extendes manus tuas, et alius te cinget, et ducet quo tu non uis. Hoc enim ei dixit, significans qua morte clarificaturus erat Deum. Extendes, inquit, manus tuas, hoc est crucifigeris. Ad hoc autem ut uenias, alius te cinget, et ducet, non quo uis, sed quo non uis. Prius dixit quod fieret, et deinde quomodo fieret. Non enim crucifixus, sed utique crucifigendus quo nollet est ductus: nam crucifixus non quo nolebat abiit, sed potius quo uolebat. Solutus quippe a corpore uolebat esse cum Christo, sed si fieri posset, preter mortis molestiam uitam concupiscebat eternam: ad quam molestiam nolens ductus est, sed ab ea uolens eductus est: nolens ad eam uenit, sed uolens eam uicit; et reliquit hunc infirmitatis affectum quo nemo uult mori, usque adeo naturalem, ut eum beato Petro nec senectus auferre potuerit, cui dictum est, Cum senueris, duceris quo non uis. Propter nos consolandos hunc etiam in se transfigurauit ipse Saluator, dicens, Pater, si fieri potest, transeat a me calix iste : qui utique mori uenerat, nec habebat mortis necessitatem, sed uoluntatem, potestate positurus animam suam, et rursus eam potestate sumpturus. Sed molestia quantacumque sit mortis, debet eam uincere uis amoris, quo amatur ille qui cum sit uita nostra, etiam mortem uoluit perferre pro nobis. Nam si nulla esset mortis uel parua molestia, non esset tam magna martyrum gloria. Sed si pastor bonus qui posuit animam suam pro ouibus suis .

1. Non parua questio est, cur apostolo Petro, quando se tertio manifestauit discipulis, dixerit Dominus, Sequere me; de apostolo autem Ioanne, Sic eum uolo manere donec ueniam; quid ad te? Huic questioni, quantum Dominus ipse donauerit, siue pertractande, siue soluende sermonem nouissimum huius operis impendimus. Cum ergo prenuntiasset Dominus Petro, qua morte clarificaturus esset Deum, dicit ei: Sequere me. Conuersus Petrus uidit illum discipulum quem diligebat iehsu, sequentem: qui et recubuit in cena super pectus eius, et dixit, Domine, quis est qui tradet te? Hunc ergo cum uidisset Petrus, dicit Iesu: Domine, hic autem quid? Dicit ei iehsu: Sic eum uolo manere donec ueniam; quid ad te? Tu me sequere.  Exiit ergo sermo iste inter fratres, quia discipulus ille non moritur. Et non dixit ei iehsu, Non moritur; sed, Sic eum uolo manere donec ueniam; quid ad te? Ecce quousque in hoc Euangelio extenditur questio, que sua profunditate non mediocriter mentem scrutantis exercet. Cur enim dicitur Petro, Sequere me, nec dicitur ceteris qui simul aderant? Et profecto eum sicut magistrum discipuli sequebantur. Sed si ad passionem intelligendum est, numquid solus pro christiana ueritate passus est Petrus? Nonne ibi erat in illis septem alius filius Zebedei frater Ioannis, qui post eius ascensionem, ab Herode manifestatur occisus ? uerum aliquis dixerit, quoniam Iacobus non est crucifixus, merito dictum esse Petro, Sequere me, qui non solum mortem, sed etiam mortem crucis, sicut Christus, expertus est. Sit hoc, si nichil aliud quod sit conuenientius potuerit inueniri. Cur ergo de Ioanne dictum est, Sic eum uolo manere donec ueniam; quid ad te? et repetitum est, Tu me sequere; tanquam ille ideo non sequeretur, quoniam eum manere uoluit donec ueniat? Quis facile aliud dictum esse credat, quam quod fratres crediderant qui tunc erant, eo quod scilicet non esset discipulus ille moriturus, sed donec iehsu ueniret, ista maneret in uita? Sed hanc opinionem Ioannes ipse abstulit, non hoc dixisse Dominum aperta contradictione declarans. Cur enim subiungeret, Non dixit iehsu, Non moritur, nisi ne hominum cordibus quod falsum fuerat inhereret?

2. Sed cui placet, adhuc resistat; et dicat uerum esse quod ait Ioannes, non dixisse Dominum quod discipulus ille non moritur, sed hoc tamen significatum esse talibus uerbis, qualia eum dixisse narrauit; et asserat apostolum Ioannem uiuere, atque in illo sepulcro eius quod est apud Ephesum, dormire eum potius quam mortuum iacere contendat. Assumat in argumentum, quod illic terra sensim scatere, et quasi ebullire perhibetur; atque hoc eius anhelitu fieri, siue constanter siue pertinaciter asseueret. Non enim possunt deesse qui credant, si non desunt qui etiam Moysen asserant uiuere; quia scriptum est eius sepulcrum non inueniri , et apparuit cum Domino in monte, ubi et Elias fuit , quem mortuum legimus non esse, sed raptum . Quasi Moysi corpus non potuerit alicubi sic abscondi, ut prorsus homines lateret ubi esset, atque inde ad horam diuinitus excitari, quando cum Christo Elias et ipse sunt uisi: sicut ad horam multa sanctorum corpora surrexerunt, quando passus est Christus, et post eius resurrectionem apparuerunt multis in sancta, sicut scriptum est, ciuitate . Sed tamen, ut dicere ceperam, si quidam Moysen mortuum negant, quem Scriptura ipsa, ubi sepulcrum eius nusquam inueniri legimus, mortuum tamen esse sine ulla ambiguitate testatur; quanto magis Ioannes ex istorum occasione uerborum ubi Dominus ait, Sic eum uolo manere donec uenio, creditur uiuus dormire sub terra? Quem tradunt etiam , quando sibi fieri iussit sepulcrum, incolumem fuisse presentem; eoque effosso et diligentissime preparato, ibi se tanquam in lectulo collocasse, statimque eum esse defunctum: ut autem isti putant, qui hec uerba Domini sic intelligunt, non defunctum, sed defuncto similem cubuisse; et cum mortuus putaretur, sepultum fuisse dormientem; et donec Christus ueniat sic manere, suamque uitam scaturigine pulueris indicare: qui puluis creditur, ut ab imo ad superficiem tumuli ascendat, flatu quiescentis impelli. Huic opinioni superuacaneum existimo reluctari. uiderint enim qui locum sciunt, utrum hoc ibi faciat uel patiatur terra quod dicitur; quia et reuera non a leuibus hominibus id audiuimus.

3. Interim cedamus opinioni, quam certis documentis refellere non ualemus, ne rursus aliud quod a nobis queratur exsurgat, Cur super humatum mortuum ipsa humus quodammodo uiuere ac spirare uideatur. Sed numquid hinc tanta ista soluitur questio, si magno miraculo, qualia potest facere Omnipotens, tamdiu uiuum corpus in sopore sub terra est, donec ueniat terminus seculi? Quin imo fit amplior et difficilior, cur discipulo iehsu, quem diligebat pre ceteris, in tantum ut super pectus eius discumbere mereretur, pro magno munere longum in corpore donauerit somnum: cum beatum Petrum per ingentem martyrii gloriam, ab onere ipsius corporis soluerit, eique concesserit quod apostolus Paulus se concupisse dixit, et scripsit, Dissolui et esse cum Christo . Si autem quod magis creditur, ideo sanctus Ioannes ait, non dixisse Dominum, Non moritur, ne illis uerbis que dixit, hoc uoluisse intelligi putaretur; corpusque eius in sepulcro eius exanime sicut aliorum mortuorum iacet: restat ut si uere ibi fit quod sparsit fama de terra, que subinde ablata succrescit, aut ideo fiat ut eo modo commendetur pretiosa mors eius, quoniam non eam commendat martyrium , aut propter aliquid aliud quod nos latet. Manet tamen questio cur dixerit Dominus de homine morituro, Sic eum uolo manere donec ueniam.

4. Illud etiam in his duobus apostolis Petro et Ioanne quem non moueat ad querendum, cur Ioannem plus dilexerit Dominus, cum ipsum Dominum plus dilexerit Petrus? Ubicumque enim se commemorat Ioannes, ut nomine suo tacito ipse possit intelligi, hoc addit quod eum diligebat iehsu, quasi solum diligeret, ut hoc signo discerneretur a ceteris, quos utique omnes diligebat: quid ergo, nisi amplius se dilectum, cum hoc diceret, uolebat intelligi? quod absit ut mendaciter diceret. Quod autem maius dare potuit iehsu maioris erga eum sue dilectionis indicium, quam ut homo cum ceteris condiscipulis suis socius tante salutis, solus tamen discubuerit super pectus ipsius Saluatoris? Porro quod apostolus Petrus plus aliis dilexit Christum, possunt quidem documenta multa proferri: sed ut longe in alia non eamus, ipsius tertie manifestationis Domini paulo superiore lectione, que istam precedit, satis euidenter  apparet, ubi interrogans eum, dixit, Diligis me plus his? Quod utique sciebat, et tamen interrogabat, ut etiam nos qui legimus Euangelium, amorem Petri erga Dominum, et illo interrogante et isto respondente nossemus. Quod autem in eo quod respondit Petrus, Amo te, non addidit, plus his, hoc respondit quod de seipso sciebat. Non enim quantum ab alio quolibet diligeretur scire poterat, qui cor alterius uidere non poterat. Sed tamen superioribus uerbis dicendo, Etiam, Domine, tu scis , satis et ipse declarauit, scientem Dominum interrogasse quod interrogauit. Sciebat igitur Dominus non solum quod diligeret, uerum etiam quod plus illis eum diligeret Petrus. Et tamen si proponamus querentes, quis duorum sit melior, utrum qui plus, an qui minus diligit Christum; quis dubitabit respondere, eum qui plus diligit esse meliorem? Item si proponamus quis duorum sit melior, utrum quem minus, an quem plus diligit Christus; eum qui plus diligitur a Christo, meliorem procul dubio respondebimus. In illa ergo comparatione quam prius posui, Petrus Ioanni; in hac uero altera, Ioannes anteponitur Petro. Proinde tertiam sic proponimus: quis est duorum discipulorum melior, qui minus quam condiscipulus eius diligit Christum, et plus quam condiscipulus eius diligitur a Christo? an ille quem minus quam condiscipulum eius diligit Christus, cum plus ipse quam suus condiscipulus diligat Christum? Hic plane cunctatur responsio, et augetur questio. Quantum autem ipse sapio, meliorem qui plus diligit Christum, feliciorem uero quem plus diligit Christus, facile responderem; si iustitiam Liberatoris nostri minus eum diligentis a quo plus diligitur, et eum plus a quo minus diligitur, quemadmodum defenderem, peruiderem.

5. Aggrediar igitur in eius manifesta misericordia, cuius est occulta iustitia, de soluenda questione tam ingenti, pro uiribus quas ipse donauerit, disputare: hucusque enim proposita est, non exposita. Exponende uero eius hoc sit exordium; ut meminerimus in hoc corruptibili corpore quod aggrauat animam , uitam nos miseram uiuere. Sed qui iam redempti per Mediatorem sumus, et Spiritum sanctum pignus accepimus, beatam uitam in spe habemus, etsi re ipsa nondum tenemus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . In malis autem que quisque patitur, non in bonis quibus fruitur, opus est patientia. Hanc itaque uitam de qua scriptum est, Numquid non tentatio est uita humana super terram ? in qua quotidie clamamus ad Dominum, Libera nos a malo , cogitur homo tolerare etiam remissis peccatis: quamuis ut in eam ueniret miseriam, primum fuerit causa peccatum. Productior est enim pena quam culpa; ne parua putaretur culpa, si cum illa finiretur et pena. Ac per hoc uel ad demonstrationem debite miserie, uel ad emendationem labilis uite, uel ad exercitationem  necessarie patientie, temporaliter hominem detinet pena et quem iam ad damnationem sempiternam reum non detinet culpa. Hec est istorum dierum, quos in hac mortalitate agimus malos, quamuis in ea diligamus uidere dies bonos, flenda quidem, sed non reprehendenda conditio. uenit enim de ira Dei iusta, de qua Scriptura loquens, Homo, inquit, natus ex muliere, breuis uite, et plenus ire : cum ira Dei non sit ut hominis, id est perturbatio concitati animi, sed tranquilla iusti supplicii constitutio. In hac ira sua Deus non continens, sicut scriptum est, miserationes suas , preter alia solatia miserorum que generi humano prebere non cessat, in plenitudine temporis, quo ipse sciebat hoc esse faciendum, misit Filium suum unigenitum , per quem creauit uniuersa, ut manens Deus fieret homo, et esset mediator Dei et hominum homo Christus iehsu : in quem credentes, per lauacrum regenerationis soluto reatu omnium peccatorum, et originalis uidelicet quod generatio trahit, contra quam maxime regeneratio est instituta, et ceterorum que male agendo contracta sunt, liberarentur a damnatione perpetua, et uiuerent in fide et spe et caritate, peregrinantes in hoc seculo, atque in eius tentationibus laboriosis et periculosis, consolationibus autem Dei et corporalibus et spiritualibus ambularent ad conspectum eius, uiam tenentes, quod eis factus est Christus. Et quia in ipso quoque ambulantes non sunt sine peccatis, que de huius uite infirmitate subrepunt, dedit eleemosynarum remedia salutaria, quibus eorum adiuuaretur oratio, ubi eos dicere docuit, Dimitte nobis debita nostra, sicut et nos dimittimus debitoribus nostris . Hoc agit Ecclesia spe beata in hac uita erumnosa: cuius Ecclesie Petrus apostolus, propter Apostolatus sui primatum, gerebat figurata generalitate personam. Quod enim ad ipsum proprie pertinet, natura unus homo erat, gratia unus christianus, abundantiore gratia unus idemque primus apostolus: sed quando ei dictum est, Tibi dabo claues regni celorum, et quodcumque ligaueris super terram, erit ligatum et in celis; et quodcumque solueris super terram, erit solutum et in celis, uniuersam significabat Ecclesiam, que in hoc seculo diuersis tentationibus uelut imbribus, fluminibus, tempestatibus quatitur, et non cadit, quoniam fundata est super petram, unde Petrus nomen accepit. Non enim a Petro petra, sed Petrus a petra; sicut non Christus a christiano, sed christianus a Christo uocatur. Ideo quippe ait Dominus, Super hanc petram edificabo Ecclesiam meam, quia dixerat Petrus, Tu es Christus Filius Dei uiui . Super hanc ergo, inquit, petram quam confessus es, edificabo Ecclesiam meam. Petra enim erat Christus : super quod fundamentum etiam ipse edificatus est Petrus. Fundamentum quippe aliud nemo potest ponere preter id quod positum est, quod est Christus iehsu . Ecclesia ergo que fundatur in Christo, claues ab eo regni celorum accepit in Petro, id est potestatem ligandi soluendique peccata. Quod  est enim per proprietatem in Christo Ecclesia, hoc est per significationem Petrus in petra; qua significatione intelligitur Christus petra. Petrus Ecclesia. Hec igitur Ecclesia quam significabat Petrus, quamdiu degit in malis, amando et sequendo Christum liberatur a malis. Magis autem sequitur in eis qui certant pro ueritate usque ad mortem. Sed uniuersitati dicitur, Sequere me, pro qua uniuersitate passus est Christus: de quo dicit idem Petrus, Christus pro nobis passus est, relinquens nobis exemplum, ut sequamur uestigia eius . Ecce propter quod ei dictum est, Sequere me. Est autem alia uita immortalis, que non est in malis: ibi facie ad faciem uidebimus, quod hic per speculum et in enigmate uidetur , quando multum in conspicienda ueritate proficitur. Duas itaque uitas sibi diuinitus predicatas et commendatas nouit Ecclesia, quarum est una in fide, altera in specie; una in tempore peregrinationis, altera in eternitate mansionis; una in labore, altera in requie; una in uia, altera in patria; una in opere actionis, altera in mercede contemplationis; una declinat a malo et facit bonum, altera nullum habet a quo declinet malum, et magnum habet quo fruatur bonum; una cum hoste pugnat, altera sine hoste regnat; una fortis est in aduersis, altera nichil sentit aduersi; una carnales libidines frenat, altera spiritualibus delectationibus uacat; una est uincendi cura sollicita, altera uictorie pace secura; una in tentationibus adiuuatur, altera sine ulla tentatione in ipso adiutore letatur; una subuenit indigenti, altera ibi est ubi nullum inuenit indigentem; una aliena peccata ut sua sibi ignoscantur ignoscit, altera nec patitur quod ignoscat, nec facit quod sibi poscat ignosci; una flagellatur malis, ne extollatur in bonis, altera tanta plenitudine gratie caret omni malo, ut sine ulla tentatione superbie cohereat summo bono; una bona et mala discernit, altera que sola bona sunt cernit: ergo una bona est, sed adhuc misera; altera melior et beata. Ista significata est per apostolum Petrum, illa per Ioannem. Tota hic agitur ista usque in huius seculi finem, et illic inuenit finem: differtur illa complenda post huius seculi finem, sed in futuro seculo non habet finem. Ideo dicitur huic, Sequere me: de illo autem, Sic eum uolo manere donec ueniam; quid a te? Tu me sequere. Quid enim est hoc? Quantum sapio, quantum capio, quid est hoc, nisi, Tu me sequere per imitationem perferendi temporalia mala; ille maneat donec sempiterna uenio redditurus bona? Quod apertius ita dici potest: Perfecta me sequatur actio, informata mee passionis exemplo; inchoata uero contemplatio maneat donec uenio, perficienda cum uenero. Sequitur enim Christum, perueniens usque ad mortem pia plenitudo patientie: manet autem donec ueniat Christus, tunc manifestanda plenitudo scientie. Hic quippe tolerantur mala huius mundi in terra morientium, ibi uidebuntur bona Domini in terra uiuentium. Quod enim ait, uolo eum manere donec ueniam, non sic intelligendum est quasi dixerit, remanere uel permanere; sed, exspectare: quoniam  quod per eum significatur, non utique nunc, sed cum uenerit Christus, implebitur. Quod autem per hunc significatur, cui dictum est, Tu me sequere, nisi nunc agatur, non peruenietur ad illud quod exspectatur. In hac autem actiua uita quanto magis Christum diligimus, tanto facilius liberamur a malo. At ipse nos minus diligit quales nunc sumus; et hinc ideo liberat, ne semper tales simus. Ibi uero amplius nos diligit; quoniam quod ei displiceat, et quod a nobis auferat, non habebimus: nec ob aliud nos hic diligit, nisi ut sanet et transferat ab his que non diligit. Hic ergo minus, ubi non uult remaneamus: ibi amplius, quo uult transeamus, et unde non uult pereamus. Amet ergo eum Petrus, ut ab ista mortalitate liberemur: ametur ab eo Ioannes, ut in illa immortalitate seruemur.

6. Sed ista ratione illud ostenditur, cur amplius Ioannem quam Petrum amauerit Christus, non cur amplius Petrus quam Ioannes amauerit Christum. Neque enim, si plus nos diligit Christus in futuro seculo, ubi cum illo sine fine uiuemus, quam in isto unde eruimur, ut illic semper simus, propterea nos tunc eum minus dilecturi sumus quando meliores erimus; cum meliores utique nisi amplius eum diligendo, nullo modo esse possimus. Cur ergo Ioannes minus eum diligebat quam Petrus, si eam uitam significabat, in qua est multo amplius diligendus, nisi quia propterea dictum est, uolo eum manere, id est exspectare, donec ueniam, quoniam et ipsum amorem qui tunc multo amplior erit, nondum habemus, sed futurum exspectamus, ut cum ipse uenerit, habeamus? Nam sicut in Epistola sua idem dicit apostolus, Nondum apparuit quod erimus; scimus quoniam cum apparuerit, similes ei erimus, quoniam uidebimus eum sicuti est . Tunc ergo amplius quod uidebimus, diligemus. Ipse autem Dominus illam que futura est uitam nostram, qualis in nobis futura sit sciens, predestinatione plus amat, ut ad eam nos amando perducat. Quocirca quoniam uniuerse uie Domini misericordia et ueritas , miseriam nostram presentem nouimus, quia sentimus; et ideo misericordiam Domini, quam nobis de miseria liberandis exhiberi uolumus, plus amamus, eamque quotidie maxime pro peccatorum remissione poscimus et habemus: hoc per Petrum significatum est plus amantem, sed minus amatum; quia minus nos amat Christus miseros quam beatos. ueritatis autem contemplationem qualis tunc futura est, minus amamus, quia nondum nouimus nec habemus: hec per Ioannem significata est minus amantem, atque ideo et ad ipsam, et ad eius in nobis amorem, qualis ei debetur, implendum, donec ueniat Dominus exspectantem; sed plus amatum, quia id quod per illum figuratum est, hoc efficit beatum.

7. Nemo tamen istos insignes apostolos separet. Et in eo quod significabat Petrus, ambo erant; et in eo quod significabat Ioannes, ambo futuri erant. Significando sequebatur iste, manebat ille: credendo autem ambo mala presentia huius miserie tolerabant, ambo futura bona illius beatitudinis exspectabant.  Nec ipsi soli, sed uniuersa hoc facit sancta Ecclesia sponsa Christi, ab istis tentationibus eruenda, in illa felicitate seruanda. Quas duas uitas Petrus et Ioannes figurauerunt, singuli singulas: uerum et in hac temporaliter ambulauerunt ambo per fidem, et illa in eternum fruentur ambo per speciem. Omnibus igitur sanctis ad Christi corpus inseparabiliter pertinentibus, propter huius uite procellosissime gubernaculum, ad liganda et soluenda peccata claues regni celorum primus Apostolorum Petrus accepit: eisdemque omnibus sanctis propter uite illius secretissime quietissimum sinum, super pectus Christi Ioannes euangelista discubuit. Quoniam nec iste solus, sed uniuersa Ecclesia ligat soluitque peccata: nec ille in principio uerbum Deum apud Deum, et cetera de Christi diuinitate, et de totius diuinitatis trinitate atque unitate sublimia, que in illo regno facie ad faciem contemplanda, nunc autem donec ueniat Dominus, in speculo atque in enigmate contuenda sunt, que predicando ructaret, de fonte Dominici pectoris solus bibit; sed ipse Dominus ipsum Euangelium pro sua cuiusque capacitate omnibus suis bibendum toto terrarum orbe diffudit. Sunt qui senserint, et hi quidem non contemptibiles sacri eloquii tractatores, a Christo Ioannem apostolum propterea plus amatum, quod neque uxorem duxerit, et ab ineunte pueritia castissimus uixerit . Hoc quidem in Scripturis canonicis non euidenter apparet: uerumtamen id quoque multum adiuuat congruentiam huiusce sententie, quod illa uita per eum significata est, ubi non erunt nuptie.

8. Hic est discipulus ille qui testimonium perhibet de his, et scripsit hec; et scimus quia uerum est testimonium eius. Sunt autem, inquit, et alia multa que fecit iehsu, que si scribantur per singula, nec ipsum arbitror mundum capere eos qui scribendi sunt libros. Non spatio locorum credendum est mundum capere non posse, que in eo scribi quomodo possent, si scripta non ferret? sed capacitate legentium comprehendi fortasse non possent: quamuis salua rerum fide, plerumque uerba excedere uideantur fidem. Quod non fit quando aliquid quod erat obscurum uel dubium, causa et ratione reddita exponitur: sed quando id quod apertum est uel augetur, uel extenuatur, nec tamen a tramite significande ueritatis erratur; quoniam sic uerba rem que indicatur excedunt, ut uoluntas loquentis nec fallentis appareat, qui nouit quousque credatur, a quo ultra quam credendum est uel minuitur loquendo aliquid, uel augetur. Hunc loquendi modum greco nomine, non solum grecarum, uerum etiam latinarum litterarum magistri hyperbolen uocant. Qui modus, sicut hoc loco, ita in nonnullis aliis diuinis Litteris inuenitur: ut est, Posuerunt in celum os suum ; et, uerticem capilli perambulantium in delictis suis ; et multa huiusmodi, que Scripturis sanctis non desunt, sicut alii tropi, hoc est locutionum modi. De quibus operosius disputarem, nisi Euangelista terminante Euangelium suum, etiam ipse compellerer meum terminare sermonem.





S. AURELII AUGUSTINI HIPPONENSIS EPISCOPI IN EPISTOLAM IOANNIS AD PARTHOS TRACTATUS DECEM  . [1Kb] [1Kb]



Prologus.

 Meminit Sanctitas uestra Euangelium secundum Ioannem ex ordine lectionum nos solere tractare: sed quia nunc interposita est solemnitas sanctorum dierum, quibus certas ex Euangelio lectiones oportet in Ecclesia recitari, que ita sunt annue, ut alie esse non possint  ; ordo ille quem susceperamus, necessitate paululum intermissus est, non amissus. Cum autem cogitarem quid secundum hilaritatem presentium dierum per hanc hebdomadam uobiscum de Scripturis agerem, quantum Dominus donare dignatur, quod posset in istis septem uel octo diebus finiri, occurrit mihi Epistola beati Ioannis: ut cuius Euangelium paululum intermisimus, eius Epistolam tractando ab eo non recedamus; presertim quia in ipsa Epistola satis dulci omnibus quibus sanum est palatum cordis, ubi sapiat panis Dei, et satis memorabili in sancta Ecclesia Dei, maxime Charitas commendatur. Locutus est multa, et prope omnia de Charitate. Qui habet in se unde audiat, necesse est gaudeat ad quod audit. Sic enim illi erit lectio ista, tanquam oleum in flamma; si est ibi quod nutriatur, nutritur, et crescit, et permanet. Item quibusdam sic esse debet, tanquam flamma ad fomitem; ut si non ardebat, accedente sermone accendatur. In quibusdam enim nutritur quod est, in quibusdam accenditur si deest; ut omnes in una caritate gaudeamus. Ubi autem caritas, ibi pax; et ubi humilitas,  ibi caritas. Iam ipsum audiamus; et ad eius uerba, que Dominus suggerit, etiam uobis ut bene intelligatis, loquamur.



TRACTATUS I. De eo quod Ioannes scribit, Quod erat ab initio, quod audiuimus, et quod uidimus, etc., usque ad id, Quoniam tenebre excecauerunt oculos eius. Cap. I, et cap. II, u\. 1-11.

1. Quod erat ab initio, quod audiuimus, et quod uidimus oculis nostris, et manus nostre tractauerunt de uerbo uite. Quis est qui manibus tractat uerbum, nisi quia uerbum caro factum est, et habitauit in nobis? Hoc autem uerbum quod caro factum est, ut manibus tractaretur, cepit esse caro ex uirgine Maria: sed non tunc cepit uerbum, quia quod erat ab initio dixit. uidete si non attestatur Epistola sua Euangelio suo, ubi modo audistis, In principio erat uerbum, et uerbum erat apud Deum . Forte de uerbo uite sic quisque accipiat quasi locutionem quamdam de Christo, non ipsum corpus Christi quod manibus tractatum est. uidete quid sequatur: Et ipsa uita manifestata est. Christus ergo uerbum uite. Et unde manifestata est? Erat enim ab initio; sed non erat manifestata hominibus: manifestata autem erat Angelis uidentibus, et tanquam pane suo cibantibus. Sed quid ait Scriptura? Panem Angelorum manducauit  homo . Ergo manifestata est ipsa uita in carne; quia in manifestatione posita est, ut res que solo corde uideri potest, uideretur et oculis, ut corda sanaret. Solo enim corde uidetur uerbum: caro autem et oculis corporalibus uidetur. Erat unde uideremus carnem, sed non erat unde uideremus uerbum: factum est uerbum caro, quam uidere possemus, ut sanaretur in nobis unde uerbum uideremus.

2. Et uidimus, et testes sumus. Forte aliqui fratrum nesciunt, qui grece non norunt, quid sint testes grece: et usitatum nomen est omnibus et religiosum; quos enim testes latine dicimus, grece martyres sunt. Quis autem non audiuit martyres, aut in cuius christiani ore non quotidie habitat nomen martyrum? Atque utinam sic habitet et in corde, ut passiones martyrum imitemur, non eos calcibus persequamur. Ergo hoc dixit, uidimus, et testes sumus: uidimus, et martyres sumus. Testimonium enim dicendo ex eo quod uiderunt, et testimonium dicendo ex eo quod audierunt ab his qui uiderunt, cum displiceret ipsum testimonium hominibus aduersus quos dicebatur, passi sunt omnia que passi sunt martyres. Testes Dei sunt martyres. Deus testes habere uoluit homines, ut et homines habeant testem Deum. uidimus, inquit, et testes sumus. Ubi uiderunt? In manifestatione. Quid est, in manifestatione? In sole, id est in hac luce. Unde autem potuit uideri in sole qui fecit solem, nisi quia in sole posuit tabernaculum suum, et ipse tanquam sponsus procedens de thalamo suo, exsultauit ut gigas ad currendam uiam ? Ille ante solem qui fecit solem [1 1Kb] , ille ante luciferum, ante omnia sidera, ante omnes Angelos, uerus creator (quia omnia per ipsum facta sunt, et sine ipso factum est nichil [Ioan. I, 3], ut uideretur oculis carneis qui solem uident; ipsum tabernaculum suum in sole posuit, id est carnem suam in manifestatione huius lucis ostendit: et illius sponsi thalamus fuit uterus uirginis, quia in illo utero uirginali coniuncti sunt duo, sponsus et sponsa, sponsus uerbum et sponsa caro; quia scriptum est, Et erunt duo in carne una ; et Dominus dicit in Euangelio, Igitur iam non duo, sed una caro . Et Isaias optime meminit unum esse ipsos duos: loquitur enim ex persona Christi, et dicit, Sicut sponso imposuit mihi mitram, et sicut sponsam ornauit me ornamento . Unus uidetur loqui, et sponsum se fecit et sponsam se fecit; quia non duo, sed una caro: quia uerbum caro factum est, et habitauit in nobis. Illi carni adiungitur Ecclesia, et fit Christus totus, caput et corpus.

3. Et testes, inquit, sumus; et annuntiamus uobis uitam eternam, que erat apud Patrem, et manifestata est in nobis: hoc est, manifestata est inter nos; quod apertius diceretur, manifestata est nobis. Que ergo uidimus et audiuimus, nuntiamus uobis. Intendat Charitas uestra: Que ergo uidimus et audiuimus, nuntiamus uobis. Illi uiderunt ipsum Dominum presentem in  carne, et audierunt uerba ex ore Domini, et annuntiauerunt nobis. Et nos ergo audiuimus, sed non uidimus. Minus ergo sumus felices quam illi qui uiderunt et audierunt? Et quomodo adiungit, Ut et uos societatem habeatis nobiscum? Illi uiderunt, nos non uidimus, et tamen socii sumus; quia fidem communem tenemus. Nam et quidam uidendo non credidit, et palpare uoluit, et sic credere, et ait: Non credam nisi digitos meos misero in locum clauorum, et cicatrices eius tetigero. Et prebuit se ex tempore palpandum manibus hominum, qui semper se prebet uidendum aspectibus Angelorum: et palpauit ille discipulus et exclamauit, Dominus meus et Deus meus. Quia tetigit hominem, confessus est Deum. Et Dominus consolans nos qui ipsum iam in celo sedentem manu contrectare non possumus, sed fide contingere, ait illi: Quia uidisti, credidisti; beati qui non uident et credunt . Nos descripti sumus, nos designati sumus. Fiat ergo in nobis beatitudo quam Dominus predixit futuram: firme teneamus quod non uidemus; quia illi nuntiant qui uiderunt. Ut et uos, inquit, societatem habeatis nobiscum. Et quid magnum societatem habere cum hominibus? Noli contemnere; uide quid addat: Et societas nostra sit cum Deo Patre, et Iesu Christo Filio eius. Et hec, inquit, scribimus uobis, ut gaudium uestrum sit plenum. Plenum gaudium dicit in ipsa societate, in ipsa caritate, in ipsa unitate.

4. Et hec est annuntiatio quam audiuimus ab eo, et annuntiamus uobis. Quid est hoc? Ipsi uiderunt, contrectauerunt manibus uerbum uite: ab initio erat, ad tempus uisibilis et palpabilis factus est unicus Filius Dei. Ad quam rem uenit, uel quid nobis nouum nuntiauit? Quid docere uoluit? Quare fecit hoc quod fecit, ut uerbum caro fieret, ut Deus super omnia indigna ab hominibus pateretur, ut alapas eorum sustineret de manibus quas ipse formauit? Quid uoluit doceret? quid uoluit ostendere? quid uoluit annuntiare? Audiamus: nam sine fructu precepti, auditio rei geste, quia natus est Christus, et quia passus est Christus, auocamentum mentis est, non firmamentum. Quid magnum audis? quo fructu audis [1 1Kb] , uide. Quid uoluit docere? quid annuntiare? Audi: Quia Deus lux est, inquit, et tenebre in eo non sunt ulle. Adhuc lucem quidem nominauit, sed obscura sunt uerba: bonum est nobis ut ipsa lux quam nominauit, illustret corda nostra, et uideamus quid dixit. Hoc est quod annuntiamus, quia Deus lux est, et tenebre in eo non sunt ulle. Quis enim auderet dicere quia in Deo sunt tenebre? Aut quid est ipsa lux? aut quid sunt tenebre? ne forte talia dicat, que ad oculos istos nostros pertineant. Deus lux est: ait nescio quis, Et sol lux est, et luna lux est, et lucerna lux est. Aliquid debet esse longe his maius, longe prestantius, longeque supereminentius. Quantum Deus a creatura, quantum conditor a conditione, quantum sapientia ab eo quod factum est per sapientiam, longe  ultra omnia debet esse lux ista. Et forte uicini ei erimus, si que sit lux ista cognouerimus, et ad eam nos applicauerimus, ut ex ipsa illuminemur; quia in nobis tenebre sumus, et ab illa illuminati possumus esse lux, et non confundi de illa, quia de nobis confundimur. Quis est qui de se confunditur? Qui se cognoscit peccatorem. Quis de illa non confunditur? Qui ab illa illuminatur. Quid est ab illa illuminari? Qui iam uidet se peccatis tenebrari, et cupit ab illa illuminari, accedit ad illam: unde dicit Psalmus, Accedite ad eum, et illuminamini; et uultus uestri non erubescent . Sed non erubesces de illa [1 1Kb] , si, quando tibi te fedum ostenderit, displiceat tibi feditas tua, ut percipias pulchritudinem illius. Hoc est quod uult docere.

5. Et fortasse prepropere illud nos dicimus? Ipse hoc manifestet in consequentibus. Mementote in principio sermonis nostri, quia Epistola ista caritatem commendat: Deus lux est, inquit, et tenebre in eo non sunt ulle. Et quid superius dixerat? Ut societatem habeatis nobiscum, et societas nostra sit cum Deo Patre et Filio eius Iesu Christo. Porro si Deus lux est, et tenebre in eo non sunt ulle, et societatem cum illo habere debemus; et a nobis pellende sunt tenebre, ut fiat in nobis lux; nam tenebre cum luce societatem habere non possunt: ideo uide quid sequatur: Quod si dixerimus quia societatem habemus cum eo, et in tenebris ambulamus, mentimur. Habes et apostolum Paulum dicentem, Aut que societas luci ad tenebras ? Dicis te societatem habere cum Deo, et in tenebris ambulas; et Deus lux est, et tenebre e in eo non sunt ulle: quomodo ergo est societas luci et tenebris? Iam ergo dicat sibi homo, Quid faciam? unde ero lux? In peccatis et in iniquitatibus uiuo. Quasi subrepit quedam desperatio et tristitia. Salus nulla est, nisi in societate Dei. Deus lux est, et tenebre in eo non sunt ulle. Peccata autem tenebre sunt, sicut dicit Apostolus diabolum et angelos eius rectores tenebrarum harum esse . Non diceret rectores tenebrarum, nisi rectores peccatorum, dominatores iniquorum. Quid ergo facimus, fratres mei? Societas cum Deo habenda est, alia spes uite eterne nulla est; Deus autem lux est, et tenebre in eo sunt nulle: iniquitates autem tenebre sunt; iniquitatibus premimur, ne societatem cum Deo habere possimus: que ergo spes? Nonne promiseram me aliquid locuturum istis diebus quod gaudium faciat? Quod si non exhibeo, tristitia est ista. Deus lux est, et tenebre in eo non sunt ulle; peccata tenebre sunt: quid erit nobis? Audiamus ne forte consoletur, erigat, det spem, ne deficiamus in uia. Currimus enim, et ad patriam currimus; et si nos peruenturos desperamus, ipsa desperatione deficimus. Ille autem qui nos uult peruenire, ut conseruet in patria, pascit in uia. Audiamus ergo: Quod si dixerimus quia societatem habemus cum eo, et in tenebris ambulamus; mentimur, et non facimus ueritatem. Non dicamus quia  societatem cum illo habemus, si in tenebris ambulamus. Quod si in lumine ambulamus, sicut et ipse est in lumine; societatem habemus cum inuicem. In lumine ambulemus, sicut et ipse est in lumine, ut possimus societatem habere cum illo. Et quid facimus de peccatis? Audi quid sequitur: Et sanguis Iesu Christi Filii eius purgabit nos ab omni delicto. Magnam securitatem dedit Deus. Merito Pascha celebramus, ubi fusus est sanguis Domini, quo purgamur ab omni delicto. Simus securi: cautionem contra nos seruitutis diabolus tenebat, sed sanguine Christi deleta est. Sanguis, inquit, Filii eius purgabit nos ab omni delicto. Quid est, ab omni delicto? Attendite: ecce iam in nomine Christi per sanguinem eius [1 1Kb] , quem nunc confessi sunt isti qui appellantur infantes, mundata sunt omnia peccata ipsorum. ueteres intrauerunt, noui exierunt. Quid est, ueteres intrauerunt, noui exierunt? Senes intrauerunt, infantes exierunt. Senectus enim ueternosa, uetusta uita: infantia autem regenerationis, noua uita. Sed quid facimus? Preterita peccata donata sunt, non tantum ipsis, sed et nobis; et post donationem et abolitionem omnium peccatorum uiuendo in hoc seculo inter tentationes, quedam forte contracta sunt. Ideo quod potest homo faciat; ipse confiteatur quod est, ut ab illo curetur qui semper est quod est: ipse enim semper erat et est [2 1Kb] ; nos non eramus et sumus.

6. uide enim quid dicat: Quod si dixerimus quia peccatum non habemus, nosmetipsos seducimus, et ueritas in nobis non est. Ergo si te confessus fueris peccatorem, est in te ueritas: nam ipsa ueritas lux est. Nondum perfecte splenduit uita tua, quia insunt peccata; sed tamen iam illuminari cepisti, quia inest confessio peccatorum. uide enim quid sequatur: Quod si confessi fuerimus delicta nostra, fidelis est et iustus, ut dimittat nobis delicta nostra, et purget nos ex omni iniquitate. Non tantum preterita, sed et si qua forte contraximus ex hac uita; quia non potest homo quamdiu carnem portat, nisi habere uel leuia peccata. Sed ista leuia que dicimus, noli contemnere. Si contemnis, quando appendis; expauesce, quando numeras. Leuia multa faciunt unum grande: multe gutte implent flumen; multa grana faciunt massam. Et que spes est? Ante omnia confessio: ne quisquam se iustum putet, et ante oculos Dei qui uidet quod est, erigat ceruicem homo qui non erat et est. Ante omnia ergo confessio, deinde dilectio: quia de caritate quid dictum est? Charitas cooperit multitudinem peccatorum . Iam uideamus si ipsam caritatem commendat, propter subrepentia delicta: quia sola caritas exstinguit delicta. Superbia exstinguit caritatem: humilitas ergo roborat caritatem; caritas exstinguit delicta. Humilitas pertinet ad confessionem, qua confitemur nos peccatores esse: ipsa est humilitas, non ut dicamus illud lingua; quasi  propter arrogantiam ne displiceamus hominibus, si nos iustos esse dixerimus. Faciunt hoc impii et insani: Scio quidem quia iustus sum, sed quid dicturus sum ante homines? si me iustum dixero, quis ferat, quis toleret? apud Deum nota sit iustitia mea: ego tamen dicam me peccatorem; non quia sum, sed ne arrogantia odiosus inueniar. Dic hominibus quod es, dic Deo quod es. Quia si non dixeris Deo quod es, damnat Deus quod in te inueniet. Non uis ut ille damnet? tu damna. uis ut ille ignoscat? tu agnosce, ut possis Deo dicere, Auerte faciem tuam a peccatis meis. Dic illi etiam illa uerba in ipso Psalmo, Quoniam iniquitatem meam ego agnosco . Quod si confessi fuerimus delicta nostra, fidelis est et iustus, qui dimittat nobis delicta nostra, et purget nos ex omni iniquitate. Quod si dixerimus quia non peccauimus, mendacem facimus eum, et uerbum eius non est in nobis. Si dixeris, Non peccaui; illum facis mendacem, cum te uis facere ueracem. Unde fieri potest ut Deus mendax sit, et homo uerax; cum contradicat Scriptura: Omnis homo mendax, Deus solus uerax ? Ergo Deus per seipsum uerax, tu per Deum uerax; nam per te mendax.

7. Et ne forte impunitatem uideretur dedisse peccatis, quia dixit, Fidelis est et iustus, qui mundet nos ab omni iniquitate; et dicerent iam sibi homines, Peccemus, securi faciamus quod uolumus, purgat nos Christus, fidelis est et iustus, purgat nos ab omni iniquitate: tollit tibi malam securitatem, et inserit utilem timorem. Male uis esse securus, sollicitus esto. Fidelis enim est et iustus, ut dimittat nobis delicta nostra, si semper tibi displiceas, et muteris donec perficiaris. Ideo quid sequitur? Filioli mei, hec scribo uobis, ut non peccetis. Sed forte subrepit de uita humana peccatum: quid ergo fiet? Quid? iam desperatio erit? Audi: Et si quis, inquit, peccauerit, aduocatum habemus ad Patrem, Iesum Christum iustum; et ipse propitiator est peccatorum nostrorum. Ille est ergo aduocatus; da operam tu ne pecces: si de infirmitate uite subrepserit peccatum, continuo uide, continuo displiceat, continuo damna; et cum damnaueris, securus ad iudicem uenies. Ibi habes aduocatum; noli timere ne perdas causam confessionis tue. Si enim aliquando in hac uita committit se homo diserte linque, et non perit; committis te uerbo, et periturus es? Clama, Aduocatum habemus ad Patrem.

8. uidete ipsum Ioannem seruantem humilitatem. Certe uir iustus erat et magnus, qui de pectore Domini mysteriorum secreta bibebat; ille, ille qui bibendo de pectore Domini diuinitatem ructauit, In principio erat uerbum, et uerbum erat apud Deum : ille talis uir non dixit, Aduocatum habetis apud Patrem; sed, Si quis peccauerit, aduocatum, inquit, habemus. Non dixit, habetis; nec, me habetis, dixit; nec, ipsum Christum habetis, dixit: sed et Christum posuit, non se; et habemus dixit, non, habetis. Maluit se ponere in numero peccatorum, ut haberet aduocatum Christum, quam ponere se pro  Christo aduocatum, et inueniri inter damnandos superbos. Fratres, Iesum Christum iustum, ipsum habemus aduocatum ad Patrem; ipse propitiatio est peccatorum nostrorum. Hoc qui tenuit, heresim non fecit; hoc qui tenuit, schisma non fecit. Unde enim facta sunt schismata? Cum dicunt homines, Nos iusti sumus; cum dicunt homines, Nos sanctificamus immundos, nos iustificamus impios, nos petimus, nos impetramus. Ioannes autem quid dixit? Et si quis peccauerit, aduocatum habemus ad Patrem, Iesum Christum iustum. Sed dicet aliquis: Ergo sancti non petunt pro nobis? ergo episcopi et prepositi non petunt pro populo? Sed attendite Scripturas, et uidete quia et prepositi commendant se populo. Nam Apostolus dicit plebi, Orantes simul et pro nobis . Orat Apostolus pro plebe, orat plebs pro Apostolo. Oramus pro uobis, fratres: sed et uos orate pro nobis. In uicem pro se omnia membra orent, caput pro omnibus interpellet. Propterea non mirum quia sequitur hic, et claudit ora diuidentibus Ecclesiam Dei. Qui enim dixit [1 1Kb] , Iesum Christum habemus iustum, et ipse propitiatio est peccatorum nostrorum: propter illos qui se diuisuri erant, et dicturi, Ecce hic est Christus, ecce illic ; et uellent ostendere eum in parte qui emit totum, et possidet totum; continuo secutus est, Non tantum nostrorum, sed et totius mundi. Quid est hoc, fratres? Certe inuenimus eam in campis [2 1Kb] saltuum , inuenimus Ecclesiam in omnibus gentibus. Ecce Christus propitiatio est peccatorum nostrorum; non tantum nostrorum, sed et totius mundi. Ecce habes Ecclesiam per totum mundum; noli sequi falsos iustificatores, et ueros precisores [3 1Kb] . In illo monte esto qui impleuit orbem terrarum : quia Christus propitiatio est peccatorum nostrorum; non tantum nostrorum, sed et totius mundi, quem suo sanguine comparauit.

9. Et in hoc, inquit, cognoscimus eum, si mandata eius seruauerimus. Que mandata? Qui dicit quia cognouit eum, et mandata eius non seruat; mendax est, et in hoc ueritas non est. Sed adhuc queris, Que mandata? Qui autem, inquit, seruauerit uerbum eius, uere in hoc perfecta est dilectio Dei. uideamus ne ipsum mandatum dilectio uocetur. Querebamus enim, que mandata, et ait, Qui autem seruauerit uerbum eius, uere in hoc perfecta est dilectio Dei. Attende Euangelium, si non est hoc mandatum: Mandatum, inquit, nouum do uobis, ut uos inuicem diligatis . In hoc cognoscimus quia in ipso sumus, si in ipso perfecti fuerimus [4 1Kb] . Perfectos in dilectione uocat: que est perfectio dilectionis? Et inimicos diligere, et ad hoc diligere, ut sint fratres. Non enim dilectio nostra carnalis esse debet. Optare alicui salutem temporalem, bonum est; sed et si desit, anima tuta sit. Optas alicui amico tuo uitam? bene facis. Gaudes de morte  inimici tui? male facis. Sed forte et amico tuo uita illa quam optas inutilis est, et inimico tuo mors de qua gaudes utilis fuit. Incertum est utrum alicui sit utilis uita ista, an inutilis; uita uero que est apud Deum, sine dubio utilis est. Sic dilige inimicos tuos, ut fratres optes; sic dilige inimicos tuos, ut in societatem tuam uocentur. Sic enim dilexit ille qui in cruce pendens ait: Pater, ignosce illis, quia nesciunt quid faciunt . Neque enim dixit, Pater, uiuant isti multo tempore; me quidem occidunt, sed ipsi uiuant. Sed quid ait? Ignosce illis, quia nesciunt quid faciunt. Mortem sempiternam ab eis expellebat, prece misericordissima, et potentia prestantissima. Multi ex eis crediderunt, et dimissus est eis fusus sanguis Christi. Primo fuderunt cum seuirent, nunc biberunt cum crederent. In hoc cognoscimus quia in ipso sumus, si in ipso perfecti fuerimus. De ipsa perfectione diligendorum inimicorum Dominus admonens ait: Estote ergo uos perfecti, sicut et Pater uester celestis perfectus est . Qui ergo dicit se in ipso manere, debet sicut ipse ambulauit et ipse ambulare. Quomodo, fratres? Quid nos monet? Qui dicit se in ipso manere, id est in Christo, debet sicut ille ambulauit et ipse ambulare. Forte hoc nos monet, ut ambulemus in mari? Absit. Hoc ergo, ut ambulemus in uia iustitie. In qua uia? Iam commemoraui. Fixus in cruce erat, et in ipsa uia ambulabat: ipsa est uia caritatis [1 1Kb] , Pater, ignosce illis, quia nesciunt quid faciunt. Sic ergo, si didiceris orare pro inimico tuo, ambulas uiam Domini.

10. Dilectissimi, non mandatum nouum scribo uobis, sed mandatum uetus quod habebatis ab initio. Quod mandatum uetus dixit? Quod habebatis, inquit, ab initio. Ideo ergo uetus, quia iam illud audistis: alioquin contrarius erit Domino, ubi ait, Mandatum nouum do uobis, ut uos inuicem diligatis. Sed mandatum uetus quare? Non quia ad ueterem hominem pertinet. Sed quare? Quod habebatis ab initio. Mandatum uetus, est uerbum quod audistis. Ideo ergo uetus, quia iam audistis. Et idipsum nouum ostendit dicens, Iterum mandatum nouum scribo uobis. Non alterum, sed idem ipsum quod dixit uetus, idem est et nouum. Quare? Quod est uerum in ipso et in uobis. Iam quare uetus, audistis; quia iam illud noueratis. Quare autem nouum? Quia tenebre transierunt, et lux uera iam lucet. Ecce unde nouum: quia tenebre ad ueterem hominem, lux uero ad nouum pertinet. Quid dicit apostolus Paulus? Exuite uos ueterem hominem, et induite nouum . Et iterum quid dicit? Fuistis aliquando tenebre; nunc autem lux in Domino .

11. Qui dicit se esse in lumine; modo manifestat totum quod dixit: Qui dicit se esse in lumine, et fratrem suum odit, in tenebris est usque adhuc. Eia, fratres mei, quamdiu dicemus uobis, Diligite inimicos ? uidete, quod peius est, ne adhuc fratres oderitis. Si fratres solum amaretis, nondum essetis  perfecti: si autem fratres oditis [1 1Kb] , quid estis? ubi estis? Respiciat unusquisque cor suum: non teneat odium contra fratrem pro aliquo uerbo duro; pro contentione terre, ne fiat terra. Quisquis enim odit fratrem suum, non dicat quia in lumine ambulat. Quid dixi? non dicat quia in Christo ambulat. Qui dicit se esse in luce, et odit fratrem suum, in tenebris est usque adhuc. Nescio quis enim ex pagano factus est christianus; intendite: ecce in tenebris erat, quando paganus erat; modo iam christianus factus est; Deo gratias, omnes gratulantur: recitatur Apostolus gratulans. Fuistis enim aliquando tenebre; nunc autem lux in Domino. Adorabat idola, adorat Deum; adorabat que fecit, adorat qui eum fecit. Mutatus est; Deo gratias, omnes gratulantur Christiani. Quare? Quia iam adorator Patris et Filii et Spiritus sancti, et detestator demoniorum et idolorum est. Adhuc de isto Ioannes sollicitus est, multis gratulantibus adhuc suspectus est. Fratres, maternam sollicitudinem libenter amplectamur. Non sine causa mater sollicita est de nobis, cum alii gaudent: matrem dico caritatem; ipsa enim habitabat in corde Ioannis, cum ista diceret. Quare, nisi quia aliquid timet in nobis, et cum iam nobis homines gratulantur? Quid est quod timet? Qui dicit se esse in lumine. Quid est hoc? Qui iam dicit se esse christianum: et fratrem suum odit, in tenebris est usque adhuc. Quod exponere non est; sed quod gaudere si non fiat, aut quod plangere si fiat.

12. Qui diligit fratrem suum, in lumine manet, et scandalum in eo non est. Obsecro per Christum; pascit nos Deus, refecturi sumus corpora in nomine Christi, et aliquantum refecta sunt, et reficienda sunt; mens nostra pascatur. Non quia diu dicturus sum, dico; nam ecce iam finitur lectio: sed ne forte ex tedio minus attente audiamus quod maxime necessarium est. Qui diligit fratrem suum, in lumine manet, et scandalum in eo non est. Qui sunt qui patiuntur scandalum, aut faciunt? Qui scandalizantur in Christo et in Ecclesia. Qui in Christo scandalizantur, tanquam a sole uruntur; qui in Ecclesia, tanquam a luna. Dicit autem Psalmus Per diem sol non uret te, neque luna per noctem : id est, Si tenueris caritatem, nec in Christo scandalum patieris, nec in Ecclesia; nec Christum relinques, nec Ecclesiam. Qui enim Ecclesiam relinquit, quomodo est in Christo, qui in membris Christi non est? quomodo est in Christo, qui in corpore Christi non est? Illi ergo patiuntur scandalum, qui relinquunt aut Christum aut Ecclesiam. Unde intelligimus quia inde dixit Psalmus, Per diem sol non uret te, neque luna per noctem, quia ipsam ustionem scandalum uult intelligi? Primo ipsam similitudinem attende. Quomodo qui uritur dicit, Non tolero, non fero, et subducit se: sic qui quedam non ferunt in Ecclesia, et subtrahunt se uel nomini Christi uel Ecclesie, scandalum  patiuntur. uidete enim quomodo passi sunt scandalum tanquam a sole illi carnales, quibus predicabat carnem suam Christus, et dicebat: Qui non manducauerit carnem Filii hominis, et biberit eius sanguinem, non habebit in se uitam. Septuaginta ferme homines dixerunt, Durus est hic sermo; et recesserunt ab eo: et remanserunt duodecim. Omnes illos ussit sol, et recesserunt, non ualentes ferre uim uerbi. Remanserunt ergo duodecim. Et ne forte putarent homines quia ipsi prestant Christo credendo in Christum, et non ab ipso illis prestatur beneficium; cum duodecim remansissent, ait illis Dominus: Numquid et uos uultis ire? Ut noueritis quia uobis necessarius ego sum, non uos mihi. Illi autem quos non usserat sol, responderunt ex uoce Petri: Domine, uerbum uite eterne habes; quo ibimus ? Quos autem urit Ecclesia tanquam luna per noctem? Qui schismata fecerunt. Audi ipsum uerbum positum in Apostolo: Quis infirmatur, et ego non infirmor? quis scandalizatur, et ego non uror ? Quomodo ergo non est scandalum in eo qui diligit fratrem? Quia qui diligit fratrem, tolerat omnia propter unitatem; quia in unitate caritatis est fraterna dilectio. Offendit te nescio quis, siue malus, siue ut tu putas malus, siue ut tu fingis malus, et deseris tot bonos? Qualis dilectio fraterna est, qualis apparuit in istis  ? Cum accusant Afros, deseruerunt orbem terrarum. Numquid in orbe terrarum sancti non erant? Aut inauditi a uobis damnari potuerunt? Sed o si diligeretis fratres, scandalum in uobis non esset. Audi Psalmum, quid dicat: Pax multa diligentibus legem tuam, et non est eis scandalum . Pacem multam dixit eis qui diligunt legem Dei, et ideo non eis esse scandalum. Illi ergo qui scandalum patiuntur, pacem perdunt. Et quos dixit non pati scandalum, aut non facere? Diligentes legem Dei. Ergo in caritate positi sunt. Sed dicit aliquis, Legem Dei dixit diligentibus, non fratres. Audi quid Dominus dicat: Mandatum nouum do uobis, ut uos inuicem diligatis. Quid est lex, nisi mandatum? Quomodo autem non patiuntur scandalum, nisi dum sufferunt inuicem? Sicut Paulus dicit, Sufferentes inuicem in dilectione, studentes seruare unitatem spiritus in uinculo pacis . Et quia ipsa est lex Christi, eumdem audi apostolum commendantem ipsam legem: Inuicem, inquit, onera uestra portate, et sic adimplebitis legem Christi .

13. Nam qui odit fratrem suum, in tenebris est, et in tenebris ambulat, et nescit quo eat. Magna res, fratres; attendite, rogamus uos. Qui odit fratrem suum, in tenebris ambulat, et nescit quo eat; quoniam tenebre excecauerunt oculos eius. Quid tam cecum, quam isti qui oderunt fratres? Nam ut noueritis quia ceci sunt, in montem offenderunt. Eadem dico, ne uobis excidant. Nonne lapis iste qui precisus est de monte sine manibus, Christus est de regno Iudeorum sine opere maritali? Nonne ille lapis confregit omnia regna terrarum, id est, omnes dominationes idolorum et demoniorum?  Nonne ille lapis creuit, et factus est mons magnus, et impleuit uniuersum orbem terrarum ? Numquid digito ostendimus istum montem, quomodo ostenditur hominibus tertia luna  ? uerbi gratia, quando uolunt homines uidere lunam nouam, dicunt, Ecce luna [1 1Kb] , ecce ubi est: et si sunt ibi qui non ualeant intendere aciem, et dicant, Ubi? intenditur illis digitus ut uideant. Aliquando dum erubescunt ne ceci putentur, dicunt se uidisse quod non uiderunt. Numquid sic ostendimus Ecclesiam, fratres mei? Nonne aperta est? nonne manifesta? nonne tenuit omnes gentes? nonne impletur quod ante tot annos promissum est Abrahe, in semine eius benedici omnes gentes ? Uni fideli promissum est, et millibus fidelium mundus impletus est. Ecce mons implens uniuersam faciem terre: ecce ciuitas de qua dictum est, Non potest ciuitas abscondi super montem constituta . Illi autem offendunt in montem. Et cum eis dicitur, Ascendite; Non est mons, dicunt; et facilius illuc faciem impingunt, quam illic habitaculum querunt. Isaias hesterna die lectus est; quisquis uestrum uigilabat, non oculis tantum, sed aure, nec aure corporis, sed aure cordis, aduertit, Erit in nouissimis diebus manifestus mons domus Domini, paratus in cacumine montium. Quid tam manifestum quam mons? Sed sunt et montes ignoti, quia in una parte terrarum positi sunt. Quis uestrum nouit Olympum montem? quomodo ibi qui habitant, Giddabam [2 1Kb] nostrum non norunt. In partibus sunt isti montes. Ille autem mons non sic, quia impleuit uniuersam faciem terre; et de illo dicitur, Paratus in cacumine montium. Mons est super cacumina omnium montium. Et congregabuntur, inquit, ad eum omnes gentes . Quis errat in hoc monte? Quis frangit faciem offendendo in illum? Quis ignorat ciuitatem super montem constitutam? Sed nolite mirari quia ignoratur ab istis qui oderunt fratres: quia in tenebris ambulant, et nesciunt quo eant; quia tenebre excecauerunt oculos eorum. Montem non uident: nolo mireris, oculos non habent. Unde oculos non habent? Quia tenebre excecauerunt eos. Unde probamus? Quia fratres oderunt, quia cum offenduntur in Afris, separant se ab orbe terrarum quia non tolerant pro pace Christi quos infamant  , et tolerant pro parte Donatiquos damnant  .



TRACTATUS II. Ab eo uersiculo, Scribo uobis, filioli, quia remittuntur uobis peccata per nomen eius; usque ad istum, Qui autem fecerit uoluntatem Dei, manet in eternum, sicut et ipse manet in eternum. Cap. II, u\. 12-17.

1. Omnia que leguntur de Scripturis sanctis, ad instructionem et salutem nostram, intente oportet audire. Maxime tamen memorie commendanda sunt, que aduersus hereticos ualent plurimum; quorum  insidie infirmiores quosque et negligentiores circumuenire non cessant. Mementote Dominum nostrum et saluatorem Iesum Christum, et mortuum esse pro nobis et resurrexisse; mortuum scilicet propter delicta nostra, resurrexisse propter iustificationem nostram . Sicut modo audistis quia discipulorum duorum quos inuenit in uia, tenebantur oculi ne eum agnoscerent: et inuenit eos desperantes de redemptione que erat in Christo, et existimantes iam illum passum et mortuum fuisse, sicut hominem, nec tanquam Filium Dei putantes semper uiuere; et in carne ita mortuum ut non reuiuisceret, sed tanquam unum ex Prophetis: sicut uerba eorum paulo ante qui intenti eratis, audistis. Tunc aperuit illis Scripturas, incipiens a Moyse per omnes Prophetas, ostendens eis omnia que passus erat predicta fuisse; ne illi magis mouerentur, si resurrexisset Dominus, et magis ei non crederent, si de illo ista ante dicta non essent. Firmitas enim fidei in eo est, quia omnia que euenerunt in Christo, predicta sunt. Discipuli ergo eum non agnouerunt, nisi in fractione panis. Et uere qui non sibi iudicium manducat et bibit , in fractione panis Christum agnoscit. Postea et illi undecim putabant se spiritum uidere. Prebuit se palpandum, qui se prebuit crucifigendum; crucifigendum inimicis, palpandum amicis: medicus tamen omnium, et illorum impietatis, et istorum incredulitatis [1 1Kb] . Namque audistis cum Actus Apostolorum legerentur, quot millia crediderunt ex interfectoribus Christi . Si crediderunt postea qui occiderant, non erant credituri qui paululum dubitabant? Et ipsis tamen  cum se palpandum prebuisset, non illi suffecit, nisi de Scripturis confirmaret cor credentium: prospiciebat enim nos futuros; in quo quod palpemus nos non habemus, sed quod legamus habemus. Si enim propterea illi crediderunt, quia tenuerunt et palpauerunt; nos quid faciemus? Iam Christus ascendit in celum, non est uenturus nisi in fine, ut iudicet de uiuis et mortuis: unde credituri sumus, nisi unde et ipsos palpantes uoluit confirmari? Aperuit enim illis Scripturas, et ostendit eis quia oportebat pati Christum, et impleri omnia que de illo scripta sunt in lege Moysi, et Prophetis, et Psalmis. Omnem ueterem textum Scripturarum circumplexus est. Quidquid illarum Scripturarum est, Christum sonat; sed si aures inueniat. Et aperuit eis sensum, ut intelligerent Scripturas. Unde et nobis hoc orandum est, ut ipse sensum nostrum aperiat.

2. Quid autem ostendit Dominus scriptum de se in lege Moysi, et Prophetis, et Psalmis? quid ostendit? Ipse dicat. Breuiter hoc Euangelista posuit, ut nos nossemus quid in tanta latitudine Scripturarum credere et intelligere debeamus. Certe multe sunt pagine,  et multi libri, hoc habent omnes quod dixit Dominus breuiter discipulis suis. Quid est hoc? Quia oportebat pati Christum, et resurgere tertia die. Habes iam de sponso, quia oportebat Christum pati et resurgere. Commendatus est nobis sponsus. De sponsa uideamus quid dicat; ut tu cum cognoueris sponsum et sponsam, non sine causa ad nuptias uenias. Celebratio enim nuptiarum omnis celebratio: Ecclesie nuptie celebrantur. Ducturus est uxorem filius regis, et ipse filius regis rex: et qui frequentant, ipsi sunt sponsa. Non quomodo in nuptiis carnalibus alii frequentant nuptias, et alia nubit, in Ecclesia qui frequentant, si bene frequentant, sponsa fiunt. Omnis enim Ecclesia sponsa Christi est, cuius principium et primitie caro Christi est: ibi iuncta est sponsa sponso in carne. Merito carnem ipsam cum commendaret [1 1Kb] , panem fregit; et merito in fractione panis aperti sunt oculi discipulorum, et agnouerunt eum. Quid ergo dixit Dominus scriptum esse de se in Lege, et Prophetis, et Psalmis? Quia oportebat pati Christum. Si non adderet, et resurgere, recte illi plangerent, quorum oculi tenebantur; sed et resurgere predictum est. Et utquid hoc? quare oportebat pati Christum et resurgere? Propter illum psalmum quem uobis maxime commendauimus, quarta sabbati, statione prima nouissime hebdomadis. Quare oportebat Christum pati et resurgere? Propterea [2 1Kb] : Commemorabuntur et conuertentur ad Dominum uniuersi fines terre, et adorabunt in conspectu eius uniuerse patrie gentium . Nam ut noueritis quia oportebat pati Christum et resurgere; et hic quid addidit, ut post commendationem sponsi commendaret et sponsam? Et predicari, inquit, in nomine eius penitentiam et remissionem peccatorum per omnes gentes, incipiens ab Ierusalem [3 1Kb] . Audistis, fratres, tenete. Nemo dubitet de Ecclesia, quia per omnes gentes est; nemo dubitet, quia ab Ierusalem cepit, et omnes gentes impleuit. Agnoscimus agrum ubi uitis plantata est: cum autem creuerit, non agnoscimus, quia totum occupauit. Unde cepit? Ab Ierusalem. Quo peruenit? Ad omnes gentes. Pauce remanserunt, omnes tenebit. Interea dum omnes tenet, aliqua sarmenta inutilia uisa sunt agricole precidenda; et fecerunt hereses et schismata. Non uos inducant precisa, ut precidamini; hortamini magis que precisa sunt, ut iterum inserantur. Manifestum est Christum passum, resurrexisse, et ascendisse in celum: manifestata est et Ecclesia, quia predicatur in nomine eius penitentia et remissio peccatorum per omnes gentes. Unde cepit? Incipiens ab Ierusalem. Audit stultus, uanus, et quid amplius dicturus sum quam cecus, qui tam magnum montem non uidet; qui contra lucernam in candelabro positam oculos claudit?

3. Cum eis dicimus, Si christiani catholici estis, communicate illi Ecclesie unde Euangelium toto orbe diffunditur; illi Ierusalem communicate, quando eis dicimus, respondent nobis, Non communicamus illi  ciuitati ubi occisus est rex noster, ubi occisus est Dominus noster: quasi oderint ciuitatem ubi occisus est Dominus noster. Occiderunt Iudei quem inuenerunt in terra, exsufflant isti eum qui sedet in celo. Qui sunt peiores, qui contempserunt quia hominem putabant, an qui Sacramenta eius exsufflant, quem iam Deum confitentur? Sed oderunt uidelicet ciuitatem in qua occisus est Dominus ipsorum. Pii homines et misericordes, multum dolent occisum esse Christum, et occidunt in hominibus Christum! At ille dilexit illam ciuitatem, et misertus est eius: inde dixit incipere predicationem suam, Incipiens ab Ierusalem. Ille ibi principium fecit predicationis nominis sui: et tu exhorrescis communionem illius ciuitatis [1 1Kb] ? Non est mirum si precisus odisti radicem. Quid ait ille discipulis suis? Estote sedentes in ciuitate, quia ego mitto promissionem meam in uos . Ecce quam ciuitatem oderunt. Forte amarent, si Iudei interfectores Christi in illa habitarent. Manifestum est enim omnes interfectores Christi, id est Iudeos, expulsos esse de illa ciuitate. Que habebat seuientes in Christum, habet adorantes Christum. Propterea illam isti oderunt, quia Christiani in illa sunt. Ibi uoluit sedere discipulos suos, et ibi illis mittere Spiritum sanctum. Ubi inchoata est Ecclesia, nisi ubi uenit de celo Spiritus sanctus, et impleuit uno loco sedentes centum uiginti? Duodenarius ille numerus decuplatus erat. Sedebant centum uiginti homines, et uenit Spiritus sanctus, et impleuit totum locum, et factus est sonus, quasi ferretur flatus uehemens, et lingue diuise sunt uelut ignis. Audistis Actus Apostolorum, hodie lecta est ipsa lectio  : Ceperunt linguis loqui quomodo Spiritus dabat eis pronuntiare. Et omnes qui aderant illic, de diuersis gentibus uenientes Iudei, agnoscebant unusquisque linguam suam; et mirabantur illos idiotas et imperitos subito didicisse non unam aut duas linguas, sed omnium omnino gentium . Ubi ergo iam omnes lingue sonabant, omnes lingue crediture ostendebantur. Isti autem qui multum amant Christum, et ideo nolunt communicare ciuitati que interfecit Christum, sic honorant Christum, ut dicant illum remansisse ad duas linguas, latinam, et punicam, id est, afram. Solas duas linguas tenet Christus? Iste enim due lingue sole sunt in parte Donati, plus non habent. Euigilemus, fratres, uideamus potius donum Spiritus Dei, et credamus ante dictis de illo, et uideamus impleta que ante dicta sunt in Psalmo: Non sunt loquele neque sermones, quorum non audiantur uoces eorum. Et ne forte ipse lingue uenerunt ad unum locum, et non potius donum Christi uenit ad omnes linguas, audi quid sequitur: In omnem terram exiit sonus eorum, et in fines orbis terre uerba eorum. Quare hoc? Quia in sole posuit tabernaculum suum , id est, in manifesto. Tabernaculum eius, caro eius; tabernaculum  eius, Ecclesia eius: in sole posita est, non est in nocte, sed in die. Sed quare illi non agnoscunt? Redite ad lectionem, ad quam heri finis factus est, et uidete quare non agnoscunt: Qui odit fratrem suum, in tenebris ambulat, et nescit quo eat; quoniam tenebre excecauerunt oculos eius. Nos ergo sequentia uideamus, et non simus in tenebris. Unde non erimus in tenebris? Si amemus fratres. Unde probatur quia amamus fraternitatem? Quia non scindimus unitatem, quia tenemus caritatem.

4. Scribo uobis, filioli, quia remittuntur uobis peccata per nomen eius. Ideo filioli, quia dimissis peccatis nascimini. Sed per cuius nomen remittuntur peccata? Numquid per Augustini? Ergo nec per nomen Donati. uideris quis Augustinus, aut quis Donatus: nec per nomen Pauli, nec per nomen Petri. Nam diuidentibus, sibi Ecclesiam, et partes facere de unitate conantibus parturiens paruulos mater caritas in Apostolo, exponit uiscera sua, conscindit quodammodo uerbis ubera sua, plorat filios quos uidet efferri, reuocat ad unum nomen eos qui multa nomina sibi facere uolebant, repellit ab amore suo ut Christus ametur, et dicit: Numquid Paulus pro uobis crucifixus est? aut in nomine Pauli baptizati estis ? Quid dicit? Nolo mei sitis, ut mecum sitis [1 1Kb] : mecum estote; omnes illius sumus qui pro nobis mortuus est, qui pro nobis crucifixus est: unde et hic, Dimittuntur uobis peccata per nomen eius, non per hominis alicuius.

5. Scribo uobis, patres. Quare primo filii? Quia remittuntur uobis peccata per nomen eius, et regeneramini in nouam uitam, ideo filii. Patres quare? Quia cognouistis eum qui a principio est: principium enim ad paternitatem pertinet. Nouus Christus in carne, sed antiquus in diuinitate. Quam antiquus putamus? quot annorum? Putamusne maior quam mater sua? Maior plane quam mater: omnia enim per ipsum facta sunt . Si omnia, et ipsam matrem antiquus fecit, de qua nasceretur nouus. Putamusne ante matrem solam? Et ante auos matris antiquus. Auus matris ipsius Abraham; et Dominus dicit, Ante Abraham ego sum . Ante Abraham dicimus? Celum et terra, antequam esset homo, facta sunt. Ante ista fuit Dominus, imo et est. Optime enim non ait, Ante Abraham ego fui; sed, Ante Abraham ego sum. Quod enim dicitur quia fuit, non est; et quod dicitur quia erit, nondum est: ille non nouit nisi esse. Secundum quod Deus est, esse nouit; fuisse et futurum esse non nouit. Dies est ibi unus, sed sempiternus. Non ponunt illum diem in medio hesternus et crastinus: hesterno enim die finito, incipiens hodiernus uenturo crastino finietur. Ille unus dies ibi est sine tenebris, sine nocte, sine spatiis, sine mensura, sine horis. Quod uis illum dic: si uis, dies est; si uis, annus est; si uis, anni sunt. Dictum est enim de ipso [2 1Kb] , Et anni tui non deficient . Quando autem dictus est dies? Quando dictum est Domino, Ego hodie genui te . Ab eterno Patre genitus, ex  eternitate genitus, in eternitate genitus: nullo initio, nullo termino, nullo spatio latitudinis; quia est quod est, quia ipse est qui est. Hoc nomen suum dixit Moysi: Dices eis, Qui est, misit me ad uos . Quid ergo ante Abraham? quid ante Ne? quid ante Adam? Audi Scripturam: Ante luciferum genui te . Postremo ante celum et terram. Quare? Quia omnia per ipsum facta sunt, et sine ipso factum est nichil . Ideo patres agnoscite: patres enim fiunt agnoscendo quod est ab initio.

6. Scribo uobis, iuuenes. Filii sunt, patres sunt, iuuenes sunt; filii, quia nascuntur; patres, quia principium agnoscunt: iuuenes quare? Quia uicistis malignum. In filiis natiuitas, in patribus antiquitas, in iuuenibus fortitudo. Si malignus a iuuenibus uincitur, pugnat nobiscum. Pugnat, sed non expugnat. Quare? Quia nos sumus fortes, an quia ille est fortis in nobis, qui inter manus persequentium infirmus inuentus est? Ille nos fortes fecit, qui persequentibus non restitit. Crucifixus est enim ex infirmitate, sed uiuit ex uirtu e Dei .

7. Scribo uobis, pueri. Unde pueri? Quia cognouistis Patrem. Scribo uobis, patres: commendat hoc, et repetit  , Quia cognouistis eum qui a principio est. Mementote uos patres esse: si obliuiscimini eum qui a principio est, perdidistis paternitatem. Scribo uobis, iuuenes. Etiam atque etiam considerate, quia iuuenes estis: pugnate, ut uincatis; uincite, ut coronemini; humiles estote, ne cadatis in pugna. Scribo uobis, iuuenes, quia fortes estis, et uerbum Dei in uobis manet, et uicistis malignum.

8. Hec omnia, fratres, quia cognouimus id quod a principio est quia fortes sumus, quia cognouimus Patrem: omnia ista quasi cognitionem commendant, caritatem non commendant? Si cognouimus, amemus: nam cognitio sine caritate non saluos fecit. Scientia inflat, caritas edificat . Si confiteri uultis et non amare, incipitis demonibus similes esse. Confitebantur demones Filium Dei, et dicebant, Quid nobis et tibi ? et repellebantur. Confitemini, et amplectimini. Illi enim timebant de iniquitatibus suis; uos amate dimissorem iniquitatum uestrarum. Sed quomodo poterimus amare Deum, si amamus mundum? Parat nos ergo inhabitari caritate [1 1Kb] . Duo sunt amores, mundi et Dei: si mundi amor habitet, non est qua intret amor Dei: recedat amor mundi et habitet Dei; melior accipiat locum. Amabas mundum, noli amare mundum: cum exhauseris cor tuum amore terreno, hauries amorem diuinum; et incipit habitare iam caritas, de qua nichil mali potest procedere. Audite ergo uerba purgantis modo. Quasi agrum inuenit corda hominum: sed quomodo inuenit? Si siluam inuenit, exstirpat; si agrum purgatum inuenit, plantat. Plantare ibi uult arborem, caritatem. Et quam siluam uult exstirpare? Amorem mundi. Audi  exstirpatorem silue. Nolite diligere mundum, hoc enim sequitur, neque ea que sunt in mundo. Si quis dilexerit mundum, dilectio Patris non est in ipso.

9. Audistis quia si quis dilexerit mundum, dilectio Patris non est in ipso. Ne quis dicat in corde suo falsum esse hoc, fratres: Deus dicit, per Apostolum Spiritus sanctus locutus est, nichil uerius, Si quis dilexerit mundum, dilectio Patris non est in ipso. uis habere dilectionem Patris, ut sis coheres Filii? Noli diligere mundum. Exclude malum amorem mundi, ut implearis amore Dei. uas es, sed adhuc plenus es; funde quod habes, ut accipias quod non habes. Certe iam renati sunt ex aqua et Spiritu fratres nostri; et nos ante aliquot annos renati sumus ex aqua et Spiritu. Bonum est nobis ut non diligamus mundum, ne remaneant in nobis Sacramenta ad damnationem, non firmamenta ad salutem Firmamentum salutis est, habere radicem caritatis, habere uirtutem pietatis, non formam solam. Bona forma, sancta forma: sed quid ualet forma, si non teneat radicem? Sarmentum precisum nonne in ignem mittitur? Habe formam, sed in radice. Quomodo autem radicamini, ut non eradicemini? Tenendo caritatem, sicut dicit apostolus Paulus, In caritate radicati et fundati . Quomodo ibi radicabitur caritas, inter tanta siluosa amoris mundi? Exstirpate siluas. Magnum semen posituri estis; non sit in agro quod effocet semen. Hec sunt uerba exstirpantia que dixit: Nolite diligere mundum, neque ea que sunt in mundo. Si quis dilexerit mundum, non est caritas Patris in eo.

10. Quia omne quod in mundo est, desiderium est carnis, et desiderium oculorum, et ambitio seculi, tria dixit, que non sunt ex Patre, sed ex mundo sunt. Et mundus transit et desideria eius: qui autem fecerit uoluntatem Dei, manet in eternum, sicut et ipse manet in eternum. Quare non amem quod fecit Deus [1 1Kb] ? Quid uis? utrum amare temporalia, et transire cum tempore; an mundum non amare, et in eternum uiuere cum Deo? Rerum temporalium fluuius trahit: sed tanquam circa fluuium arbor nata est Dominus noster iehsu Christus. Assumpsit carnem, mortuus est, resurrexit, ascendit in celum. uoluit se quodammodo circa fluuium temporalium plantare. Raperis in preceps? tene lignum. uoluit te amor mundi? tene Christum. Propter te factus est temporalis, ut tu fias eternus; quia et ille sic factus est temporalis, ut maneret eternus. Accessit illi aliquid ex tempore, non decessit ex eternitate. Tu autem temporalis natus es, et per peccatum temporalis factus es: tu factus es temporalis per peccatum, ille factus est temporalis per misericordiam dimittendi peccata. Quantum interest, cum duo sunt in carcere, inter reum et uisitatorem ipsius? Homo enim aliquando uenit ad amicum suum, et intrat uisitare eum, et ambo in carcere uidentur; sed multum distant et distincti sunt. Illum causa premit, illum humanitas adduxit. Sic in ista mortalitate, nos reatu tenebamur; ille misericordia descendit: intrauit ad captiuum redemptor, non oppressor.  Dominus pro nobis sanguinem suum fudit, redemit nos, mutauit spem nostram. Adhuc portamus mortalitatem carnis, et de futura immortalitate presumimus: et in mari fluctuamus, sed anchoram spei in terra iam fiximus.

11. Sed non diligamus mundum, neque ea que in mundo sunt. Que enim in mundo sunt, desiderium carnis est, et desiderium oculorum, et ambitio seculi. Tria sunt ista: ne quis forte dicat, Que in mundo sunt, Deus fecit, id est, celum et terram, mare, solem, lunam, stellas, omnia ornamenta celorum. Que sunt ornamenta maris? Omnia repentia. Que terre? Animalia, arbores, uolatilia. Ista sunt in mundo, Deus illa fecit. Quare ergo non amem quod Deus fecit? Spiritus Dei sit in te, ut uideas quia hec omnia bona sunt: sed ue tibi si amaueris condita, et deserueris conditorem. Pulchra sunt tibi; sed quanto est ille pulchrior qui ista formauit? Intendat Charitas uestra. Similitudinibus enim potestis instrui: ne subrepat uobis satanas, dicens quod solet dicere. Bene uobis sit in creatura Dei; quare illa Tecit, nisi ut bene uobis sit? Et inebriantur, et pereunt, et obliuiscuntur Creatorem suum: dum non temperanter, sed cupide utuntur creatis, Creator contemnitur. De talibus dicit Apostolus: Coluerunt et seruierunt creature potius quam Creatori, qui est benedictus in secula . Non te prohibet Deus amare ista, sed non diligere ad beatitudinem; sed approbare et laudare ut ames Creatorem. Quemadmodum, fratres, si sponsus faceret sponse sue annulum, et illa acceptum annulum plus diligeret quam sponsum qui illi fecit annulum; nonne in ipso dono sponsi adultera anima deprehenderetur, quamuis hoc amaret quod dedit sponsus? Certe hoc amaret quod dedit sponsus: tamen si diceret, Sufficit mihi annulus iste, iam illius faciem nolo uidere; qualis esset? Quis non detestaretur hanc amentiam? quis non adulterinum animum conuinceret? Amas aurum pro uiro, amas annulum pro sponso: si hoc est in te, ut ames annulum pro sponso tuo, et nolis uidere sponsum tuum; ad hoc tibi arrham dedit, ut non te oppigneraret, sed auerteret. Ad hoc utique arrham dat sponsus, ut in arrha sua ipse ametur. Ergo dedit tibi Deus omnia ista, ama illum qui fecit. Plus est quod tibi uult dare, id est, seipsum, qui ista fecit. Si autem amaueris hec, quamuis illa Deus fecerit, et neglexeris Creatorem, et amaueris mundum; nonne tuus amor adulterinus deputabitur [1 1Kb] ?

12. Mundus enim appellatur non solum ista fabrica quam fecit Deus, celum et terra, mare, uisibilia et inuisibilia: sed habitatores mundi mundus uocantur, quomodo domus uocatur et parietes et inhabitantes. Et aliquando laudamus domum, et uituperamus inhabitantes. Dicimus enim, Bona domus; quia marmorata est et pulchre laqueata: et aliter dicimus, Bona domus; nemo ibi patitur iniuriam, nulle rapine, nulle oppressiones ibi fiunt. Modo non parietes laudamus, sed inhabitatores parietum: domus tamen  uocatur, siue illa, siue illa, Omnes enim dilectores mundi, quia dilectione inhabitant mundum; sicut celum inhabitant quorum sursum est cor, et ambulant carne in terra: omnes ergo dilectores mundi mundus uocantur. Ipsi non habent nisi ista tria, desiderium carnis, desiderium oculorum, et ambitionem seculi. Desiderant enim manducare, bibere, concumbere, uti uoluptatibus istis. Numquid non est in his modus? Aut quando dicitur, Nolite ista diligere, huc dicitur, ut non manducetis, aut non bibatis, aut filios non procreetis? Non hoc dicitur. Sed sit modus propter Creatorem, ut non uos illigent ista dilectione; ne ad fruendum hoc ametis, quod ad utendum habere debetis. Non autem probamini, nisi quando uobis proponuntur duo, hoc aut illud: Iustitiam uis, an lucra? Non habeo unde uiuam, non habeo unde manducem, non habeo unde bibam. Sed quid, si non potes habere ista nisi per iniquitatem? Nonne melius amas quod non amittis, quam iniquitatem committis? Lucrum auri uides, damnum fidei non uides. Hoc ergo, ait nobis, desiderium carnis est, id est, desiderium earum rerum que pertinent ad carnem, sicut cibus et concubitus, et cetera huiusmodi.

13. Et desiderium oculorum: desiderium oculorum dicit omnem curiositatem. Iam quam late patet curiositas? Ipsa in spectaculis, in theatris, in sacramentis diaboli, in magicis artibus, in maleficiis ipsa est curiositas. Aliquando tentat etiam seruos Dei, ut uelint quasi miraculum facere, tentare utrum exaudiat illos Deus in miraculis; curiositas est, hoc est desiderium oculorum; non est a Patre. Si dedit Deus, fac; obtulit enim ut facias: non enim qui non fecerunt, ad regnum Dei non pertinebunt. Cum gauderent Apostoli quia demonia eis subiecta erant, quid eis dixit Dominus? Nolite in hoc gaudere; sed gaudete quoniam nomina uestra scripta sunt in celo . Inde uoluit gaudere Apostolos, unde gaudes et tu. ue tibi enim, si nomen tuum non est scriptum in celo. Numquid ue tibi, si non suscitaueris mortuus? numquid ue tibi, si non ambulaueris in mari? numquid ue tibi, si non excluseris demonia? Si accepisti unde facias, utere humiliter, non superbe. Nam et de quibusdam pseudoprophetis dixit Dominus, quia facturi sunt signa et prodigia . Ergo non sit ambitio seculi. Ambitio seculi superbia est. Iactare se uult in honoribus; magnus sibi uidetur homo, siue de diuitiis, siue de aliqua potentia.

14. Tria sunt ista, et nichil inuenis unde tentetur cupiditas humana, nisi aut desiderio carnis, aut desiderio oculorum, aut ambitione seculi. Per ista tria tentatus est Dominus a diabolo. Desiderio carnis tentatus est, quando dictum est ei, Si Filius Dei es, dic lapidibus istis ut panes fiant; quando esuriuit post ieiunium. Sed quomodo repulit tentatorem, et docuit pugnare militem? Attende quid illi ait: Non in solo pane uiuit homo, sed in omni uerbo Dei. Tentatus est et desiderio oculorum de miraculo, quando ei dixit: Mitte te deorsum, quia scriptum est, Angelis suis mandauit de te, ut suscipiant te, ne quando offendas ad lapidem pedem  tuum. Ille restitit tentatori: si enim faceret miraculum, non uideretur nisi aut cessisse, aut curiositate fecisse: fecit enim quando uoluit tanquam Deus, sed tanquam infirmos curans. Nam si tunc faceret, quasi tantummodo miraculum uoluisse facere putaretur. Sed ne hoc homines sentirent, attende quid respondit; et quando tibi talis tentatio euenerit, dic illud et tu, Redi post me, satanas; scriptum est enim, Non tentabis Dominum Deum tuum: id est, Si hoc fecero. tentabo Deum. Hoc dixit, quod te uoluit dicere. Quando tibi suggerit inimicus, Qualis homo, qualis christianus? modo uel unum miraculum fecisti, aut orationibus tuis mortui surrexerunt, aut febrientes sanasti? si uere esses alicuius momenti [1 1Kb] , faceres aliquod miraculum: responde et dic, Scriptum est, Non tentabis Dominum Deum tuum: non ergo tentabo Deum, quasi tunc pertineam ad Deum si fecero miraculum, et non pertineam si non fecero. Et ubi sunt uerba eius, Gaudete quia nomina uestra scripta sunt in celo? De ambitione seculi quomodo tentatus est Dominus? Quando eleuauit eum in excelsum, et dixit ei: Hec omnia tibi dabo, si prostratus adoraueris me. De elatione regni terreni uoluit tentare regem seculorum [2 1Kb] : sed Dominus qui fecit celum et terram, diabolum calcabat. Quid magnum, a Domino diabolum uinci? Quid ergo respondit diabolo, nisi quod te docuit ut respondeas? Scriptum est, Dominum Deum tuum adorabis, et illi soli seruies . Tenentes ista, non habebitis concupiscentiam mundi: non habendo concupiscentiam mundi, non uos subiugabit nec desiderium carnis, nec desiderium oculorum, nec ambitio seculi; et facietis locum caritati uenienti, ut diligatis Deum. Quia si fuerit ibi dilectio mundi, non ibi erit dilectio Dei. Tenete potius dilectionem Dei, ut quomodo Deus est eternus, sic et uos maneatis in eternum: quia talis est quisque, qualis eius dilectio est. Terram diligis? terra eris. Deum diligis? quid dicam? deus eris? Non audeo dicere ex me, Scripturas audiamus: Ego dixi, Dii estis, et filii Altissimi omnes . Si ergo uultis esse dii et filii Altissimi, nolite ailigere mundum, nec ea que sunt in mundo. Si quis dilexerit mundum, non est caritas Patris in illo. Quia omnia que sunt in mundo, desiderium carnis est, et desiderium oculorum, et ambitio seculi, que non est ex Patre, sed ex mundo: id est, ab hominibus dilectoribus mundi. Et mundus transit, et desideria eius: qui autem facit uoluntatem Dei, manet in eternum, sicut et Deus manet in eternum.



TRACTATUS III. De eo quod sequitur, Pueri, nouissima hora est; usque ad id, Unctio ipsius docet uos de omnibus. Cap. II, u\. 18-27.

1. Pueri, nouissima hora est. In hac lectione pueros alloquitur; ut festinent crescere, quia nouissima hora est. Aetas corporis non est in uoluntate. Ita nullus secundum carnem crescit quando uult; sicut nullus quando uult nascitur: ubi autem natiuitas in uoluntate est, et crementum in uoluntate est. Nemo ex  aqua et Spiritu nascitur nisi uolens. Ergo si uult, crescit: si uult, decrescit. Quid est crescere? Proficere. Quid est decrescere? Deficere. Quisquis nouit natum se esse, audiat quia puer est et infans; auide inhiet uberibus matris, et cito crescit. Est autem mater Ecclesia; et ubera eius duo Testamenta Scripturarum diuinarum. Hinc sugatur lac omnium sacramentorum temporaliter pro eterna salute nostra gestorum, ut nutritus atque roboratus perueniat ad manducandum cibum, quod est, In principio erat uerbum, et uerbum erat apud Deum, et Deus erat uerbum . Lac nostrum Christus humilis est; cibus noster, idem ipse Christus equalis Patri. Lacte te nutrit, ut pane pascat: nam corde contingere Iesum spiritualiter, hoc est cognoscere quia equalis est Patri.

2. Propterea et Mariam prohibebat se tangere, et dicebat ei: Noli me tangere; nondum enim ascendi ad Patrem. Quid est hoc? Discipulis se palpandum prebuit, et Marie contactum uitauit? Nonne ipse est qui dubitanti discipulo dixit, Mitte digitos, et palpacicatrices ? Numquid iam ad Patrem ascenderat? Quare ergo Mariam prohibet, et dicit, Noli me tangere; nondum enim ascendi ad Patrem? An hoc dicturi sumus, quod a uiris se tangi non timuit, et a mulieribus tangi timuit? Contactus illius omnem carnem mundat Quibus primo uoluit manifestari, ab his se timuit contrectari? Nonne uiris resurrectio eius per feminas nuntiata est, ut contraria arte serpens uinceretur? Quia enim ille mortem primo homini per feminam nuntiauit; et uiris uita per feminam nuntiata est. Quare ergo se tangi noluit, nisi quia contactum illum spiritualem intelligi uoluit? Contactus spiritualis est de corde mundo. Ille attingit de corde mundo Christum, qui eum intelligit Patri cequalem. Qui autem nondum intelligit diuinitatem Christi, usque ad carnem uenit, usque ad diuinitatem non uenit. Quid autem magnum est, usque illuc attingere, usque quo persecutores qui crucifixerunt? Illud est magnum, intelligere uerbum Deum apud Deum in principio, per quod facta sunt omnia: qualem se cognosci uolebat, quando ait Philippo, Tanto tempore uobiscum sum, et non cognouistis me, Philippe? Qui uidet me, uidet et Patrem .

3. Sed ne quis piger sit ad proficiendum, audiat: Pueri, nouissima hora est. Proficite, currite, crescite, nouissima hora est. Ipsa nouissima hora diuturna est; tamen nouissima est. Horam enim pro tempore posuit nouissimo; quia in nouissimis temporibus ueniet Dominus noster iehsu Christus. Sed dicturi sunt aliqui: Quomodo nouissimum tempus? quomodo nouissima hora? certe prius ueniet Antichristus, et tunc ueniet dies iudicii. uidit Ioannes cogitationes istas: ne quasi securi fierent, et ideo non esse horam nouissimam putarent, quod uenturus esset Antichristus, ait illis, Et sicut audistis quod Antichristus sit uenturus, nunc antichristi multi facti sunt. Numquid posset habere multos antichristos, nisi hora nouissima?

4. Quos dixit antichristos? Sequitur, et exponit Unde cognoscimus quod nouissima sit hora. Unde? Quia  antichristi multi facti sunt. Ex nobis exierunt: uidete antichristos. Ex nobis exierunt: ergo plangimus damnum. Audi consolationem: Sed non erant ex nobis. Omnes heretici, omnes schismatici ex nobis exierunt, id est, ex Ecclesia exeunt; sed non exirent, si ex nobis essent. Antequam exirent ergo, non erant ex nobis. Si antequam exireat, non erant ex nobis; multi intus sunt, non exierunt, sed tamen antichristi sunt. Audemus hoc dicere: utquid, nisi ut unusquisque cum intus est, non sit antichristus? Descripturus enim et designaturus est antichristos; et uidebimus eos nunc. Et interrogare debet unusquisque conscientiam suam, an sit antichristus. Latine enim Antichristus, contrarius est Christo. Non quomodo nonnulli intelligunt Antichristum ideo dictum, quod ante Christum uenturus sit, id est, post eum uenturus sit Christus: non sic dicitur, nec sic scribitur; sed Antichristus, id est, contrarius Christo. Iam quis sit contrarius Christo, nunc aduertitis ipso exponente, et intelligitis non posse exire foras nisi antichristos; eos autem qui non sunt Christo contrarii, foras exire nullo modo posse. Qui enim non est Christo contrarius, in corpore ipsius heret, et membrum computatur. Nunquam sibi sunt membra contraria. Corporis integritas uniuersis membris constat. Et quid de concordia membrorum dicit Apostolus? Si patitur unum membrum, compatiuntur omnia membra; et si glorificatur unum membrum, congaudent omnia membra . Si ergo in glorificatione membri cetera membra congaudent. et in passione omnia membra patiuntur; concordia membrorum non habet antichristum. Et sunt qui intus sic sunt in corpore Domini nostri Iesu Christi; quandoquidem adhuc curatur corpus ipsius, et sanitas perfecta non erit nisi in resurrectione mortuorum: sic sunt in corpore Christi, quomodo humores mali. Quando euomuntur, tunc releuatur corpus: sic et mali quando exeunt, tunc Ecclesia releuatur. Et dicit quando eos euomit atque proiicit corpus: Ex me exierunt humores isti, sed non erant ex me. Quid est, non erant ex me? Non de carne mea precisi sunt, sed pectus mihi premebant cum inessent.

5. Ex nobis exierunt; sed, nolite tristes esse, non erant ex nobis. Unde probas? Quod si fuissent ex nobis, permansissent utique nobiscum. Hinc ergo uideat Charitas uestra, quia multi qui non sunt ex nobis, accipiunt nobiscum Sacramenta, accipiunt nobiscum Baptismum, accipiunt nobiscum quod norunt fideles se accipere, Benedictionem, Eucaristiam [1 1Kb] , et quidquid in Sacramentis sanctis est; ipsius altaris communicationem accipiunt nobiscum, et non sunt ex nobis. Tentatio probat quia non sunt ex nobis. Quando illis tentatio uenerit, uelut occasione uenti, uolant foras; quia grana non erant. Omnes autem tunc uolabunt, quod sepe dicendum est, cum area dominica ceperit uentilari in die iudicii. Ex nobis exierunt, sed non erant ex nobis: quod si fuissent ex nobis, permansissent utique nobiscum: Nam uultis nosse, karissimi, quam certissime dicatur hoc, ut qui forte exierunt et redeunt, non sint antichristi, non sint contrarii Christo? Qui  non sunt antichristi [1 1Kb] , non potest fieri ut remaneant foris. Sed de uoluntate sua quisque aut antichristus, aut in Christo est. Aut in membris sumus, aut in humoribus malis. Qui se in melius commutat, in corpore membrum est: qui autem in malitia permanet, humor malus est; et quando exierit, releuabuntur qui premebantur. Ex nobis exierunt, sed non erant ex nobis: quod si fuissent ex nobis, permansissent utique nobiscum: sed ut manifestarentur, quod non omnes erant ex nobis. Ideo addidit, ut manifestarentur, quia et intus cum sunt, non ex nobis sunt; non tamen manifesti sunt, sed exeundo manifestantur. Et uos unctionem habetis a sancto, ut ipsi uobis manifesti sitis. Unctio spiritualis ipse Spiritus sanctus est, cuius sacramentum est in unctione uisibili. Hanc unctionem Christi dicit omnes qui habent, cognoscere malas et bonos; nec opus esse ut doceantur, quia ipsa unctio docet eos.

6. Scribo uobis, non quod nescieritis ueritatem; sed quia nostis eam, et quia omne mendacium non est ex ueritate. Ecce admoniti sumus quomodo cognoscamus Antichristum. Quid est Christus? ueritas. Ipse dixit, Ego sum ueritas . Omne autem mendacium non est ex ueritate: omnes igitur qui mentiuntur, nondum sunt ex Christo. Non dixit quoddam mendacium ex ueritate, et quoddam mendacium non ex ueritate. Sententiam attendite; ne uos palpetis, ne uos aduletis, ne uos decipiatis, ne uos illudatis: Omne mendacium non est ex ueritate. uideamus ergo quomodo antichristi mentiuntur quia non est unum genus mendacii. Quis est mendax, nisi is qui negat quod iehsu non est Christus? Aliam significationem habet iehsu, aliam habet Christus: cum sit unus iehsu Christus saluator noster, iehsu tamen proprium nomen est illi. Quomodo Moyses proprio nomine appellatus est, quomodo Elias, quomodo Abraham; sic tanquam proprium nomen habet Dominus noster iehsu: Christus autem sacramenti nomen est. Quomodo si dicatur propheta, quomodo si dicatur sacerdos; sic Christus commendatur unctus, in quo esset redemptio totius populi Isrel. Iste Christus sperabatur uenturus a populo Iudeorum; et quia humilis uenit, non est agnitus; quia lapis paruus erat, offenderunt in illum, et fracti sunt. Sed creuit lapis, et factus est mons magnus ; et quid ait Scriptura? Quicumque offenderit in lapidem istum, conquassabitur; et super quem uenerit lapis iste, conteret eum . Discernenda sunt uerba: offendentem dixit conquassari; super quem autem uenerit, conteri. Primo quia humilis uenit, offenderunt in illum homines: quia excelsus uenturus est ad iudicium, super quem uenerit, conteret eum. Sed illum non conteret uenturus, quem non quassauit cum uenit. Qui in humilem non offendit, non formidabit excelsum. Breuiter audistis, fratres: qui in humilem non offendit, non formidabit excelsum. Omnibus enim malis lapis offensionis est Christus; quidquid dicit Christus, amarum est illis.

7. Etenim audite, et uidete. Omnes certe qui exeunt  de Ecclesia, et ab unitate Ecclesie preciduntur, antichristi sunt nemo dubitet; ipse enim designauit, Ex nobis exierunt, sed non erant ex nobis: nam si fuissent ex nobis, permansissent utique nobiscum. Quicumque ergo non manent nobiscum, sed exeunt ex nobis, manifestum est quod antichristi sunt. Et quomodo probantur antichristi? Ex mendacio. Et quis est mendax, nisi qui negat quod iehsu non est Christus? Interrogemus hereticos: quem inuenis hereticum, qui negat quia iehsu non est Christus? uideat Charitas uestra magnum sacramentum. Attendite quid inspirauerit nobis Dominus Deus, et quid insinuare uobis uelim. Ecce exierunt a nobis, et facti sunt Donatiste: interrogamus eos utrum iehsu sit Christus: statim confitentur quia iehsu Christus est. Si ergo ille est antichristus qui negat Iesum esse Christum, nec nos possunt illi dicere antichristos, nec nos illos; quia et nos confitemur, et illi. Si ergo nec illi nos dicunt, nec nos illos; ergo nec illi a nobis exierunt, nec nos ab ipsis. Si ergo non a nobis exiuimus, in unitate sumus: si in unitate sumus, quid faciunt in hac ciuitate duo altaria? quid faciunt diuise domus, diuisa coniugia? quid facit communis lectus, et diuisus Christus? Admonet nos, uult nos fateri quod uerum est. Aut ipsi a nobis exierunt, aut nos ab ipsis. Sed absit ut nos ab ipsis: habemus enim testamentum dominice hereditatis, recitamus, et ibi nos inuenimus, Dabo tibi gentes hereditatem tuam, et possessionem tuam terminos terre . Tenemus hereditatem Christi: illi eam non tenent; non communicant orbi terrarum, non communicant uniuersitati redempte sanguine Domini. Habemus ipsum Dominum resurgentem a mortuis, qui se dubitantium manibus discipulorum prebuit palpandum. Et cum adhuc illi dubitarent, ait illis: Oportebat Christum pati, et resurgere tertia die, et predicari in nomine eius penitentiam et remissionem peccatorum. Ubi? qua? quibus? Per omnes gentes, incipiens ab Ierusalem . Securi sumus de unitate hereditatis. Quisquis huic hereditati non communicat, foras exiit.

8. Sed non contristemur: Ex nobis exierunt, sed non erant ex nobis: nam si fuissent ex nobis, permansissent utique nobiscum. Si ergo ex nobis exierunt, antichristi sunt; si antichristi sunt, mendaces sunt; si mendaces sunt, negant Iesum esse Christum. Iterum redimus ad difficultatem questionis. Singulos interroga, confitentur Iesum esse Christum. Coarctat nos angustus intellectus in hac Epistola. uidetis certe questionem; hec questio et nos et ipsos turbat, si non intelligatur. Aut nos sumus antichristi, aut illi sunt antichristi: illi nos antichristos uocant, et dicunt quod exiuimus ab eis; nos illos similiter: sed designauit hec Epistola antichristos. Quicumque negat quod iehsu non sit Christus, ipse est antichristus. Iam ergo queramus quis neget; et non attendamus ad linguam, sed ad facta. Si enim omnes interrogentur, omnes uno ore confitentur Iesum esse Christum. Quiescat paululum lingua, uitam interroga. Si inuenerimus hoc, si ipsa Scriptura nobis dixerit quia negatio  non tantum lingua fit, sed et factis; certe inuenimus multos antichristos qui ore profitentur Christum, et moribus dissentiunt a Christo. Ubi inuenimus hoc in Scriptura? Paulum audi apostolum: de talibus cum loqueretur, ait, Confitentur enim se nosse Deum, factis autem negant . Inuenimus et ipsos antichristos: quisquis factis negat Christum, antichristus est. Non audio quid sonet, sed uideo quid uiuat. Opera loquuntur, et uerba requirimus? Quis enim malus non bene uult loqui? Sed quid dicit talibus Dominus? Hypocrite, quomodo potestis bona loqui, cum sitis mali ? uoces uestras ad aures meas profertis; ego cogitationes uestras inspicio: uoluntatem malam ibi uideo, et falsos fructus ostenditis. Noui quid unde colligam; non colligo de tribulis ficus, non colligo de spinis uuas. Unaqueque enim arbor a fructu cognoscitur . Magis mendax est antichristus qui ore profitetur Iesum esse Christum, et factis negat. Ideo mendax, quia aliud loquitur, aliud agit.

9. Iam ergo, fratres, si facta interroganda sunt, non solum multos inuenimus antichristos foras exiisse; sed multos nondum manifestos, qui minime foras exierunt. Quotquot enim habet Ecclesia periuros, fraudatores, maleficos, sortilegorum inquisitores, adulteros, ebriosos, feneratores, mangones, et omnia que numerare non possumus; contraria sunt doctrine Christi, contraria sunt uerbo Dei: uerbum autem Dei Christus est: quidquid contrarium est uerbo Dei, in Antichristo est. Antichristus enim contrarius est Christo. Et uultis nosse quam aperte resistant isti Christo? Aliquando euenit ut aliquid mali faciant, et incipiant corripi; quia Christum non audent blasphemare, ministros eius blasphemant, a quibus corripiuntur: si autem ostenderis illis quia Christi uerba dicis, non uerba tua; conantur quantum possunt ut te conuincant uerba tua te dicere, non uerba Christi: si autem manifestum fuerit quia uerba Christi dicis, eunt et in Christum, incipiunt reprehendere Christum: Quomodo, inquiunt, et quare tales nos fecit? Nonne dicunt hoc quotidie homines conuicti de factis suis? Praua uoluntate peruersi, artificem accusant. Clamat illis artifex de celo : Quid te feci? Ego hominem feci, non auaritiam; ego hominem feci, non latrocinium; ego hominem feci; non adulterium. Audisti quia laudant me opera mea. Ex ore trium puerorum ipse hymnus erat qui ab ignibus defendebat . Laudant opera Domini Dominum; laudat celum, terra, mare; laudant omnia que sunt in celo; laudant Angeli, laudant stelle, laudant luminaria; laudat quidquid natat, quidquid uolat, quidquid ambulat, quidquid repit, laudam ista omnia Dominum. Numquid audisti quia laudat Dominum auaritia? numquid audisti quia laudat Dominum ebriositas; quia laudat luxuria, laudat nugacitas? Quidquid ibi non audis laudem dare Domino, non fecit Dominus. Corrige quod tu fecisti, ut saluetur quod in te Deus fecit. Si autem non uis, et amas et amplecteris peccata tua; contrarius es Christo. Intus sis, foris sis, antichristus es: intus sis, foris  sis, palea es. Sed quare foris non es? Quia occasionem uenti non inuenisti.

10. Iam ista manifesta sunt, fratres. Ne quis dicat: Christum non colo, sed Deum colo Patrem ipsius. Omnis qui negat Filium, nec Filium nec Patrem habet: et qui confitetur Filium, et Filium et Patrem habet. uos grana alloquitur; et qui palea erant, audiant, et grana fiant. Unusquisque considerans conscientiam suam, si mundi amator est, mutetur; fiat amator Christi, ne sit antichristus. Si quis ei dixerit quod antichristus sit, irascitur, iniuriam sibi factam putat; fortassis inscriptionem minatur, si audiat a litigante quod antichristus sit. Dicit ei Christus: Patiens esto; si falsum audisti, gaude mecum, quia et ego falsa ab antichristis audio: si autem uerum audisti, conueni conscientiam tuam; et si audire times, esse plus time.

11. Ergo uos quod ab initio audistis, in uobis maneat. Quod si in uobis manserit quod ab initio audistis; et uos in Filio et Patre manebitis. Hec est pollicitatio quam ipse pollicitus est nobis. Forte enim mercedem quereres, et diceres: Ecce in me quod ab initio audiui custodio, obtempero; pericula, labores, tentationes pro ista permansione sustineo: quo fructu? qua mercede? Quid mihi postea dabit, quia in hoc seculo me uideo laborare inter tentationes? Non uideo hic requiem esse aliquam; mortalitas ipsa aggrauat animam, et corpus quod corrumpitur premit ad inferiora: sed tolero omnia, ut illud quod ab initio audiui, maneat in me; et dicam Deo meo, Propter uerba labiorum tuorum ego custodiui uias duras . Ad quam ergo mercedem? Audi, et noli deficere. Si deficiebas in laboribus, promissa mercede fortis esto. Quis est qui operetur in uinea, et recedat illi de corde quod accepturus est? Fac illum oblitum mercedem suam, deficiunt manus. Memoria promisse mercedis perseuerantem facit in opere: et homo promisit qui te potest fallere. Quanto fortior esse debes in agro Dei, quando promisit ueritas, cui nec succedi potest, nec mori, nec fallere potest eum cui promissum est? Et quid est promissum? uideamus quid promisit. Aurum est, quod hic multum amant homines, an argentum? An possessiones, ad quas fundunt homines aurum, quamuis multum ament aurum? An amena predia, ample domus, multa mancipia, animalia numerosa? Non hec est quedam merces ad quam nos hortatur, ut in labore duremus. Quid dicitur merces ista? uita eterna. Audistis, et gauisi exclamastis: amate quod audistis, et liberamini a laboribus uestris in requiem uite eterne. Ecce quid promittit Deus, uitam eternam. Ecce quid minatur Deus, ignem eternum. Quid illis ad dexteram constitutis? uenite, benedicti Patris mei, percipite regnum quod uobis paratum est ab origine mundi. Ad sinistram quid? Ite in ignem eternum, qui preparatus est diabolo, et angelis eius . Illud nondum amas, uel hoc time.

12. Mementote ergo, fratres mei, quia uitam eternam nobis promisit Christus: Hec est, inquit, pollicitatio quam ipse pollicitus est nobis, uitam eternam. Hec scripsi uobis de his qui uos seducunt. Nemo uos seducat  ad mortem; promissionem uite eterne desiderate. Quid potest mundus promittere? Quidquid libet promittat, fortassis crastina morituro promittit. Et qua fronte ad illum qui manet in eternum, exiturus es? Sed minatur mihi potens homo, ut aliquid mali faciam. Quid minatur? Carceres, catenas, ignes, tormenta, bestias: numquid ignem eternum? Exhorresce quod minatur Omnipotens, ama quod pollicetur Omnipotens; et uilescit omnis mundus, siue promittens, siue terrens. Hec scripsi uobis de his qui uos seducunt; ut sciatis quia unctionem habetis, et unctio quam accepimus ab eo [1 1Kb] , permaneat in nobis. Unctionis sacramentum est, uirtus ipsa inuisibilis, unctio inuisibilis, Spiritus sanctus; unctio inuisibilis, caritas illa est que in quocumque fuerit, tanquam radix illi erit, quamuis ardente sole arescere non potest. Omne quod radicatum est, nutritur calore solis, non arescit.

13. Et non habetis necessitatem ut aliquis uos doceat, quia unctio ipsius docet uos de omnibus. Quid ergo nos facimus, fratres, quia docemus uos? Si unctio eius docet uos de omnibus, quasi nos sine causa laboramus. Et utquid tantum clamamus? Dimittamus uos unctioni illius, et doceat uos unctio ipsius. Sed modo mihi facio questionem, et illi ipsi apostolo facio: dignetur audire paruulum querentem a se; ipsi Ioanni dico, Unctionem habebant quibus loquebaris? Tu dixisti, Quia unctio ipsius docet uos de omnibus. Utquid talem Epistolam fecisti? Quid illos tu docebas? quid instruebas? quid edificabas? Iam hic uidete magnum sacramentum, fratres: sonus uerborum nostrorum aures percutit, magister intus est. Nolite putare quemquam aliquid discere ab homine. Admonere possumus per strepitum uocis nostre; si non sit intus qui doceat, inanis fit strepitus noster. Adeo, fratres, uultis nosse? Numquid non sermonem istum omnes audistis? Quam multi hinc indocti exituri sunt? Quantum ad me pertinet, omnibus locutus sum; sed quibus unctio illa intus non loquitur, quos Spiritus sanctus intus non docet, indocti redeunt. Magisteria forinsecus, adiutoria quedam sunt, et admonitiones. Cathedram in celo habet qui corda docet. Propterea ait et ipse in Euangelio: Nolite uobis dicere magistrum in terra: unus est magister uester Christus . Ipse uobis ergo intus loquatur, quando nemo hominum illic est; quia etsi aliquis est a latere tuo, nullus est in corde tuo. Et non sit nullus in corde tuo [2 1Kb] : Christus sit in corde tuo; unctio ipsius sit in corde, ne sit in solitudine cor sitiens, et non habens fontes quibus irrigetur. Interior ergo magister est qui docet, Christus docet, inspiratio ipsius docet. Ubi illius inspiratio et unctio illius non est, forinsecus inaniter perstrepunt uerba. Sic sunt ista uerba, fratres, que forinsecus dicimus, quomodo est agricola ad arborem: forinsecus operatur, adhibet aquam et diligentiam culture: quelibet forinsecus adhibeat, numquid poma format? numquid nuditatem lignorum uestit umbra  foliorum? numquid tale aliquid intrinsecus agit? Sed quis agit hoc? audite agricolam Apostolum, et uidete quid sumus, et audite magistrum interiorem: Ego plantaui, Apollo rigauit; sed Deus incrementum dedit: neque qui plantat est aliquid, neque qui rigat; sed qui incrementum dat Deus . Hoc ergo uobis dicimus: siue plantemus, siue rigemus loquendo, non sumus aliquid; sed ille qui incrementum dat Deus, id est, unctio illius que docet uos de omnibus.



TRACTATUS Iu. De eo quod sequitur, Et uerax est, et non est mendax; usque ad id, in hoc manifestatus est Filius Dei, ut soluat opera diaboli. Cap. II, u\. 27-29, et cap. III, u\. 1-8.

1. Meministis, fratres, hesternam lectionem ad hoc terminatam, quia non habetis necessitatem ut quis doceat uos, sed ipsa unctio docet uos de omnibus. Hoc autem, sicut uos recordari certus sum, sic exposuimus uobis, quia nos qui forinsecus loquimur ad aures uestras, ita sumus quasi operarii, adhibentes culturam forinsecus ad arborem, sed incrementum dare non possumus, nec fructus formare: ille autem qui uos creauit, et redemit, et uocauit, per fidem et Spiritum suum habitans in uobis, nisi loquatur uobis intus, sine causa nos perstrepimus. Unde hoc apparet? Quia cum multi audiant, non omnibus persuadetur quod dicitur; sed illis solis quibus intus loquitur Deus. Illis autem intus loquitur, qui ei locum prebent: illi autem Deo locum prebent, qui diabolo locum non prebent. Habitare enim uult diabolus corda hominum, et loqui ibi omnia que ualent ad seductionem. Sed quid ait Dominus iehsu? Princeps huius mundi missus est foras . Unde missus est? numquid extra celum et terram? numquid extra fabricam mundi [1 1Kb] ? Sed extra corda credentium. Foras misso inuasore, habitet redemptor [2 1Kb] ; quia ipse redemit qui creauit. Et diabolus iam forinsecus oppugnat, non uincit illum qui intus possidet. Forinsecus autem oppugnat, immittendo uarias tentationes: sed ille non consentit cui Deus intus loquitur, et unctio quam audistis.

2. Et uerax est, inquit, eadem unctio; id est, ipse Spiritus Domini qui docet homines, mentiri non potest. »Et non est mendax. Sicut docuit uos, permanete in ipsa [3 1Kb] . Et nunc, filioli, manete in eo, ut cum manifestatus fuerit, habeamus fiduciam in conspectu eius, ut non confundamur ab eo in aduentu eius.« uidetis [4 1Kb] , fratres; credimus in Iesum quem non uidimus: annuntiauerunt eum qui uiderunt. qui contrectauerunt, qui uerbum ex ore ipsius audierunt; et ut hec persuaderent generi humano, ab illo missi sunt, non a seipsis ire ausi sunt. Et quo missi sunt? Audistis cum Euangelium legeretur, Ite, predicate Euangelium uniuerse creature que sub celo est . Ubique ergo discipuli missi sunt,  attestantibus signis et prodigiis ut crederetur illis, quia ea dicebant que uiderant. Et credimus in eum quem non uidimus, et uenturum eum exspectamus. Quicumque illum fide exspectant, cum uenerit gaudebunt: qui sine fide sunt, cum uenerit quod nunc non uident, erubescent. Et confusio illa non erit unius diei et transiet, quomodo solent confundi qui inueniuntur in aliqua culpa, et eis insultatur ab hominibus. Confusio illa traducet confusos ad sinistram, ut audiant, Ite in ignem eternum, qui paratus est diabolo et angelis eius . Maneamus ergo in uerbis eius, ne confundamur cum uenerit. Ipse enim dicit in Euangelio eis qui in eum crediderant: Si permanseritis in uerbo meo, uere discipuli mei estis. Et quasi dicerent, Quo fructu? Et cognoscetis, inquit, ueritatem, et ueritas liberauit uos . Modo enim salus nostra in spe, nondum in re: non enim tenemus iam quod promissum est, sed uenturum speramus. Fidelis autem est qui promisit; non te fallit: tantum tu noli deficere, sed exspecta promissionem. Non enim nouit fallere ueritas. Tu noli esse mendax, ut aliud profitearis, aliud agas: tu serua fidem, et seruat ille pollicitationem. Si autem non tu seruaueris fidem, tu te fraudasti, non ille qui promisit.

3. Si scitis quia iustus est, scitote quia omnis qui facit iustitiam, ex ipso est natus. Iustitia modo nostra ex fide. Iustitia perfecta non est nisi in Angelis; et uix in Angelis, si Deo comparentur: tamen si qua perfecta iustitia animarum et spirituum est quos Deus creauit, in Angelis est sanctis, iustis, bonis, nullo lapsu auersis, nulla superbia cadentibus, sed manentibus semper in contemplatione uerbi Dei, et nichil aliud dulce habentibus, nisi a quo creati sunt; in ipsis perfecta iustitia est: in nobis autem ex fide cepit esse secundum Spiritum. Audistis cum Psalmus legeretur, Incipite Domino in confessione . Incipite, inquit: initium iustitie nostre, confessio est peccatorum. Cepisti non defendere peccatum tuum, iam inchoasti iustitiam: perficietur autem in te, quando nichil aliud facere delectabit, quando absorbebitur mors in uictoriam , quando nulla concupiscentia titillabit, quando non erit lucta cum carne et sanguine, quando erit corona uictorie, triumphus de inimico; tunc erit perfecta iustitia. Modo adhuc pugnamus: si pugnamus, in stadio sumus; ferimus, et ferimur: sed qui uincat, exspectatur. Ille autem uincit, qui et quod ferit, non de uiribus suis presumit, sed de hortatore [1 1Kb] Deo. Solus diabolus aduersum nos pugnat. Nos si cum Deo sumus, diabolum uincimus: nam et si tu solus cum diabolo pugnaueris, uinceris. Exercitatus hostis est: quot palmarum? Considerate quo deiecerit: ut mortales nasceremur, primo ipsam originem nostram de paradiso deiecit. Quid ergo faciendum est, quia ipse exercitatus est? Inuocetur Omnipotens aduersus exercitatum diabolum. Habitet in te qui non potest uinci, et securus uinces eum qui uincere solet. Sed quos? In quibus non habitat Deus. Nam, ut noueritis, fratres, contempsit  Adam in paradiso positus preceptum Dei, et erexit ceruicem ueluti in potestate sua esse cupiens, et nolens subdi uoluntati Dei, et lapsus est ab illa immortalitate, ab illa beatitudine . Homo autem quidam iam exercitatus, natus mortalis, cum sederet in stercore putris uermibus, diabolum uicit: uicit et ipse Adam, et in Iob ipse; quia de genere ipsius, Iob. Ergo Adam uictus in paradiso, uicit in stercore. In paradiso cum esset, audiuit persuasionem mulieris, quam illi immiserat diabolus: in stercore autem cum esset, ait Eue, Tanquam una ex insipientibus mulieribus locuta es . Ibi aurem apposuit; hic responsum dedit: cum esset letus, audiuit; cum esset flagellatus, uicit. Ideo uidete quid sequitur, fratres, in Epistola ista; quia hoc nobis commendat, ut diabolum quidem uincamus, sed non ex nobis. Si scitis quia iustus est, ait, scitote quia omnis qui facit iustitiam, ex ipso est natus: ex Deo, ex Christo. Et quia dixit, Ex ipso est natus, hortatur nos. Iam ergo quia nati ex illo sumus, perfecti sumus.

4. Audite: Ecce qualem dilectionem dedit nobis Pater, ut filii Dei uocemur et simus. Nam qui uocantur et non sunt, quid illis prodest nomen ubi res non est? Quam multi uocantur medici, qui curare non norunt? quam multi uocantur uigiles, qui tota nocte dormiunt? Sic multi uocantur christiani, et in rebus non inueniuntur; quia hoc quod uocantur non sunt, id est in uita, in moribus, in fide, in spe, in caritate. Hic autem quid audistis, fratres? »Ecce qualem dilectionem dedit nobis Pater, ut filii Dei uocemur et simus. Propter hoc mundus non cognoscit nos, quia non cognouit eum, et nos non cognoscit mundus.« Totus mundus christianus, et totus mundus impius; per totum enim mundum impii, et per totum mundum pii: illi illos non cognoscunt. Quomodo putamus quia non cognoscunt? Insultant bene uiuentibus. Attendite et uidete, quia forte sunt et inter uos. Unusquisque uestrum qui iam pie uiuit, qui contemnit secularia, qui non uult ire ad spectacula, qui non uult se inebriare quasi solemniter, et, quod est grauius, accedente patrocinio, sanctorum dierum fieri immundus; qui ista facere noluerit, quomodo ei insultatur ab his qui faciunt? Numquid insultaretur ei si agnosceretur? Quare autem non agnoscitur? Mundus eum non agnoscit. Quis est mundus? Illi habitatores mundi, quomodo dicitur domus, habitatores eius. Iam ista sepe dicta sunt, et non ea uobis cum odio repetimus [1 1Kb] . Iam cum auditis mundum in mala significatione, non intelligatis nisi dilectores mundi; quia per dilectionem inhabitant, et per quod inhabitant, nomen habere meruerunt. Propter hoc mundus non cognouit nos, quia non cognouit eum. Ambulabat et ipse Dominus iehsu Christus, in carne erat Deus, latebat in infirmitate. Et unde non est cognitus? Quia omnia peccata arguebat in hominibus. Illi amando delectationes peccatorum, non agnoscebant Deum: amando  quod febris suadebat, iniuriam medico faciebant.

5. Quid ergo nos? Iam nati sumus ex ipso; sed quia in spe sumus, Dilectissimi, inquit, nunc filii Dei sumus. Iam nunc? Quid est ergo quod exspectamus, si iam filii Dei sumus? Et nondum, inquit, manifestatum est quid erimus. Quid autem erimus aliud, quam filii Dei? Audite quid sequitur: »Scimus quia cum apparuerit, similes ei erimus; quoniam uidebimus cum sicut est.« Intelligat Charitas uestra. Magna res: »Scimus quia cum apparuerit, similes ei erimus; quoniam uidebimus eum sicuti est.« Iam illud attendite quid uocatur est. Nostis quid uocatur. Est quod uocatur, et non solum uocatur, sed uere est, incommutabile est; semper manet, mutari nescit, nulla ex parte corrumpitur: nec proficit, quia perfectum est; nec deficit, quia eternum est. Et quid est hoc? In principio erat uerbum, et uerbum erat apud Deum, et Deus erat uerbum . Et quid est hoc? Qui cum in forma Dei esset, non rapinam arbitratus est esse equalis Deo . Hoc modo Christum in forma Dei, uerbum Dei, Unicum Patri, equalem Patri, non possunt uidere mali. Secundum id uero quod uerbum caro factum est, poterunt et mali: quia in die iudicii uidebunt et mali; quia sic ueniet iudicaturus quomodo uenerat iudicandus. In ipsa forma homo, sed Deus: nam maledictus omnis qui spem suam ponit in homine . Homo uenit ut iudicaretur, homo ueniet ut iudicet. Et si non uidebitur, quid est quod scriptum est, uidebunt in quem confixerunt ? De impiis enim dictum est quia uidebunt, et confundentur. Quomodo non uidebunt impii, quando alios ponet ad dexteram, alios ad sinistram? Ad dexteram positis dicet, uenite, benedicti Patris mei, percipite regnum: ad sinistram positis dicet, Ite in ignem eternum . uidebunt, sed formam serui: formam Dei non uidebunt. Quare? Quia impii sunt; et ipse Dominus dicit, Beati mundo corde, quoniam ipsi Deum uidebunt . Ergo uisuri sumus quamdam uisionem, fratres, quam nec oculus uidit, nec auris audiuit, nec in cor hominis ascendit : uisionem quamdam, uisionem precellentem omnes pulchritudines terrenas, auri, argenti, nemorum atque camporum, pulchritudinem maris et eris, pulchritudinem solis et lune, pulchritudinem stellarum, pulchritudinem Angelorum, omnia superantem; quia ex ipsa pulchra sunt omnia.

6. Quid ergo nos erimus, quando hoc uidebimus? Quid nobis promissum est? Similes ei erimus; quoniam uidebimus eum sicuti est. Quomodo potuit, lingua sonuit; cetera corde cogitentur. Quid enim uel ipse Ioannes dixit ad comparationem eius qui est, uel quid a nobis potest dici hominibus longe imparibus meritis ipsius? Redeamus ergo ad illam unctionem ipsius, redeamus ad illam unctionem que intus docet quod loqui non possumus, et quia modo uidere non potestis, officium uestrum in desiderio sit. Tota uita christiani boni, sanctum desiderium est. Quod autem desideras, nondum uides; sed desiderando capax efficeris,  ut cum uenerit quod uideas, implearis. Sicuti enim si uelis implere aliquem sinum, et nosti quam magnum est quod dabitur, extendis sinum uel sacci uel utris uel alicuius rei: nosti quantum missurus es, et uides quia angustus est sinus; extendendo facis capaciorem: sic Deus differendo extendit desiderium, desiderando extendit animum, extendendo facit capacem. Desideremus ergo, fratres, quia implendi sumus. uidete Paulum extendentem sinum, ut possit capere quod uenturum est. Ait enim: Non quia iam acceperim, aut iam perfectus sim: fratres, ego me non arbitror apprehendisse. Quid ergo agis in hac uita, si nondum apprehendisti? Unum autem, que retro oblitus, in ea que ante sunt extentus, secundum intentionem sequor ad palmam superne uocationis . Extentum se dixit, et secundum intentionem sequi se dixit. Minorem se sentiebat ad capiendum quod oculus non uidit, nec auris audiuit, nec in cor hominis ascendit. Hec est uita nostra, ut desiderando exerceamur. Tantum autem nos exercet sanctum desiderium, quantum desideria nostra amputauerimus ab amore seculi. Iam diximus aliquando, Exinani quod implendum est [1 1Kb] . Bono implendus es, funde malum. Puta quia melle te uult implere Deus: si aceto plenus es, ubi mel pones? Fundendum est quod portabat uas: mundandum est ipsum uas; mundandum est, etsi cum labore, cum tritura, ut fiat aptum cuidam rei. Maledicamus, aurum dicamus, uinum dicamus; quidquid dicimus quod dici non potest, quidquid uolumus dicere, Deus uocatur. Et quod dicimus Deus, quid diximus? Due iste syllabe sunt totum quod exspectamus? Quidquid ergo dicere ualuimus, infra est: extendamus nos in eum, ut cum uenerit, impleat. Similes enim ei erimus; quoniam uidebimus eum sicuti est.

7. Et omnis qui habet spem hanc in ipso. uidetis quia in spe nos posuit. uidetis quemadmodum congruit apostolus Paulus coapostolo suo, Spe salui facti sumus. Spes autem que uidetur, non est spes: quod enim uidet quis, quid sperat? Si enim quod non uidemus speramus, per patientiam exspectamus . Ipsa patientia exercet desiderium. Mane tu, nam manet ille: et perseuera in ambulando, ut peruenias; quia quo tendis, non migrabit. uidete: Et omnis qui habet spem hanc in ipso, castificat semetipsum, sicut et ipse castus est. uidete quemadmodum non abstulit liberum arbitrium, ut diceret, castificat semetipsum. Quis nos castificat nisi Deus? Sed Deus te nolentem non castificat. Ergo quod adiungis uoluntatem tuam Deo, castificas teipsum. Castificas te, non de te, sed de illo qui uenit ut inhabitet te. Tamen quia agis ibi aliquid uoluntate, ideo et tibi aliquid tributum est. Ideo autem tibi tributum est, ut dicas sicut in Psalmo, Adiutor meus esto, ne derelinquas me . Si dicis, Adiutor meus esto, aliquid agis: nam si nichil agis, quomodo ille adiuuat?

8. Omnis qui facit peccatum, et iniquitatem facit.  Nemo dicat, Aliud est peccatum, aliud iniquitas: nemo dicat, Ego peccator homo sum, sed iniquus non sum. Omnis enim qui facit peccatum, et iniquitatem facit. Peccatum est iniquitas. Quid ergo facimus de peccatis nostris et iniquitatibus? Audi quid dicat: Et scitis quia ille manifestatus est, ut peccatum auferat; et peccatum in ipso non est. In quo non est peccatum, ipse uenit auferre peccatum. Nam si esset et in illo peccatum, auferendum esset illi, non ipse auferret. Omnis qui in ipso manet, non peccat. In quantum in ipso manet, in tantum non peccat. Omnis qui peccat, non uidit eum, neque cognouit eum. Magna ista questio: Omnis qui peccat, non uidit eum, neque cognouit eum. Non est mirum. Non eum uidimus, sed uisuri sumus; non eum cognouimus, sed cognituri sumus: credimus in eum quem non cognouimus. An forte ex fide cognouimus, et specie nondum cognouimus? Sed in fide et uidimus et cognouimus. Si enim nondum uidet fides, quare dicimur illuminati? Est illuminatio per fidem, est illuminatio per speciem. Modo cum peregrinamur, per fidem ambulamus, non per speciem . Ergo et iustitia nostra per fidem est, non per speciem. Erit perfecta nostra iustitia, cum uidebimus per speciem Modo non relinquamus eam iustitiam que est ex fide, quoniam iustus ex fide uiuit , sicut ait Apostolus. Omnis qui manet in ipso, non peccat. Nam omnis qui peccat, non uidit eum, neque cognouit eum. Non credit iste qui peccat: si autem credit, quantum ad fidem eius pertinet, non peccat.

9. Filioli, nemo uos seducat. Qui facit iustitiam, iustus est, sicut et ille iustus est. Numquid quando audiuimus quia iusti sumus, sicut et ille, equales nos debemus putare Deo? Debetis nosse quid est, sicut: iamdudum enim dixit, Castificat semetipsum, sicut ipse castus est. Iam ergo par et equalis est castitas nostra castitati Dei, et iustitia nostra iustitie Dei? Quis hoc dicat? Sed, sicut, non semper ad equalitatem dici solet. Quomodo, uerbi gratia, uisa basilica ista ampla, si uelit facere aliquis minorem, sed tamen proportione ad mensuras eius, ut uerbi gratia, si lata est ista simplum, et longa duplum; faciat et ille latam simplum, et longam duplum: uidetur sic fecisse sicut est ista. Sed ista habet, uerbi gratia, centum cubitos, illa triginta: et sic est, et impar est. uidetis quia non semper, sicut, ad parilitatem et equalitatem refertur. uerbi gratia, uidete quantum sit inter faciem hominis, et imaginem de speculo: facies in imagine, facies in corpore; imago in imitatione, corpus in ueritate. Et quid dicimus? Nam sicut hic oculi, ita et ibi: sicut hic aures, ita et ibi aures sunt. Dispar est res; sed, sicut, ad similitudinem dicitur. Habemus ergo et nos imaginem Dei; sed non illam quam habet Filius equalis Patri; tamen et nos pro modulo nostro si non sicut ille essemus, ex nulla parte similes diceremur. Ergo castificat nos sicut et ipse castus est; sed ille castus eternitate, nos casti fide: iusti sumus sicut et ipse iustus est; sed ipse in ipsa incommutabili perpetuitate, nos iusti credendo in quem  non uidemus, ut aliquando uideamus. Et cum perfecta fuerit iustitia nostra, cum facti equales Angelis fuerimus; nec tunc illi equabitur. Quanto ergo modo ab illo longe est, quando nec tunc par erit?

10. Qui facit peccatum, de diabolo est; quia ab initio diabolus peccat. De diabolo est, nostis quid dicat: imitando diabolum. Nam neminem fecit diabolus, neminem genuit, neminem creauit: sed quicumque fuerit imitatus diabolum, quasi de illo natus, fit filius diaboli imitando, non proprie nascendo. Quomodo es filius Abrahe? numquid Abraham te genuit? Quomodo Iude, filii Abrahe non imitantes fidem Abrahe, facti sunt filii diaboli: de carne Abraham nati sunt, et fidem Abrahe non sunt imitati. Si ergo qui inde nati sunt, exheredati sunt, quia non sunt imitati; tu qui non de illo natus es, efficeris filius, et sic eris filius imitando. Et si diabolum fueris imitatus, quia ille superbus exstitit et impius aduersus Deum, eris filius diaboli, imitando; non quia creauit te, aut genuit te.

11. In hoc manifestatus est Filius Dei. Eia, fratres, omnes peccatores ex diabolo nati sunt, in quantum peccatores. Adam a Deo factus est: sed quando consensit diabolo, ex diabolo natus est; et tales omnes genuit qualis erat. Cum ipsa concupiscentia nati sumus; et antequam nos debita nostra addamus, de illa damnatione nascimur. Nam si cum nullo peccato nascimur, quid est quod cum infantibus ad Baptismum curritur, ut soluantur? Ego duas natiuitatos attendite, fratres, Adam et Christum [1 1Kb] : duo sunt homines; sed unus ipsorum homo homo, alter ipsorum homo Deus. Per hominem hominem, peccatores sumus: per hominem Deum, iustificamur. Natiuitas illa deiecit ad mortem; ista natiuitas erexit ad uitam: natiuitas illa trahit secum peccatum; natiuitas ista liberat a peccato. Ideo enim uenit Christus homo, ut solueret peccata hominum. In hoc manifestatus est Filius Dei, ut soluat opera diaboli.

12. Cetera commendo Charitati uestre, ne uos grauem. Ipsa enim questio est, in qua soluenda laboramus, quia peccatores nos dicimus: si enim quis dixerit se esse sine peccato, mendax est. Et in ipsius Epistola Ioannis inuenimus, Si dixerimus quia peccatum non habemus, nos ipsos seducimus. Meminisse enim debetis priorum: Si dixerimus quia peccatum non habemus, nos ipsos seducimus, et ueritas in nobis non est . Et rursus in consequentibus audis, Qui natus est ex Deo, non peccat: Qui facit peccatum, non uidit eum, neque cognouit eum: Omnis qui facit peccatum, de diabolo est. Ex Deo non est peccatum. Iterum terret nos. Quomodo nati sumus ex Deo, et quomodo nos fatemur peccatores? An dicturi sumus, quia de Deo nati non sumus? Et quid faciunt ista Sacramenta in infantibus? Quid dixit Ioannes? Qui natus est ex Deo, non peccat. Ipse Ioannes iterum dixit, Si dixerimus quia peccatum non habemus, nosmetipsos seducimus, et ueritas in nobis non est. Magna  questio est et angusta; et ad hanc soluendam intentam fecerim Charitatem uestram. In nomine Domini eras quod inde dederit, disseremus.



TRACTATUS u. In id quod sequitur, Omnis qui natus est ex Deo, non facit peccatum; usque ad id, Non diligamus uerbo tantum et lingua, sed opere et ueritate. Cap. III, u\. 9-18.

1. Intente audite, obsecro uos, quia res non minima uersatur in medio: et non dubito quia hesterno die adfuistis intente, quod et hodie intentius conuenistis. Est enim non parua questio, quomodo dicat in ista Epistola, Qui natus est ex Deo, non peccat: et quomodo in eadem Epistola superius dixit, Si dixerimus quia peccatum non habemus, nos ipsos seducimus, et ueritas in nobis non est . Quid facturus est quem uterque sermo ex eadem Epistola in medio coarctauit? Si se confessus fuerit peccatorem, timet ne dicatur illi, Non ergo ex Deo natus es; quia scriptum est, Qui natus est ex Deo, non peccat. Si autem dixerit se iustum, et non habere peccatum, accipit ex alia parte plagam ex ipsa Epistola, Si dixerimus quia peccatum non habemus, nos ipsos seducimus, et ueritas in nobis non est. Positus ergo homo in medio, quid dicat, et quid confiteatur, aut quid profiteatur, non inuenit. Profiteri se esse sine peccato, periculosum est; et non solum periculosum, sed etiam mendosum: Nos ipsos, inquit, seducimus, et ueritas in nobis non est, si dixerimus quia peccatum non habemus. Sed utinam non haberes, et diceres! uerum enim diceres, nec in ueritate promenda ullum iniquitatis uel uestigium formidares. Sed ideo male facis si dicis quia mendacium dicis: ueritas, inquit, in nobis non est, si dixerimus quia peccatum non habemus. Non ait, Non habuimus; ne forte de preterita uita dictum uideretur. Habuit enim peccata homo iste; sed ex quo natus est ex Deo, cepit non habere. Si ita esset, nulla nos angustaret questio. Diceremus enim: Fuimus peccatores, sed modo iustificati sumus habuimus peccatum, sed modo non habemus. Non hoc ait: sed quid ait? Si dixerimus quia peccatum non habemus, nos ipsos seducimus, et ueritas in nobis non est. Post aliquantum rursus, Qui natus est ex Deo, inquit, non peccat. Numquid Ioannes ipse non erat natus ex Deo? Si Ioannes non erat natus ex Deo, de quo audistis quia supra pectus Domini recumbebat; aliquis sibi audet promittere regenerationem factam in se, quam ille habere non meruit, qui super pectus Domini recumbere meruit? Quem Dominus plus quam ceteros diligebat , ipsum solum de Spiritu non genuerat?

2. Attendite nunc uerba ista: adhuc angustias nostras commendo, ut per intentionem uestram, que oratio est et pro nobis et pro uobis, dilatet Deus, et det exitum; ne aliquis in uerbo eius inueniat occasionem perditionis sue, quod uerbum non est predicatum et conscriptum, nisi ad medicinam et salutem. Omnis, inquit, qui facit peccatum, et iniquitatem facit. Ne forte discernas: Peccatum iniquitas est. Ne  dicas, Peccator sum, sed iniquus non sum: Peccatum iniquitas est. Et scitis quia in hoc ille manifestatus est, ut peccata auferat; et peccatum in illo non est. Et quid prodest nobis quia uenit sine peccato? Omnis qui non peccat, in ipso manet: et omnis qui peccat, non uidit eum, neque cognouit eum. Filioli, nemo uos seducat. Qui facit iustitiam, iustus est, sicut et ille iustus est. Iam ista diximus, quia sicut secundum quamdam similitudinem, non secundum equalitatem, dici solet. Qui facit peccatum, de diabolo est; quia ab initio diabolus peccat. Et hoc diximus, quia neminem creauit diabolus, neque genuit; sed imitatores eius tanquam ex illo nascuntur. In hoc manifestatus est Filius Dei, ut soluat opera diaboli . Ergo ut soluat peccata [1 1Kb] ille qui non habet peccatum. Deinde sequitur: Omnis qui natus est ex Deo, non facit peccatum, quia semen eius in ipso manet; et non potest peccare, quia ex Deo natus est. Fortiter instrinxit. Fortassis secundum quoddam peccatum dixit, non peccat, non secundum omne peccatum: ut quod ait, Qui natus est ex Deo, non peccat, certum quoddam peccatum intelligas, quod non potest admittere homo qui ex Deo natus est: et tale peccatum est illud, ut si quisquam illud admiserit, confirmet cetera; si quis autem hoc non admiserit, soluat cetera. Quod est hoc peccatum? Facere contra mandatum. Quod est mandatum? Mandatum nouum do uobis, ut uos inuicem diligatis . Intendite. Hoc mandatum Christi dilectio uocatur: per hanc dilectionem peccata soluuntur. Hec si non teneatur, et graue peccatum est, et radix omnium peccatorum.

3. Intendite, fratres; protulimus aliquid in quo bene intelligentibus soluta est questio. Sed numquid cum celerioribus tantum ambulamus uiam? Et qui tardius ambulant, non sunt relinquendi. uersemus hoc quibus possumus uerbis, ut ad omnes perueniat. Puto enim, fratres, quia omnis homo sollicitus est pro anima sua, qui non sine causa intrat Ecclesiam, qui non temporalia querit in Ecclesia, qui non propterea intrat ut transigat negotia secularia; sed ideo intrat, ut aliquid sibi eternum promissum teneat, quo perueniat: necesse est cogitet [2 1Kb] quemadmodum ambulet in uia, ne remaneat, ne retro eat, ne aberret, ne claudicando non perueniat. Qui ergo sollicitus est, tardus sit, uelox sit, non recedat de uia Hoc ergo dixi, quia qui natus est ex Deo, non peccat, fortassis secundum quoddam peccatum uoluit intelligi: nam erit contrarium illi loco, Si dixerimus quia peccatum non habemus, nos ipsos seducimus, et ueritas in nobis non est. Sic ergo potest solui questio. Est quoddam peccatum quod non potest admittere ille qui natus est ex Deo; et quo non admisso soluuntur cetera, quo admisso confirmantur cetera. Quod est hoc peccatum? Facere contra mandatum Christi, contra testamentum nouum. Quod est mandatum nouum? Mandatum nouum do uobis, ut uos inuicem diligatis. Qui facit contra caritatem  et contra dilectionem fraternam, non audeat gloriari, et dicere natum se esse ex Deo: qui autem in dilectione fraterna constitutus est, certa sunt peccata que non potest admittere, et hoc maxime ne oderit fratrem. Et quid de ceteris peccatis facit, unde dictum est, Si dixerimus quia peccatum non habemus, nos ipsos seducimus, et ueritas in nobis non est? Audiat securitatem de alio loco Scripture: Charitas cooperit multitudinem peccatorum .

4. Charitatem ergo commendamus; caritatem commendat hec Epistola. Post resurrectionem Dominus quid aliud interrogauit Petrum, nisi, Amas me? Et parum fuit semel interrogare; et iterum nichil aliud, et tertio nichil aliud. Cum iam tertio ille tedio afficeretur, quasi non sibi crederet, quomodo qui nesciret quid in illo ageretur; tamen et primo, et secundo, et tertio hoc interrogauit. Ter negauit timor, ter confessus est amor . Ecce amat Petrus Dominum. Quid prestaturus Domino? Non enim et ipse non turbatus est in illo psalmo, Quid retribuam Domino pro omnibus que retribuit mihi? Qui enim dicebat hec in Psalmo, attendebat quanta sibi essent prestita a Deo; et querebat quid retribueret Deo, et non inueniebat. Quidquid enim retribuere uolueris, ab ipso accepisti ut reddas. Et quid inuenit ut retribuat? Quod, ut diximus, fratres, ab ipso acceperat, hoc inuenit quod retribueret. Calicem salutaris accipiam, et nomen Domini inuocabo . Quis enim illi dederat calicem salutarem, nisi ille cui uolebat retribuere? Accipere autem calicem salutarem, et inuocare nomen Domini, hoc est satiari caritate; et ita satiari, ut non solum non oderis fratrem, sed paratus sis mori pro fratre. Perfecta ista caritas est, ut paratus sis mori pro fratre. Hanc ipse Dominus in se exhibuit, mortuus pro omnibus, orans pro eis a quibus crucifigebatur, et dicens: Pater, ignosce illis, quia nesciunt quid faciunt . Sed si solus hoc fecit, non erat magister, si discipulos non habebat. Secuti discipuli hoc fecerunt. Lapidabatur Stephanus, et genu fixo ait: Domine, ne statuas illis hoc delictum . Amabat a quibus occidebatur, quia et pro ipsis moriebatur. Audi et apostolum Paulum: Et ipse, inquit, impendar pro animabus uestris . Inter illos enim erat pro quibus Stephanus deprecabatur, quando eorum manibus moriebatur. Perfecta ergo caritas hec est. Si quis tantam habuerit caritatem, ut paratus sit pro fratribus etiam mori, perfecta est in illo caritas. Sed numquid mox ut nascitur, iam prorsus perfecta est? Ut perficiatur, nascitur: cum fuerit nata, nutritur; cum fuerit nutrita roboratur; cum fuerit roborata, perficitur: cum ad perfectionem uenerit, quid dicit? Mihi uiuere Christus est, et mori lucrum. Optabam dissolui et esse cum Christo; multo enim magis optimum: manere in carne necessarium propter uos . Propter eos uolebat uiuere, pro quibus paratus erat mori.

5. Et ut noueritis quia ipsa est perfecta caritas, quam non uiolat, et in quam non peccat qui natus est ex Deo; hoc Dominus dicit Petro: Petre, amas me!  Et ille: Amo. Non ait, Si amas me, obsequere mihi. Quando enim erat Dominus in carne mortali, esuriuit, sitiuit: eo tempore quo esuriebat et sitiebat, susceptus est hospitio; ministrarunt illi qui habuerunt, de substantia sua, sicut legimus in Euangelio . Suscepit eum hospitio Zaccheus: saluus factus est a morbo, suscepto medico. Quo morbo? Auaritie. Erat enim ditissimus, et princeps publicanorum. Attendite sanatum a morbo auaritie. Dimidium, inquit, bonorum meorum do pauperibus; et si cui aliquid tuli, quadruplum reddam . Ideo seruauit alterum dimidium, non quo frueretur, sed unde debita solueret. Suscepit ergo tunc medicum hospitio, quia erat infirmitas carnis in Domino, cui hoc obsequium preberent homines: et hoc, quia uoluit prestare obsequentibus; obsequentibus enim proderat, non illi. Cui enim Angeli ministrabant, horum obsequium requirebat? Nec Elias seruus illius hoc necessarium habebat aliquando, cui panem et carnem per coruum mittebat; et tamen ut uidua religiosa benediceretur, mittitur seruus Dei, pascitur a uidua quem Deus in secreto pascebat . uerumtamen quanquam de his seruis Dei sibi prestent, qui eorum indigentiam considerant, propter illam mercedem a Domino in Euangelio manifestissime positam, Qui suscipit iustum in nomine iusti, mercedem iusti accipiet; et qui suscipit prophetam in nomine prophete, mercedem prophete accipiet; et qui dederit calicem aque frigide uni ex his minimis tantum in nomine discipuli, amen dico uobis, non perdet mercedem suam : quamuis ergo sibi prestent qui hoc faciunt, tamen nec hoc poterat preberi ascensuro in celum. Quid illi poterat retribuere Petrus, qui amabat illum? Audi quid: Pasce oues meas; id est, Fac pro fratribus quod pro te feci. Omnes sanguine meo redemi: nolite dubitare mori pro ueritatis confessione, ut ceteri uos imitentur.

6. Sed hec, ut diximus, fratres, perfecta caritas est; qui natus est ex Deo, habet illam. Intendat Charitas uestra, uidete quid dicam. Ecce accepit Sacramentum natiuitatis homo baptizatus; Sacramentum habet, et magnum Sacramentum, diuinum, sanctum, ineffabile. Considera quale: ut nouum hominem faciat dimissione omnium peccatorum. Attendat tamen in cor, si perfectum est ibi, quod factum est in corpore: uideat si habet caritatem, et tunc dicat, Natus sum ex Deo. Si autem non habet, characterem quidem impositum habet, sed desertor uagatur. Habeat caritatem; aliter non se dicat natum ex Deo. Sed habeo, inquit, sacramentum. Audi Apostolum: Si sciam omnia sacramenta, et habeam omnem fidem, ita ut montes transferam, caritatem autem non habeam, nichil sum .

7. Hoc, si meministis, commendauimus, cum istam Epistolam legere inciperemus, nichil in ea nobis sic commendari, quomodo caritatem. Et si uidetur alia et alia dicere, illuc facit reditum; et ad ipsam caritatem omnia uult referre quecumque dixerit. uideamus si et hic hoc facit. Attende: Omnis qui natus est  ex Deo, non facit peccatum. Querimus quod peccatum: quia si omne intellexeris, contrarius erit illi loco, Si dixerimus quia peccatum non habemus, nosmetipsos seducimus, et ueritas in nobis non est. Ergo dicat quod peccatum, doceat nos; ne forte ego temere dixerim peccatum hoc esse uiolationem caritatis, quia supra dixit, Que odit fratrem suum, in tenebris est, et in tenebris ambulat, et nescit quo eat, quia tenebre excecauerunt oculos eius . Sed forte dixit aliquid in posterioribus, et nominauit caritatem [1 1Kb] . uidete quia circuitus ille uerborum hunc habet finem, hunc habet exitum. Omnis qui natus est ex Deo, non peccat; quia semen eius in ipso manet. Semen Dei, id est, uerbum Dei: unde dicit Apostolus, Per Euangelium ego uos genui . Et non potest peccare, quia ex Deo natus est. Dicat hoc, uideamus in quo non potest peccare. In hoc manifestati sunt filii Dei et filii diaboli. Omnis qui non est iustus, non est a Deo, et qui non diligit fratrem suum. Certe iam manifestum est unde dicat, Et qui non diligit, inquit, fratrem suum. Dilectio ergo sola discernit inter filios Dei et filios diaboli. Signent se omnes signo crucis Christi; respondeant omnes, Amen; cantent omnes, Alleluia; baptizentur omnes, intrent Ecclesias, faciant parietes basilicarum: non discernuntur filii Dei a filiis diaboli, nisi caritate. Qui habent caritatem, nati sunt ex Deo: qui non habent, non sunt nati ex Deo. Magnum indicium, magna discretio. Quidquid uis habe; hoc solum non habeas, nichil tibi prodest: alia si non habeas, hoc habe, et implesti Legem. Qui enim diligit alterum, Legem impleuit, ait Apostolus: et, Plenitudo Legis caritas . Puto istam margaritam esse illam quam homo negotiator quesisse describitur in Euangelio, qui inuenit unam margaritam, et uendidit omnia que habebat, et emit eam . Hec est margarita pretiosa, caritas, sine qua nichil tibi prodest quodcumque habueris: quam si solam habeas, sufficit tibi. Modo cum fide uides, tunc cum specie uidebis. Si enim amamus cum non uidemus, quomodo amplectemur cum uiderimus? Sed ubi nos debemus exercere? In amore fraterno. Potes mihi dicere, Non uidi Deum; numquid potes mihi dicere, Non uidi hominem? Dilige fratrem. Si enim fratrem quem uides dilexeris, simul uidebis et Deum; quia uidebis ipsam caritatem, et intus inhabitat Deus.

8. Qui non est iustus, non est ex Deo; et qui non diligit fratrem suum. Quia hec est annuntiatio: uide quomodo confirmat: Quia hec est annuntiatio quam audiuimus ab initio, ut diligamus inuicem. Manifestauit nobis inde se dicere: contra hoc mandatum quisquis facit, in peccato illo est scelerato, in quod incidunt qui non nascuntur ex Deo. Non sicut Cain qui ex maligno erat, et occidit fratrem suum. Et cuius rei gratia occidit? Quia opera eius maligna fuerunt, fratris uero eius iusta. Ergo ubi est inuidia, amor fraternus esse non potest. Intendat Charitas uestra. Qui inuidet, non  amat. Peccatum diaboli est in illo; quia et diabolus inuidendo deiecit. Cecidit enim, et inuidit stanti. Non ideo uoluit deiicere ut ipse staret, sed ne solus caderet. Tenete in animo ex hoc quod subiecit, inuidiam non posse esse in caritate. Habes aperte cum laularetur ipsa caritas, Charitas non emulatur . Non fuit caritas in Cain; et nisi esset caritas in Abel, non acciperet Deus sacrificium eius. Cum enim ambo obtulissent, ille de fructibus terre, ille de fetibus ouium; quid putatis, fratres, quia Deus fructus terre neglexit, et fetus ouium dilexit? Non intendit Deus ad manus [1 1Kb] ; sed in corde uidit: et quem uidit cum caritate offerre, ipsius sacrificium respexit; quem uidit cum inuidia offerre, ab ipsius sacrificio oculos auertit. Opera ergo bona Abel non dicit nisi caritatem: opera mala Cain non dicit nisi odium fraternum. Parum est quia odit fratrem suum, et inuidit operibus bonis; quia imitari noluit, necare uoluit. Et hinc apparuit quia filius erat diaboli, et ille hinc apparuit iustus Dei. Hinc ergo discernuntur homines, fratres mei. Nemo attendat linguas, sed facta et cor [2 1Kb] . Si non bene faciat pro fratribus suis, ostendit quid in se habeat. Tentationibus probantur homines.

9. Nolite mirari, fratres, si odit nos [3 1Kb] mundus. Numquid sepe uobis dicendum est quid est mundus? Non celum, non terra, nec ista opera que Deus fecit; sed dilectores mundi. Ista sepe dicendo quibusdam onerosus sum: sed usque adeo non frustra dico, ut aliqui interrogentur an dixerim, et non respondeant. Ergo uel inculcando hereat aliquid in cordibus audientium. Quid est mundus? Mundus est, quando in malo ponitur, dilectores mundi: mundus quando in laude ponitur, celum et terra est, et que in his opera Dei; unde dicitur, Et mundus per eum factus est . Item mundus est plenitudo terre, sicut dixit ipse Ioannes, Non solum autem nostrorum peccatorum propitiator est, sed et totius mundi . Mundi dicit omnium fidelium per orbem sparsorum. Mundus autem in malo, amatores mundi sunt. Qui amant mundum, fratrem amare non possunt.

10. Si odit nos mundus: nos scimus. Quid nos scimus? Quia transiuimus de morte ad uitam. Unde scimus? Quia diligimus fratres. Nemo interroget hominem; redeat unusquisque ad cor suum: si ibi inuenerit caritatem fraternam, securus sit, quia transiit a morte ad uitam. Iam in dextera est: non attendat quia modo gloria eius occulta est: cum uenerit Dominus, tunc apparebit in gloria. uiget enim, sed adhuc in hieme; uiget radix, sed quasi aridi sunt rami: intus est medulla que uiget, intus sunt folia arborum, intus fructus; sed estatem exspectant. Ergo nos scimus quia transiuimus de morte ad uitam, quia diligimus fratres. Qui non diligit, manet in morte. Ne putetis, fratres, leue esse, odisse aut non diligere, audite quod sequitur: Omnis qui odit fratrem suum, homicida  est. Iam ergo si contemnebat quisquam odium fraternum, numquid et homicidium in corde suo contempturus est? Non mouet manus ad occidendum hominem, homicida iam tenetur a Domino; uiuit ille, et iste iam interfector iudicatur. Omnis qui odit fratrem suum, homicida est. Et scitis quia omnis homicida non habet uitam eternam in se manentem.

11. In hoc cognoscimus dilectionem. Perfectionem dilectionis dicit, perfectionem illam quam commendauimus. In hoc cognoscimus dilectionem, quia ille pro nobis animam suam posuit: et nos debemus animas pro fratribus ponere. Ecce unde ueniebat, Petre, amas me? pasce oues meas. Nam ut noueritis quia sic ab eo pasci uolebat oues suas, ut animam suam pro ouibus poneret; hoc illi continuo dixit, »Cum iuuenis esses, precingebas te, et ibas quo uolebas; cum autem fueris senior, alius te precinget, et tollet te quo tu non uis. Hoc autem dixit,« ait Euangelista, »significans qua morte clarificaturus erat Deum« : ut cui dixerat, »Pasce oues meas,« doceret eum ponere animam pro ouibus suis.

12. Unde incipit caritas, fratres? Modicum attendite: quo perficiatur audistis; ipsum finem et modum ipsum et Dominus in Euangelio commendauit: Maiorem caritatem nemo habet, ait, quam ut animam suam ponat pro amicis suis . Perfectionem ergo eius ostendit in Euangelio, et hic commendata est eius perfectio: sed interrogatis uos, et dicitis uobis, Quando possumus habere istam caritatem? Noli cito de te desperare: forte nata est, sed nondum perfecta est; nutri eam, ne effocetur. Sed dicturus es mihi, Et unde noui? Quo enim perficiatur audiuimus; unde incipiat audiamus. Sequitur, et dicit: Qui autem habuerit facultates mundi, et uiderit fratrem suum esurientem, et clauserit uiscera sua ab eo: quomodo poterit dilectio Dei manere in eo? Ecce unde incipit caritas. Si nondum es idoneus mori pro fratre, iam idoneus esto dare de tuis facultatibus fratri Iam percutiat uiscera tua caritas, ut non de iactantia facias, sed de intimo adipe misericordie; ut consideres illum in egestate positum. Si enim superflua non potes dare fratri tuo, animam tuam potes ponere pro fratre? Iacet pecunia in sinu tuo, quam tibi fures possunt auferre; et si illam non auferent fures, moriendo illam deseres, etiam si te illa uiuentem non deserat: quid inde facturus es? Esurit frater tuus, in necessitate positus est: fortassis suspenditur, a creditore angustatur; non habet ipse, habes tu: frater tuus est, simul empti estis, unum est pretium uestrum, ambo sanguine Christi redempti estis: uide si misereris, si habes facultates mu di. Quid ad me pertinet, forte dicis? Ego daturus sum pecuniam meam, ne ille molestiam patiatur? Si hoc tibi responderit cor tuum, dilectio Patris non in te manet. Si dilectio Patris non in te manet, non es natus ex Deo. Quomodo te gloriaris esse christianum? Nomen habes, et facta non habes Si autem nomen secutum fuerit opus, dicat te quisquam paganum, tu factis ostende te christianum. Nam si factis non ostendis te christianum, omnes te  christianum uocent, quid tibi prodest nomen, ubi res non inuenitur? »Qui autem habuerit facultates mundi, et uiderit fratrem suum egentem, et clauserit uiscera sua ab eo; quomodo potest dilectio Dei manere in eo?« Et sequitur: »Filioli, non diligamus uerbo tantum et lingua, sed opere et ueritate.«

13. Puto manifestatum esse uobis magnum et necessarium secretum et sacramentum, fratres mei. Quid ualeat caritas, omnis Scriptura commendat; sed nescio si alicubi amplius quam in ista Epistola commendetur. Rogamus uos et obsecramus in Domino, ut et illa que audistis memoria teneatis; et ad ea que adhuc dicenda sunt, donec finiatur ipsa Epistola, intenti ueniatis, intenti audiatis. Aperite autem cor ad semina bona: exstirpate spinas, ne effocetur in uobis quod seminatur, sed potius crescat seges; et gaudeat agricola, et horreum uobis preparet tanquam frumentis, non ignem tanquam paleis.



TRACTATUS uI. In illud, Et in hoc cognoscimus quia ex ueritate sumus; usque ad id, Et hic est Antichristus de quo audistis, etc. Cap. III, u\. 19-24, et cap. Iu, u\. 1-3.

1. Si meministis, fratres, hesterno nos clausisse sermonem ad istam sententiam, que sine dubio manere debuit et debet in corde uestro, quia ipsam nouissimam audistis: »Filioli, non diligamus uerbo tantum et lingua, sed opere et ueritate.« Deinde sequitur: »Et in hoc cognoscimus quia ex ueritate sumus, et coram ipso persuademus cordi nostro: quia si male senserit cor nostrum, maior est Deus corde nostro, et nouit omnia.« Dixerat, »Non diligamus uerbo tantum et lingua, sed opere et ueritate:« queritur a nobis, in quo opere et in qua ueritate agnoscitur qui diligit Deum, uel qui diligit fratrem suum. Iam superius dixerat quousque caritas perficiatur; quod et Dominus in Euangelio ait, Maiorem hac nemo habet caritatem, quam ut animam suam ponat pro amicis suis : et iste hoc dixerat, Sicut ille animam suam pro nobis posuit, debemus et nos animas pro fratribus ponere. Hec est perfectio caritatis; et maior omnino non potest inueniri. Sed quia non in omnibus perfecta est, et desperare non debet in quo perfecta non est, si iam nata est que perficiatur: et utique si nata est, nutrienda est, et quibusdam suis nutrimentis ad perfectionem propriam perducenda. Quesiuimus inchoationem caritatis unde incipiat, et ibi continue inuenimus: Si quis habet facultates mundi, et uiderit fratrem suum egentem, et clauserit uiscera sua aduersus eum; quomodo dilectio Patris manet in illo ? Ergo hic incipit ista caritas, fratres, ut de suis superfluis tribuat egenti, in angustiis aliquibus constituto; ex eo quod sibi abundat secundum tempus, a tribulatione temporali liberet fratrem. Hinc exordium est caritatis. Hanc ita ceptam, si uerbo Dei et spe future uite nutrieris, peruenies ad illam perfectionem, ut paratus sis animam tuam ponere pro fratribus tuis.

2. Sed quia multa talia fiunt ab his qui alia querunt, et qui fratres non amant; reuocemur ad testimonium  conscientie. Unde probamus quia talia multa fiunt ab his qui fratres non amant? Quam multi se in heresibus et schismatibus martyres dicunt! uidentur sibi animam ponere pro fratribus suis. Si pro fratribus animam ponerent, non se ab uniuersa fraternitate separarent. Item quam multi sunt qui iactantie causa multa tribuunt, multa donant; et non ibi quenunt nisi laudem humanam et gloriam popularem, plenam uentis, nulla stabilitate solidatam! Quia ergo sunt tales, ubi probanda erit caritas fraterna? quia uoluit illam probari, et ait admonens: Filioli, non diligamus uerbo tantum et lingua, sed opere et ueritate. Querimus, In quo opere, in qua ueritate? Potest esse manifestius opus, quam tribuere pauperibus? Multi hoc iactantia faciunt, non dilectione. Potest esse maius opus, quam mori pro fratribus? Et hoc multi uolunt putari se facere, iactantia nominis comparandi, non uisceribus dilectionis. Restat ut ille diligat fratrem, qui ante Deum ubi solus uidet, cordi suo persuadet, et interrogat cor suum an uere propter fratrum dilectionem hoc faciat; et perhibet illi testimonium oculus qui penetrat cor, quo homo attendere non potest. Ideo Paulus apostolus, quia paratus erat mori pro fratribus, et dicebat, Ipse impendar pro animabus uestris : tamen quia Deus hoc uidebat in corde ipsius, non homines quibus loquebatur, ait illis, Mihi autem minimum est ut a uobis diiudicer, aut ab humano die . Et ostendit etiam ipse quodam loco quia solent ista fieri inani iactantia, non firmamento caritatis: ait enim cum de ipsius caritatis commendatione loqueretur, Si distribuero omnia mea pauperibus, et tradidero corpus meum ut ardeam, caritatem autem non habeam, nichil mihi prodest . Potest enim quisquam hoc facere sine caritate? Potest. Nam qui non habent caritatem, diuiserunt unitatem  . Querite ibi, et uidebitis multos multa tribuere pauperibus; uidebitis alios paratos ad suscipiendam mortem, ita ut desistente persecutore, seipsos precipitent: isti sine dubio sine caritate hoc faciunt. Reuocemur ergo ad conscientiam, de qua dicit Apostolus: Nam gloria nostra hec est, testimonium conscientie nostre . Reuocemur ad conscientiam, de qua idem dicit: Opus autem suum probet unusquisque, et tunc in semetipso gloriam habebit, et non in altero . Opus ergo suum probet unusquisque nostrum, utrum de uena caritatis emanet, utrum de radice dilectionis rami bonorum operum pullulent. Opus autem suum probet unusquisque, ait, et tunc in semetipso gloriam habebit, et non in altero: non quando illi perhibet testimonium lingua aliena, sed quando perhibet conscientia propria.

3. Hoc ergo hic commendat. In hoc cognoscimus quia ex ueritate sumus, quando opere et ueritate, non uerbis et lingua tantum diligimus: et coram ipso persuademus cordi nostro, Quid est, coram ipso? Ubi ipse uidet. Unde ipse Dominus in Euangelio: Cauete, inquit, facere iustitiam uestram coram hominibus, ut uideamini  ab eis: alioquin mercedem non habebitis apud Patrem uestrum qui in celis est. Et quid est, Nesciat sinistra tua quid faciat dextera tua : nisi quia dextera, pura conscientia est; sinistra, mundi cupiditas? Multi per cupiditatem mundi multa mira faciunt; sinistra operatur, non dextra. Dextra debet operari, et nesciente sinistra, ut nec misceat se cupiditas seculi, quando aliquid boni dilectione operamur. Et ubi hoc cognoscimus? Ante Deum es, interroga cor tuum: uide quid fecisti, et quid ibi appetisti; salutem tuam, an laudem hominum uentosam. Intus uide: nam homo iudicare non potest quem uidere non potest. Si persuademus cordi nostro, coram ipso persuadeamus. Quia si male sentiat cor nostrum, id est, accuset nos intus, quia non eo animo facimus quod faciendum sit; maior est Deus corde nostro, et nouit omnia. Cor tuum abscondis ab homine; a Deo absconde si potes. Quomodo abscondes ab eo, cui dictum est a peccatore quodam timente et confitente: Quo ibo a spiritu tuo? et a facie tua quo fugiam? Querebat qua fugeret, ut euaderet iudicium Dei, et non inueniebat. Ubi enim non est Deus? Si ascendero, inquit, in celum, ibi es: si descendero in infernum, ades . Quo iturus es? quo fugies? uis audire consilium? Si uis ab illo fugere, ad ipsum fuge. Ad ipsum fuge confitendo, non ab ipso latendo: latere enim non potes, sed confiteri potes. Dic illi, Refugium meum es tu ; et nutriatur in te dilectio, que sola perducit ad uitam. Perhibeat tibi testimonium conscientia tua, quia ex Deo est. Si ex Deo est, noli illam uelle ante homines iactare; quia nec laudes hominum te leuant in celum, nec uituperationes inde te deponunt. Ille uideat qui coronat; ille sit testis quo iudice coronaris. Maior est Deus corde nostro, et nouit omnia.

4. Dilectissimi, si cor non male senserit, fiduciam habemus ad Deum. Quid est, cor non male senserit? uerum nobis responderit, quia diligimus, et germana dilectio est in nobis: non ficta, sed sincera; salutem fraternam querens, nullum emolumentum exspectans a fratre, nisi salutem ipsius. Fiduciam habemus ad Deum; et quidquid postulauerimus, accipiemus ab eo, quia mandata eius seruamus. Ideo non in conspectu hominum, sed ubi ipse Deus uidet in corde. Fiduciam ergo habemus ad Deum; et quidquid postulauerimus, ab eo accipiemus: sed, quia mandata eius seruamus. Que sunt mandata eius? Numquid semper repetendum est? Mandatum norum do uobis, ut uos inuicem diligatis . Ipsam caritatem loquitur, ipsam commendat. Quisquis ergo habuerit caritatem fraternam, et coram Deo habuerit, ubi Deus uidet, corque eius interrogatum sub iusto examine, non ei aliud responderit, quam germanam ibi esse radicem caritatis, unde boni fructus existant; habet fiduciam apud Deum, et quidquid postulauerit, ab eo accipiet, quia mandata eius seruat.

5. Occurrit questio quedam, quia non ille aut ille homo, aut tu aut ego, qui si petiero aliquid a Domino  Deo nostro, et non accepero, facile de me potest dicere unusquisque, Non habet caritatem; et de quolibet homine huius temporis facile dici potest; et sentiat quis quod uult homo de homine: maiorem questionem non faciunt, nisi illi uiri, quos sanctos constat fuisse cum scriberent, et modo esse cum Deo. Quis habet caritatem, si eam Paulus non habebat, qui dicebat, Os nostrum patet ad uos, o Corinthii, cor nostrum dilatatum est; non angustamini in nobis ; qui dicebat, Impendar pro animabus uestris : et tanta gratia in illo erat, ut manifestaretur eum habere caritatem? Inuenimus eum tamen petisse, et non accepisse. Quid dicimus, fratres? Questio est; intenti estote ad Deum Magna et ista questio est. Quomodo de peccato ubi dictum est, Qui natus est ex Deo, non peccat ; inuenimus hoc esse peccatum uiolare caritatem, et hoc proprie designatum esse in hoc loco: sic et nunc querimus quid dixerit. Si enim uerba attendas, planum uidetur; si exempla, obscurum est. uerbis his nichil est planius: »Et quidquid postulauerimus, accipiemus ab eo; quia mandata eius seruamus, et que placent illi, in conspectu eius facimus. Quidquid postulauerimus,« ait, »accipiemus ab eo.« Angustauit uehementer. Quia et ibi angustaret, si diceret omne peccatum: sed ideo inuenimus locum exponendi, quia de certo peccato dixit, non de omni; sed de quodam peccato, quod omnis qui ex Deo natus est, non facit: et inuenimus ipsum quoddam peccatum uiolationem esse caritatis. Et habemus exemplum de Euangelio manifestum, quando ait Dominus, Si non uenissem, peccatum non haberent . Quid ergo? ad innocentes Iudeos uenerat, quia sic loquitur? Ergo si ipse non ueniret, peccatum non haberent? Presentia ergo medici fecit egrotum, febrem non abstulit? Quis hoc uel demens dicat? Ille non uenit nisi curare et sanare egrotos. Quare ergo dixit, Si non uenissem, peccatum non haberent, nisi quia certum quoddam peccatum uoluit intelligi? Quoddam enim peccatum non haberent Iudei. Quod peccatum? Quo in eum non crediderunt, quo presentem contempserunt. Sicut ergo ibi peccatum dixit, et non est consequens ut omne peccatum intelligamus, sed certum peccatum: sic et hic non omne peccatum, ne contrarius sit illi loco ubi ait, Si dixerimus quia peccatum non habemus, nosmetipsos seducimus, et ueritas in nobis non est ; sed certum quoddam peccatum, id est, uiolationem caritatis. Hic autem plus nos constrinxit: Si petierimus, dixit, si nos non accusauerit cor nostrum, et renuntiauerit in conspectu Dei quia uera dilectio est in nobis; quidquid postulauerimus, ab eo accipiemus.

6. Iam ergo dixi Charitati uestre, fratres, nemo attendat ad nos. Quid enim sumus nos? Aut quid estis uos? Quid, nisi Ecclesia Dei, que nota est omnibus? Et si illi placet, in illa sumus; et qui dilectione in illa manemus, ibi perseueremus, si uolumus ostendere dilectionem quam habemus. uerumtamen de apostolo Paulo quid mali sensuri sumus? Ipse non diligebat  fratres? Apud ipsum non erat testimonium conscientie eius in conspectu Dei? Non erat in Paulo radix illa caritatis, unde omnes boni fructus procedebant? Quis hoc demens dixerit? Ubi ergo inuenimus petisse Apostolum et non accepisse? Ait ipse: In magnitudine reuelationum ne extollar, datus est mihi stimulus carnis mee, angelus satane, qui me colaphizet: propter quod ter Dominum rogaui ut auferret eum a me; et dixit mihi, Sufficit tibi gratia mea; nam uirtus in infirmitate perficitur . Ecce non est exauditus, ut auferretur ab illo angelus satane. Sed quare? Quia non ei proderat. Ergo e auditus est ad salutem, qui non est exauditus ad uoluntatem. Nouerit magnum sacramentum Charitas uestra; quod ideo commendamus uobis, ne excidat uobis in tentationibus uestris. Sancti ad salutem per omnia exaudiuntur, semper exaudiuntur ad salutem eternam: ipsam desiderant; quia secundum hanc semper exaudiuntur.

7. Sed discernamus exauditiones Dei. Inuenimus enim quosdam non exauditos ad uoluntatem, exauditos ad salutem: et rursus quosdam inuenimus exauditos ad uoluntatem, et non exauditos ad salutem. Hoc discernite, hoc tenete exemplum eius qui non est exauditus ad uoluntatem, sed exauditus ad salutem. Audi apostolum Paulum; nam ipsam exauditionem ad salutem ostendit illi Deus: Sufficit tibi, inquit, gratia mea; nam uirtus in infirmitate perficitur. Rogasti, clamasti, ter clamasti: ipsum semel quod clamasti audiui, non auerti aures meas a te; noui quid faciam: tu uis auferri medicamentum quo ureris; ego noui infirmitatem qua grauaris. Ergo iste ad salutem exauditus est, ad uoluntatem non est exauditus. Quos inuenimus exauditos ad uoluntatem, non exauditos ad salutem? Inuenimus, putamus, aliquem nequam, aliquem impium exauditum a Deo ad uoluntatem, non exauditum ad salutem? Si alicuius hominis exemplum posuero, forte dicturus es mihi: Tu illum dicis iniquum, nam iustus erat; si iustus non esset, a Deo non exaudiretur. Talem propositurus sum, de cuius iniquitate et impietate nemo dubitet. Diabolus ipse petiit Iob, et accepit . Nonne et hic de diabolo audistis quia qui facit peccatum, ex diabolo est ? Non quia ille creauit, sed quia iste imitatur. Nonne de illo dictum est, In ueritate non stetit ? Nonne ipse est antiquus ille serpens qui per feminam uenenum primo homini propinauit ? Qui et ipsi Iob feminam propterea seruauit, per quam maritus non consolaretur, sed tentaretur . Ipse diabolus petiit sanctum uirum tentandum, et accepit: petiit Apostolus ut auferretur ab eo stimulus carnis, et non accepit. Sed Apostolus magis exauditus est quam diabolus. Apostolus enim est exauditus ad salutem, etsi non ad uoluntatem: diabolus exauditus est ad uoluntatem, sed ad damnationem. Ideo enim concessus est iste tentandus, ut eo probato esset ille cruciandus. Sed hoc, tratres, non tantum in ueteribus Libris inuenimus, sed et in Euangelio. Petierunt demones a Domino, cum eos excluderet ab homine, ut ire permitterentur  in porcos. Non [1 1Kb] eis posset dicere Dominus, ut nec illuc accederent? Non enim, si nollet, rebellaturi erant contra regem celi et terre. Certi tamen mysterii gratia et certa dispensatione dimisit demones in porcos , ut ostenderet diabolum in eis dominari, qui uitam porcorum gerunt. Demones ergo exauditi sunt, Apostolus non est exauditus? An potius quod uerius est dicamus, I no Apostolus exauditus est, demones non sunt exauditi? Illorum uoluntas facta est, huius sanitas perfecta est.

8. Secundum hoc intelligere debemus quia Deus etsi uoluntati nostre non dat, saluti dat. Quid si enim hoc petieris quod tibi obest, et medicus nouit quia obest tibi? Non enim non te exaudit medicus, quando forte tu frigidam aquam petis, et si prodest, statim dat; si non prodest, non dat. Non exaudiuit, an potius ad sanitatem exaudiuit, quia uoluntati contradixit? Sit ergo in uobis caritas, fratres; sit in uobis, et securi estote: et quando non uobis datur quod petitis, exaudimini; sed nescitis. Multi dati sunt in manus suas malo suo: de quibus dicit Apostolus, Tradidit eos Deus in desideria cordis eorum . Petiit aliquis magnam pecuniam; accepit malo suo. Quando illam non habebat, parum timebat; habere illam cepit, preda factus est potentiori. Nonne malo suo exauditus est, qui uoluit habere unde a latrone quereretur, quem pauperem nemo querebat? Discite rogare Deum, ut medico committatis, quod ipse nouit faciat. Tu morbum confitearis, ille medicamentum adhibeat. Tu tantum caritatem tene. Nam ille secare uult, urere uult; tu si clamas, et non exaudiris in sectione, in ustione et tribulatione, nouit ille quousque putre est. Tu iam uis reuocet manus, et ille uulneris sinum attendit; scit quo usque perueniat. Non te exaudit ad uoluntatem, sed exaudit ad sanitatem. Certi ergo estote, fratres mei, quia quod ait Apostolus uerum est: Quid enim oremus, sicut oportet, nescimus; sed ipse Spiritus interpellat gemitibus inenarrabilibus, quia ipse interpellat pro sanctis . Quid est, Ipse Spiritus interpellat pro sanctis, nisi, ipsa Charitas que in te per Spiritum facta est? Ideo enim dicit idem apostolus: Charitas Dei diffusa est in cordibus nostris per Spiritum sanctum qui datus est nobis . Charitas ipsa gemit, caritas ipsa orat; contra hanc aures claudere non nouit qui illam dedit. Securus esto, caritas roget; et ibi sunt aures Dei. Non fit quod uis, sed fit quod expedit. Ergo quidquid postulauerimus, inquit, accipiemus ab eo. Iam dixi, si ad salutem intelligas, nulla questio est: si non ad salutem, questio est, et magna, que te calumniatorem facit Paulo apostolo. Quidquid postulauerimus, accipiemus ab eo; quia mandata eius seruamus, et que placent illi, in conspectu eius facimus. In conspectu eius, intus ubi uidet.

9. Et que illa mandata sunt? Hoc est, inquit, mandatum illius, ut credamus nomini Filii eius Iesu Christi, et diligamus inuicem. uidetis quia hoc est mandatum, uidetis quia contra hoc mandatum qui facit, peccatum  facit, quo caret omnis qui natus est ex Deo. Sicut dedit nobis mandatum: ut diligamus inuicem. Et qui seruauerit mandatum eius: uidetis quia nichil aliud nobis precipitur, nisi ut diligamus inuicem: Et qui seruauerit mandatum eius, in ipso manebit, et ipse in eo. Et in hoc cognoscimus quia manet in nobis de Spiritu quem dedit nobis. Nonne manifestum est quia hoc agit Spiritus sanctus in homine, ut sit in illo dilectio et caritas? Nonne manifestum est quod ait apostolus Paulus: Charitas Dei diffusa est in cordibus nostris per Spiritum sanctum qui datus est nobis? De caritate enim loquebatur, et dicebat quia in conspectu Dei debemus interrogare cor nostrum. Quod si non male senserit cor nostrum: id est, si confiteatur quia de dilectione fratris fit, quidquid fit in bono opere. Accessit etiam quod de mandato cum diceret, hoc ait: Hoc est mandatum eius, ut credamus nomini Filii eius Iesu Christi, et diligamus inuicem. Et qui facit mandatum eius, in ipso manet, et ipse in eo. In hoc cognoscimus quia manet in nobis de Spiritu quem dedit nobis. Si enim inueneris te habere caritatem, habes Spiritum Dei ad intelligendum: ualde enim necessaria res est.

10. Primis temporibus cadebat super credentes Spiritus sanctus; et loquebantur linguis quas non didicerant, quomodo Spiritus dabat eis pronuntiare. Signa erant tempori opportuna. Oportebat enim ita significari in omnibus linguis Spiritum sanctum, quia Euangelium Dei per omnes linguas cursurum erat toto orbe terrarum. Significatum est illud, et transiit. Numquid modo quibus imponitur manus ut accipiant Spiritum sanctum, hoc exspectatur, ut linguis loquantur? Aut quando imposuimus manum istis infantibus, attendit unusquisque uestrum utrum linguis loquerentur; et cum uideret eos linguis non loqui, ita peruerso corde aliquis uestrum fuit ut diceret: Non acceperunt isti Spiritum sanctum; nam si accepissent, linguis loquerentur quemadmodum tunc factum est? Si ergo per hec miracula non fiat modo testimonium presentie Spiritus sancti; unde fit, unde cognoscit quisque accepisse se Spiritum sanctum? Interroget cor suum: si diligit fratrem, manet Spiritus Dei in illo. uideat, probet seipsum coram oculis Dei; uideat si est in illo dilectio pacis et unitatis, dilectio Ecclesie toto terrarum orbe diffuse. Non attendat eum solum diligere fratrem quem attendit ante se: multos enim non uidemus fratres nostros, et in unitate Spiritus illis copulamur. Quid mirum quia nobiscum non sunt? In uno corpore sumus, unum caput habemus in celo. Fratres, oculi nostri non se uident, quasi non se norunt. An in caritate compaginis corporalis non norunt se? Nam, ut noueritis quia in coniunctione caritatis se norunt: quando ambo patent, non licet ut aliquid attendat dexter, quod non attendat sinister. Dirige radium dextrum sine altero, si potes. Simul ceunt, simul diriguntur; intentio una est, loca diuersa sunt. Si ergo omnes qui tecum diligunt Deum, unam intentionem tecum habent, noli attendere quia corpore in loco separatus es; aciem cordis simul fixistis in lumine ueritatis. Ergo si uis nosse quia accepisti Spiritum,  interroga cor tuum; ne forte sacramentum habes, et uirtutem sacramenti non habes [1 1Kb] . Interroga cor tuum, si est ibi dilectio fratris, securus esto. Non potest esse dilectio sine Spiritu Dei: quia Paulus clamat, Charitas Dei diffusa est in cordibus nostris per Spiritum sanctum qui datus est nobis.

11. Dilectissimi, nolite omni spiritui credere. Quia dixerat, In hoc cognoscimus quia manet in nobis de Spiritu quem dedit nobis. Unde autem cognoscitur ipse Spiritus attendite: Dilectissimi, nolite omni spiritui credere, sed probate spiritus si ex Deo sunt. Et quis est qui probat spiritus? Difficilem rem nobis proposuit, fratres mei: bonum est nobis ut dicat ipse unde discernamus. Dicturus est; ne formidetis: sed primo uidete, attendite; uidete hinc exprimi illud unde uani heretici calumniantur. Attendite, uidete quid ait, Dilectissimi, nolite omni spiritui credere, sed probate spiritus si ex Deo sunt. Spiritus sanctus nomine aque appellatus est in Euangelio, Domino clamante et dicente: Si quis sitit, ueniat ad me, et bibat: qui credit in me, flumina aque uiue fluent de uentre eius. Euangelista autem exposuit unde diceret: secutus enim ait, Hoc autem dicebat de Spiritu quem accepturi erant qui in eum erant credituri. Quare non multos baptizauit Dominus? Sed quid ait? Spiritus autem nondum erat datus, quia iehsu nondum erat clarificatus . Quia ergo illi Baptismum habebant, et Spiritum sanctum nondum acceperant, quem die Pentecostes misit Dominus de celo; ut daretur Spiritus, exspectabatur clarificatio Domini. Et antequam clarificaretur, et antequam mitteret eum, inuitabat tamen homines ut se prepararent ad accipiendam aquam, de qua dixit, Qui sitit, ueniat et bibat; et, Qui credit in me, flumina aque uiue fluent de uentre eius. Quid est, flumina aque uiue? quid est illa aqua? Nemo me interroget; Euangelium interroga. Hoc autem dicebat, ait, de Spiritu quem accepturi erant hi qui in eum erant credituri. Aliud est ergo aqua Sacramenti, aliud aqua que significat Spiritum Dei. Aqua Sacramenti uisibilis est; aqua Spiritus inuisibilis. Ista abluit corpus, et significat quod fit in anima: per illum Spiritum ipsa anima mundatur et saginatur. Ipse est Spiritus Dei, quem non possunt habere heretici, et quicumque se ab Ecclesia precidunt. Et quicumque non aperte precidunt, sed per iniquitatem precisi sunt, et intus tanquam palee uoluuntur, et grana non sunt, non habent istum Spiritum. Iste Spiritus nomine aque a Domino significatus est: et audiuimus ab hac Epistola, Nolite omni spiritui credere; et testantur uerba illa Salomonis, Ab aqua aliena abstine te. Quid est aqua? Spiritus. Numquid semper aqua Spiritum significat? Non semper: sed quibusdam locis Spiritum significat, quibusdam locis Baptismum significat, quibusdam locis populos significat, quibusdam locis consilium significat. Habes quodam loco dictum, Fons uite consilium, possidentibus eum . Ergo per diuersa loca Scripturarum nomen aque diuersa  significat. Nunc tamen nomine aque Spiritum sanctum audistis, non ex interpretatione nostra, sed ex Euangelico testimonio, ubi ait: Hoc autem dicebat de Spiritu quem erant accepturi hi qui in eum erant credituri. Si ergo aque nomine significatur Spiritus sanctus, et dicit nobis Epistola ista, Nolite omni spiritui credere, sed probate spiritus si ex Deo sunt; intelligamus inde dictum esse, Ab aqua aliena abstine te, et de fonte alieno ne biberis . Quid est, de fonte alieno ne biberis? Spiritui alieno ne credideris.

12. Restat ergo examen, unde probetur quia Spiritus Dei est. Posuit quidem signum, et hoc fortasse difficile; uideamus tamen. Ad illam caritatem redituri sumus; ipsa est que nos docet, quia ipsa est unctio. Tamen hic quid ait? Probate spiritus si ex Deo sunt: quia multi pseudoprophete exierunt in istum mundum. Iam ibi sunt omnes heretici et omnes schismatici. Quomodo ergo probo spiritum? Sequitur, In hoc cognoscitur Spiritus Dei. Erigite aures cordis. Laborabamus, et dicebamus, Quis nouit? quis discernit? Ecce dicturus est signum. »In hoc cognoscitur Spiritus Dei: omnis spiritus qui confitetur Iesum Christum in carne uenisse, ex Deo est. Et omnis spiritus qui non confitetur Iesum Christum in carne uenisse, non est ex Deo: et hic est antichristus, de quo audistis quod uenturus sit; et nunc in isto mundo est.« Quasi eriguntur aures ad discernendos spiritus; et tale quiddam audiuimus, unde nichilominus non discernamus. Quid enim ait? Omnis spiritus qui confitetur Iesum Christum in carne uenisse, ex Deo est. Ergo spiritus qui est apud hereticos, ex Deo est; quia confitentur Iesum Christum in carne uenisse? Iam hic erigunt se forte aduersus nos, et dicunt: uos non habetis spiritum ex Deo; sed nos confitemur Iesum Christum in carne uenisse: iste autem illos negauit Spiritum Dei habere, qui non confitentur Iesum Christum in carne uenisse. Quere ab Arianis; confitentur Iesum Christum in carne uenisse: quere ab Eunomianis; confitentur Iesum Christum in carne uenisse: quere a Macedonianis; confitentur Iesum Christum in carne uenisse: interroga Cataphrygas; confitentur Iesum Christum in carne uenisse: interroga Nouatianos; confitentur Iesum Christum in carne uenisse. Omnes ergo iste hereses Spiritum Dei habent? Non ergo pseudoprophete sunt? nulla est ergo ibi deceptio, nulla est ibi seductio? Certe antichristi sunt, qui ex nobis exierunt, sed non erant ex nobis.

13. Quid ergo facimus? unde discernimus? Intendite; eamus simul corde, et pulsemus. uigilat ipsa caritas, quia ipsa pulsatura est, ipsa apertura: modo intelligetis in nomine Domini nostri Iesu Christi. Iam superius audistis quia dictum est, Qui negat Iesum Christum in carne uenisse, hic est antichristus . Et ibi quesiuimus, quis neget; quia nec nos negamus, nec illi negant. Et inuenimus quosdam factis negare ; et adhibuimus testimonium de Apostolo, qui ait, Confitentur enim se nosse Deum, factis autem negant .  Sic ergo et modo queramus in factis, non in lingua. Quis est spiritus qui non est ex Deo? Qui negat Iesum Christum in carne uenisse. Et quis est spiritus qui est ex Deo? Qui confitetur Iesum Christum in carne uenisse. Quis est qui confitetur Iesum Christum in carne uenisse? Eia, fratres, opera attendamus, non strepitum lingue. Queramus quare uenerit in carne Christus, et inuenimus qui eum negant in carne uenisse. Nam si linguas attendas, multas hereses auditurus es confitentes Christum in carne uenisse: sed conuincit illos ueritas. Quare uenit Christus in carne? Nonne Deus erat? Nonne de illo scriptum est, In principio erat uerbum, et uerbum erat apud Deum, et Deus erat uerbum ? Nonne ipse pascebat Angelos, et ipse pascit Angelos? Nonne sic huc uenit, ut inde non recederet? Nonne sic ascendit, ut nos non dimitteret? Quare ergo uenit in carne? Quia oportebat nobis ostendi spem resurrectionis. Deus erat, et in carne uenit; Deus enim mori non poterat, caro mori poterat; ideo ergo uenit in carne, ut moreretur pro nobis. Quemadmodum autem mortuus est pro nobis? Maiorem hac caritatem nemo habet, quam ut animam suam ponat pro amicis suis . Charitas ergo illum adduxit ad carnem. Quisquis ergo non habet caritatem, negat Christum in carne uenisse. Hic nunc iam interroga omnes hereticos, Christus uenit in carne? uenit; hoc credo, hoc confiteor. Imo hoc negas. Unde nego? audis quia hoc dico. Imo ego conuinco quia negas. Dicis uoce, negas corde; dicis uerbis, negas factis. Quomodo, inquis, nego factis? Quia ideo uenit in carne Christus, ut moreretur pro nobis. Ideo mortuus est pro nobis, quia caritatem multam docuit: Maiorem hac caritatem nemo habet, quam ut animam suam ponat pro amicis suis. Tu non habes caritatem; quia pro honore tuo diuidis unitatem. Ergo hinc intelligite spiritum ex Deo. Pulsate, tangite uasa fictilia, ne forte crepuerint et male resonent: uidete si integre sonant, uidete si ibi est caritas. Tollis te ab unitate orbis terrarum, diuidis Ecclesiam per schismata, dilanias corpus Christi. Ille uenit in carne, ut colligat: tu ideo clamas, ut spargas. Ergo ipse est Spiritus Dei, qui dicit Iesum in carne uenisse: qui dicit non lingua, sed factis; qui dicit non sonando, sed amando. Ille autem non est spiritus Dei, qui negat Iesum Christum in carne uenisse: negat et ipse non lingua, sed uita; non uerbis, sed factis. Manifestum est ergo unde cognoscamus fratres. Multi intus, quasi intus sunt; nemo autem foris, nisi uere foris.

14. Adeo ut noueritis quia ad facta retulit, Et omnis spiritus, ait, qui soluit Christum, in carne uenisse [1 1Kb] , non est ex Deo. Soluere factis intelligitur. Quid tibi ostendit? qui negat; quia dixit, soluit [2 1Kb] . Ille uenit colligere, tu uenis soluere. Distringere uis membra Christi. Quomodo non negas Christum in carne uenisse, qui disrumpis Ecclesiam Dei, quam ille congregauit?  Contra Christum ergo uenis; antichristus es. Intus sis, foris sis; antichristus es: sed quando intus es, lates, quando foris es, manifestaris. Soluis Iesum, et negas eum in carne uenisse; non es ex Deo. Ideo dicit in Euangelio: Qui soluerit unum de mandatis istis minimis, et docuerit sic, minimus uocabitur in regno celorum. Quid est, soluitur? quid est, docetur? Soluitur factis, et docetur quasi uerbis. Qui predicas non furandum, furaris . Soluit ergo in facto qui furatur, et quasi docet sic; minimus uocabitur in regno celorum, id est, in Ecclesia huius temporis. De illo dictum est, Que dicunt facite; que autem faciunt, facere nolite . Qui autem fecerit, et sic docuerit, magnus uocabitur in regno celorum . Ex eo quod dixit hic, fecerit, contra hoc ibi dixit, soluerit, id est, non fecerit, et docuerit sic. Ille ergo soluit qui non facit. Quid nos docet, nisi ut facta interrogemus, non uerba credamus? Obscuritas rerum multa nos cogit dicere: maxime ut illud quod Dominus reuelare dignatur, etiam ad tardiores fratres perueniat; quia omnes Christi sanguine comparati sunt. Et uereor ne ipsa Epistola istis diebus, sicut promiseram, non finiatur: sed quod Domino placet, melius est seruare reliquias, quam onerare corda nimio cibo.



TRACTATUS uII. Ab eo quod sequitur, Iam uos ex Deo estis filioli; usque ad id, Deum nemo uidit unquam. Cap. Iu, u\. 4-12.

1. Mundus iste omnibus fidelibus querentibus patriam sic est, quomodo fuit eremus populo Isrel. Errabant quidem adhuc, et patriam querebant: sed duce Deo errare non poterant. uia illis fuit iussio Dei [1 1Kb] . Nam ubi per quadraginta annos circumierunt, paucissimis mansionibus conficitur iter ipsum, et notum est omnibus. Tardabantur, quia exercebantur, non quia deserebantur. Quod ergo nobis promittit Deus, ineffabilis dulcedo est, et bonum, sicut Scriptura dicit, et sepe nobis commemorantibus audistis, quod oculus non uidit, nec auris audiuit, nec in cor hominis ascendit . Laboribus autem temporalibus exercemur, et tentationibus uite presentis erudimur. Sed si non uultis in ista eremo siti mori, bibite caritatem. Fons est quem uoluit Dominus hic ponere, ne deficiamus in uia: et abundantius eum bibemus, cum ad patriam uenerimus. Modo Euangelium lectum est; ut de ipsis uerbis, quibus lectio terminata est dicam, quid aliud nisi de caritate audistis? Quandoquidem pactum fecimus cum Deo nostro in oratione, ut si uolumus ut dimittat nobis peccata nostra, dimittamus et nos peccata que in nos fuerint commissa . Non autem dimittit nisi caritas. Tolle caritatem de corde; odium tenet, ignoscere non nouit. Sit ibi caritas, secura ignoscit, que non angustatur. Epistola autem ista tota, quam suscepimus tractandam uobis, uidete si aliud aliquid commendat quam ipsam unam caritatem. Nec timendum est ne sepe dicendo in odium  ueniat. Quid enim amatur, si caritas in odium ueniat? Qua caritate fit [1 1Kb] ut cetera bene amentur, ipsa quomodo amanda est? Res ergo que nunquam debet de corde discedere, nec ab ore discedat.

2. Iam uos, inquit, ex Deo estis filioli, et uicistis eum: quem, nisi Antichristum? Superius enim dixerat, Omnis qui soluit Iesum Christum et negat eum in carne uenisse, non est ex Deo . Exposuimus autem, si meministis, quia omnes negant Iesum Christum in carne uenisse, qui uiolant caritatem. iehsu enim non opus erat ut ueniret, nisi propter caritatem. Charitas enim nobis illa commendatur, quam et ipse in Euangelio commendat: Maiorem hac dilectionem nemo potest habere, quam ut animam suam ponat pro amicis suis . Quomodo poterat Filius Dei animam suam ponere pro nobis, nisi carne inducretur, ubi mori posset? Quisquis ergo uiolat caritatem, quodlibet dicat lingua, uita ipsius negat Christum in carne uenisse; et iste est antichristus, ubicumque fuerit, quocumque intrauerit. Sed quid dicit eis qui ciues sunt illius patrie cui suspiramus? uicistis eum. Et unde uicerunt? Quia maior est qui est in uobis, quam qui in hoc mundo. Ne uictoriam suis uiribus tribuerent, et arrogantia superbie uincerentur , uolens eos seruare humilitatem, quid ait? uicistis eum. Iam omnis homo qui audit, uicistis, erigit caput, erigit ceruicem, laudari se uult. Noli te extollere, uide quis in te uicit. Quare uicisti? Quia maior est qui est in uobis, quam qui in hoc mundo. Esto humilis, porta Dominum tuum; esto iumentum sessoris tui. Bonum tibi est ut ipse regat, et ipse ducat. Nam si ipsum sessorem non habueris, ceruicem erigere potes, calces potes mittere: sed ue tibi sine rectore; quia libertas ista in bestias te mittit comedendum.

3. Hi de mundo sunt. Qui? Antichristi. Iam audistis qui sint. Et si non estis, cognoscitis eos: quisquis autem hoc est, non cognoscit. Hi de mundo sunt: ideo de mundo loquuntur, et mundus eos audit. Qui sunt qui de mundo loquuntur? Attendite qui [2 1Kb] contra caritatem. Ecce audistis Dominum dicentem, Si dimiseritis peccata hominibus, dimittet uobis et Pater uester celestis peccata uestra: si autem non dimiseritis, nec Pater uester dimittet uobis peccata uestra . Sententia est ueritatis: aut si non ueritas loquitur, contradic. Si christianus es, et credis Christo, ipse dixit, Ego sum ueritas . Sententia ista uera est, firma est. Iam audi homines de mundo loquentes. Et non te uindicaturus es, et dicturus est ille quia fecit tibi? Imo sentias quia cum uiro habet [3 1Kb] . Quotidie dicuntur ista. De mundo loquuntur qui ista dicunt; et mundus eos audit. Nec dicunt ista nisi qui diligunt mundum; neque audiuntur ista nisi ab his qui diligunt mundum. Et qui diligit mundum, et negligit caritatem, audistis quia negat Iesum in carne uenisse. Aut si fecit illud in carne ipse Dominus? Si  cum expalmaretur, uoluit se uindicari? Si cum in cruce penderet, non dixit, Pater, ignosce illis, quia nesciunt quid faciunt . Si autem non minabatur qui potestatem habebat; tu quid minaris, quid sufflas [1 1Kb] in potestate aliena constitutus? Ille quia uoluit mortuus est, et non minabatur; tu nescis quando morieris, et minaris?

4. Nos ex Deo sumus. uideamus quare: uidete si propter aliud quam propter caritatem. Nos ex Deo sumus. Qui nouit Deum, audit nos: qui non est ex Deo, non nos audit. Ex hoc cognoscimus spiritum ueritatis et erroris. Quia qui audit nos, spiritum habet ueritatis: qui non audit nos, spiritum habet erroris. uideamus quid monet, et audiamus eum potius in spiritu ueritatis monentem; non antichristos, non amatores mundi, non mundum: si ex Deo nati sumus, Dilectissimi, sequitur supra, uidete quid: Nos ex Deo sumus. Qui nouit Deum, audit nos: qui non est ex Deo, non nos audit. Ex hoc cognoscitur spiritus ueritatis et erroris. Iam ergo intentos nos fecit: quia qui nouit Deum, ipse audit; qui autem non nouit, non audit: et hec discretio est spiritus ueritatis et erroris. uideamus quid moniturus est, in quo illum audire debeamus. Dilectissimi, diligamus inuicem. Quare? quia homo monet? Quia dilectio ex Deo est. Multum commendauit dilectionem, quia dixit ex Deo est: plus dicturus est, intente audiamus. Modo dixit, Dilectio ex Deo est: et omnis qui diligit, ex Deo natus est, et cognouit Deum. Qui non diligit, non nouit Deum. Quare? Quia Deus dilectio est. Quid amplius dici potuit, fratres? Si nichil de laude dilectionis diceretur per omnes istas paginas huius Epistole, si nichil omnino per ceteras paginas Scripturarum, et hoc solum unum audiremus de uoce Spiritus Dei, Quia Deus dilectio est; nichil amplius querere deberemus.

5. Iam uidete quia facere contra dilectionem, facere contra Deum est. Nemo dicat: In hominem pecco, quando non diligo fratrem meum ; et facile est peccatum in hominem, in Deum solum non peccem. Quomodo non peccas in Deum, quando in dilectionem peccas? Deus dilectio est. Numquid nos dicimus? Si nos diceremus, Deus dilectio est; forte scandalizaretur aliquis ex uobis, et diceret. Quid dixit? quid uoluit dicere, quia Deus dilectio est? Dedit dilectionem Deus, donauit Deus dilectionem. Ex Deo est dilectio: Deus dilectio est. Ecce habetis, fratres, Scripturas Dei: canonica est ista Epistola; per omnes gentes recitatur, orbis terre auctoritate retinetur, orbem terrarum ipsa edificauit. Audis hic ab Spiritu Dei, Deus dilectio est. Iam si audes, fac contra Deum, et noli diligere fratrem tuum.

6. Quomodo ergo iamdudum, Dilectio ex Deo est; et modo, Dilectio Deus est? Est enim Deus Pater et Filius et Spiritus sanctus: Filius, Deus ex Deo; Spiritus sanctus, Deus ex Deo; et hi tres unus Deus, non tres dii. Si Filius Deus, et Spiritus sanctus Deus, et ille diligit in quo habitat Spiritus sanctus: ergo dilectio Deus est; sed Deus quia ex Deo. Utrumque  enim habes in Epistola; et, Dilectio ex Deo est, et, Dilectio Deus est. De solo Patre Scriptura non nouit dicere quia ex Deo est. Cum autem audis, ex Deo; aut Filius intelligitur, aut Spiritus sanctus. Quia uero dicit Apostolus, Charitas Dei diffusa est in cordibus nostris per Spiritum sanctum qui datus est nobis. ; intelligamus in dilectione Spiritum sanctum esse. Ipse est enim Spiritus sanctus, quem non possunt accipere mali; ipse est ille fons de quo dicit Scriptura, Fons aque tue sit tibi proprius, et nemo alienus communicet tibi . Omnes enim qui non diligunt Deum, alieni sunt, antichristi sunt. Et quamuis intrent basilicas, non possunt numerari inter filios Dei; non ad illos pertinet fons ille uite. Habere Baptismum et malus potest; habere prophetiam et malus potest. Inuenimus Saülem regem habuisse prophetiam: persequebatur sanctum Dauid, et impletus est Spiritu prophetie, et prophetare cepit . Accipere Sacramentum corporis et sanguinis Domini et malus potest: nam de talibus dictum est, Qui manducat et bibit indigne, iudicium sibi manducat et bibit . Habere nomen Christi et malus potest; id est, christianus uocari et malus potest: de quibus dictum est, Polluebant nomen Dei sui . Ergo habere sacramenta ista omnia et malus potest; habere autem caritatem, et malus esse, non potest. Hoc est ergo proprium donum; ipse est singularis fons. Ad hunc bibendum, uos hortatur Spiritus Dei; ad se bibendum uos hortatur Spiritus Dei.

7. In hoc manifestata est dilectio Dei in nobis. Ecce, ut diligamus Deum, hortationem habemus. Possemus illum diligere, nisi prior ille diligeret? Si pigri eramus ad amandum, non simus pigri ad redamandum. Prior amauit nos; nec sic nos amamus. Iniquos amauit, sed iniquitatem soluit: iniquos amauit, sed non ad iniquitatem congregauit. Aegrotos amauit, sed sanandos uisitauit. Deus ergo dilectio est. In hoc manifestata est dilectio Dei in nobis, quia Filium suum unigenitum misit in hunc mundum, ut uiuamus per ipsum. Quomodo ipse Dominus ait, Maiorem dilectionem nemo potest habere, quam ut animam suam ponat pro amicis suis; et ibi probata est dilectio Christi in nos, quia mortuus est pro nobis. Dilectio Patris unde probata est in nos? Quia Filium suum unicum misit mori pro nobis: sic et Paulus apostolus dicit, Qui Filio proprio non peporcit, sed pro nobis omnibus tradidit eum, quomodo non et cum illo omnia nobis donauit ? Ecce Christum tradidit Pater, tradidit Iudas; numquid non quasi simile factum uidetur? Traditor est Iudas: ergo traditor est et Deus Pater? Absit, inquis. Non dico, sed Apostolus dicit: Qui Filio proprio non pepercit, sed pro nobis omnibus tradidit eum. Et Pater illum tradidit, et ipse se tradidit. Ait idem apostolus: Qui me dilexit, et tradidit seipsum pro me . Si Pater tradidit Filium, et tradidit seipsum Filius, Iudas quid fecit? Facta est traditio a Patre, facta est traditio a Filio, facta est traditio a Iuda; una res facta est: sed que  res discernit Patrem tradentem Filium, seipsum Filium tradentem, et Iudam discipulum tradentem magistrum suum? Quia hoc fecit Pater et Filius in caritate; fecit autem hoc Iudas in proditione. uidetis quia non quid faciat homo, considerandum est; sed quo animo et uoluntate faciat. In eodem facto inuenimus Deum Patrem, in quo inuenimus Iudam; Patrem benedicimus, Iudam detestamur. Quare Patrem benedicimus, Iudam detestamur? Benedicimus caritatem, detestamur iniquitatem. Quantum enim prestitum est generi humano de tradito Christo? Numquid hoc cogitauit Iudas ut traderet? Deus cogitauit salutem nostram qua redempti sumus; Iudas cogitauit pretium quo uendidit Dominum. Filius ipse cogitauit pretium quod dedit pro nobis; Iudas cogitauit pretium quod accepit ut uenderet. Diuersa ergo intentio diuersa facta fecit. Cum sit una res, ex diuersis eam intentionibus si metiamur, unum amandum, alterum damnandum; unum glorificandum, alterum detestandum inuenimus. Tantum ualet caritas. uidete quia sola discernit, uidete quia facta hominum sola distinguit.

8. Hoc diximus in similibus factis. In diuersis factis, inuenimus seuientem hominem factum de caritate; et blandum factum de iniquitate. Puerum cedit pater, et mango blanditur. Si duas res proponas, plagas et blandimenta; quis non eligat blandimenta, et fugiat plagas? Si personas attendas, caritas cedit, blanditur iniquitas. uidete quid commendamus, quia non discernuntur facta hominum, nisi de radice caritatis. Nam multa fieri possunt que speciem habent bonam, et non procedunt de radice caritatis. Habent enim et spine flores: quedam uero uidentur aspera, uidentur truculenta; sed fiunt ad disciplinam dictante caritate. Semel ergo breue preceptum tibi precipitur, Dilige, et quod uis fac: siue taceas, dilectione taceas; siue clames, dilectione clames [1 1Kb] ; siue emendes, dilectione emendes; siue parcas, dilectione parcas: radix sit intus dilectionis, non potest de ista radice nisi bonum existere.

9. In hoc est dilectio. In hoc manifestata est dilectio Dei in nobis, quia Deus Filium suum misit unigenitum in hunc mundum, ut uiuamus per ipsum. In hoc est dilectio, non quia nos dileximus, sed quia ipse dilexit nos. Non illum dileximus prius: nam ad hoc nos dilexit, ut diligamus eum. Et misit Filium suum litatorem pro peccatis nostris: litatorem, sacrificatorem. Sacrificauit [2 1Kb] pro peccatis nostris. Ubi inuenit hostiam? ubi inuenit uictimam quam puram uolebat offerre? Aliud non inuenit, seipsum obtulit. Dilectissimi, si ita Deus dilexit nos, debemus et nos inuicem diligere. Petre, inquit, amas me? Et ille dixit: Amo. Pasce oues meas .

10. Deum nemo uidit unquam: res est inuisibilis; non oculo, sed corde querendus est. Sed quemadmodum  si solem istum uidere uellemus, oculum corporis purgaremus, unde uideri lux potest; uolentes uidere Deum, oculum quo Deus uideri potest, purgemus. Ubi est iste oculus? Audi Euangelium: Beati mundo corde, quoniam ipsi Deum uidebunt . Sed nemo sibi pro concupiscentia oculorum cogitet Deum. Facit enim sibi aut ingentem formam, aut magnitudinem aliquam inestimabilem distendit per locos, uelut lucem istam quam uidet his oculis, auget per campos quantum potest; aut facit sibi aliquem quasi uenerabilis forme senem. Nihil horum cogites. Est quod cogites, si uis uidere Deum: Deus Dilectio est. Qualem faciem habet dilectio? qualem formam habet? qualem staturam habet? quales pedes habet? quales manus habet? Nemo potest dicere. Habet tamen pedes; nam ipsi ducunt ad Ecclesiam: habet manus; nam ipse pauperi porrigunt: habet oculos; nam inde intelligitur ille qui eget: Beatus, inquit, qui intelligit super egenum et pauperem . Habet aures, de quibus dicit Dominus, Qui habet aures audiendi, audiat . Non sunt membra distincta per locos, sed intellectu totum simul uidet qui habet caritatem. Habita, et inhabitaberis; mane, et manebitur in te. Quid enim, fratres mei, quis amat quod non uidet? Quare autem quando laudatur caritas, erigimini, acclamatis, laudatis? Quid uobis ostendi? aliquos colores protuli? aurum et argentum proposui? gemmas de thesauris effodi? Quid tale ostendi oculis uestris? numquid facies mea mutata est cum loquor? Carnem gero, in ipsa forma sum in qua processi, in ipsa forma estis in qua uenistis: laudatur caritas, et clamatis. Certe nichil uidetis. Sed quomodo uobis placet quando laudatis, sic uobis placeat ut in corde seruetis. Intendite enim quid dicam, fratres; exhortor uos, quantum dat Dominus, ad magnum thesaurum. Si uobis ostenderetur aliquod uasculum anaglyphum, inauratum, operose factum, et illiceret oculos uestros, et duceret in se intentionem cordis uestri, et placeret uobis manus artificis, et pondus argenti, et splendor metalli; nonne unusquisque uestrum diceret, O si haberem uasculum istud? Et sine causa diceretis, in potestate enim uestra non erat. Aut si quisquam uellet habere, cogitaret illud de domo aliena furari. Laudatur caritas uobis; si placet, habete, possidete: non opus est ut furtum alicui faciatis, non opus est ut emere cogitetis; gratis constat. Tenete eam, amplectimini eam; dulcius illa nichil est. Si cum commemoratur talis est, cum habetur qualis est?

11. Si qui forte uultis seruare caritatem, fratres, ante omnia ne putetis abiectam et desidiosam; nec quadam mansuetudine, imo non mansuetudine, sed remissione et negligentia seruari caritatem. Non sic seruatur. Non putes tunc te amare seruum tuum, quando eum non cedis; aut tunc te amare filium tuum, quando ei non das disciplinam; aut tunc te amare uicinum tuum, quando eum non corripis: non est ista caritas, sed languor. Ferueat caritas ad corrigendum, ad emendandum: sed si sunt boni  mores, delectent; si sunt mali, emendentur, corrigantur. Noli in homine amare errorem, sed hominem: hominem enim Deus fecit, errorem ipse homo fecit. Ama illud quod Deus fecit, noli amare quod ipse homo fecit. Cum illud amas, illud tollis: cum illud diligis, illud emendas. Sed etsi seuis aliquando, propter correctionis dilectionem. Propterea de columba demonstrata est caritas, que uenit super Dominum . Species illa columbe [1 1Kb] , in qua specie uenit Spiritus sanctus quo nobis caritas infunderetur. Quare hoc? Fel columba non habet: tamen rostro et pennis pro nido pugnat, sine amaritudine seuit. Hoc facit et pater; quando filium castigat, ad disciplinam castigat. Sicut dixi, seductor ut uendat, cum amaritudine blanditur: pater ut corrigat, sine felle castigat. Tales estote ad omnes. uidete, fratres, magnum documentum, magnam regulam: Unusquisque habet filios, aut habere uult; aut si omnino decreuit filios non habere carnaliter, uel spiritualiter cupit habere: quis est qui non corrigit filium suum? quis est cui non det disciplinam pater ? Et tamen seuire uidetur. Amor seuit, caritas seuit: seuit quodam modo sine felle, more columbino, non coruino. Unde uenit in mentem, fratres mei, dicere uobis quia illi uiolatores caritatis schisma fecerunt: quomodo oderunt ipsam caritatem, sic oderunt et columbam. Sed conuincit illos columba: procedit de celo, aperiuntur celi, et manet super caput Domini. Utquid hoc? Ut audiat, Hic est qui baptizat . Recedite, predones; recedite, inuasores possessionis Christi. In possessionibus uestris, ubi dominari uultis, titulos potentis ausi estis infigere. Cognoscit ille titulos suos; uindicat sibi possessionem suam: non delet titulos, sed intrat et possidet. Sic ad Catholicam uenienti, non deletur Baptismus, ne titulus imperatoris deleatur. Sed quid fit in Catholica? Agnoscitur titulus; intrat possessor sub titulis suis, quo intrabat predo sub titulis alienis.



TRACTATUS uIII. De eo quod sequitur, Si diligamus inuicem, Deus in nobis manebit; usque ad id, Deus dilectio est; et qui manet in dilectione, in Deo manet, et Deus in eo. Cap. Iu, u\. 12-16.

1. Dilectio dulce uerbum, sed dulcius factum. Semper de illa loqui non possumus. Multa enim agimus, et diuerse actiones distendunt nos, ut non uacet lingue nostre semper de dilectione loqui: nam nichil melius ageret lingua nostra. Sed de qua semper loqui non licet, semper eam custodire licet. Sicut nunc quod cantamus, Alleluia, numquid semper hoc facimus? uix unius hore non toto spatio, sed parua particula cantamus, Alleluia; et uacamus ad aliud [2 1Kb] . Est autem Alleluia, sicut iam nostis, Laudate Deum. Qui Deum laudat lingua, non semper potest: qui moribus Deum laudat, semper potest. Opera misericordie,  affectus caritatis, sanctitas pietatis, incorruptio castitatis, modestia sobrietatis, semper hec tenenda sunt: siue cum in publico sumus, siue cum in domo, siue cum ante homines, siue cum in cubiculo, siue loquentes, siue tacentes, siue aliquid agentes, siue uacantes; semper hec tenenda sunt; quia intus sunt omnes iste uirtutes quas nominaui. Quis autem sufficit omnes nominare? Quasi exercitus est imperatoris, qui sedet intus in mente tua. Quomodo enim imperator per exercitum suum agit quodque placet [1 1Kb] ; sic Dominus iehsu Christus incipiens habitare in interiore homine nostro, id est in mente per fidem , utitur istis uirtutibus quasi ministris suis. Et per has uirtutes que uideri oculis non possunt, et tamen quando nominantur, laudantur: non autem laudarentur nisi amarentur, non amarentur nisi uiderentur; et si utique non amarentur nisi uiderentur, alio oculo uidentur, id est, interiori cordis aspectu: per has uirtutes inuisibiles, mouentur membra uisibiliter: pedes ad ambulandum; sed quo? Quo mouerit bona uoluntas, que militat bono imperatori. Manus ad operandum; sed quid? Quod iusserit caritas, que inspirata est intus a Spiritu sancto. Membra ergo uidentur cum mouentur; qui iubet intus, non uidetur. Et quis intus iubeat, prope ipse solus nouit qui iubet, et ille intus cui iubetur.

2. Namque, fratres, audistis modo, cum Euangelium legeretur; certe si aurem ibi non tantum corporis, sed et cordis habuistis. Quid ait? Cauete facere iustitiam uestram coram hominibus, ut uideamini ab eis . Numquid hoc uoluit dicere, ut quecumque bona facimus, abscondamus ab oculis hominum, et timeamus uideri? Si times spectatores, non hebebis imitatores debes ergo uideri. Sed non ad hoc debes facere ut uidearis. Non ibi debet esse finis gaudii tui, non ibi terminus letitie tue, ut putes te totum fructum consecutum esse boni operis tui, cum uisus fueris atque laudatus. Nihil est hoc. Contemne te cum laudaris: ille in te laudetur, qui per te operatur. Noli ergo ad laudem tuam operari quod bonum agis, sed ad laudem illius a quo habes ut bonum agas. Abs te habes male agere, a Deo habes bene agere. Contra peruersi homines uidete quam preposteri sint. Quod faciunt bene, uolunt sibi tribuere: si male faciunt, Deum uolunt accusare. Conuerte hoc distortum nescio quid et preposterum, faciens illud quodammodo capite deorsum: quod susum [2 1Kb] , faciens iusum: quod deorsum, faciens sursum. Iusum uis facere Deum, et te susum? Precipitaris, non eleuaris: ille enim semper sursum est. Quid ergo? tu bene, et Deus male? Imo hoc dic, si uis uerius dicere, Ego male, ille bene; et quod ego bene, ab illo bene: nam a me quidquid ago male. Ista confessio firmat cor, et facit  dilectionis fundamentum. Nam si opera nostra abscondere debemus bona, ne uideantur ab hominibus; ubi est illa sententia Domini in eo sermone quem habuit in monte? Ubi hoc dixit, ibi et illud paulo ante dixit: Luceant opera uestra bona coram hominibus. Et non ibi cessauit, non ibi finem fecit; sed addidit, Et glorificent Patrem uestrum qui in celis est . Et Apostolus quid ait? Eram autem ignotus facie Ecclesiis Iudee, que in Christo sunt: tantum autem audientes erant quia qui nos aliquando persequebatur, nunc euangelizat fidem quam aliquando uastabat; et in me magnificabant Deum . uidete quemadmodum et ipse, quia sic innotuit, finem non posuerit in laudem suam, sed in laudem Dei. Et quantum ad ipsum pertinet, uastator Ecclesie, persecutor inuidus, malignus, ipse confitetur, non nos conuiciamur. Amat Paulus dici a nobis peccata sua, ut glorificetur ille qui talem morbum sanauit. Magnitudinem enim uulneris manus medici secuit, et sanauit. uox illa de celo prostrauit persecutorem, et erexit predicatorem; occidit Saulum, et uiuificauit Paulum . Saül enim persecutor erat sancti uiri ; inde nomen habebat iste quando persequebatur Christianos: postea de Saulo factus est Paulus . Quid est Paulus? Modicus. Ergo quando Saulus, superbus, elatus: quando Paulus, humilis, modicus. Ideo sic loquimur, Paulo post uidebo te, id est, post modicum. Audi quia modicus factus est: Ego enim sum minimus Apostolorum ; et, Mihi minimo omnium sanctorum, dicit alio loco . Sic erat inter Apostolos tanquam fimbria uestimenti: sed tetigit Ecclesia Gentium tanquam fluxum patiens, et sanata est .

3. Ergo, fratres, hoc dixerim, hoc dico, hoc si possem non tacerem: opera modo illa sint in uobis, modo illa, pro tempore, pro horis, pro diebus. Numquid semper loqui? numquid semper tacere? numquid semper reficere corpus? numquid semper ieiunare? numquid semper panem dare egenti? numquid semper nudum uestire? numquid semper egrotos uisitare? numquid semper discordantes concordare? numquid semper mortuos sepelire? Modo illud, modo illud. Inchoantur ista, et cessant: ille autem imperator, nec inchoatur, nec cessare debet. Charitas intus non intermittatur: officia caritatis pro tempore exhibeantur. Charitas ergo, sicut scriptum est, fraterna permaneat .

4. Fortassis autem mouerit aliquos uestrum, ex quo istam Epistolam beati Ioannis tractamus uobis, quare non commendauerit maxime nisi fraternam caritatem. Qui diligit fratrem , dicit; et, Preceptum nobis est datum, ut diligamus inuicem . Assidue nominauit caritatem fraternam: Dei autem caritatem, id est qua debemus diligere Deum, non tam assidue nominauit; sed tamen non omnino tacuit. De inimici uero dilectione prorsus tacuit prope per totam ipsam Epistolam. Cum uehementer nobis predicet, commendetque caritatem, non nobis dicit ut diligamus inimicos; sed dicit nobis  ut fratres diligamus. Modo uero cum Euangelium legeretur, audiuimus, Si enim diligitis eos qui uos diligunt, quam mercedem habebitis? nonne et publicani hoc faciunt ? Quid est igitur quod pro magno nobis ad perfectionem quamdam fraternam dilectionem commendat Ioannes apostolus; Dominus autem dicit non nobis sufficere ut fratres diligamus, sed debere nos extendere ipsam dilectionem, ut perueniamus ad inimicos? Qui usque ad inimicos peruenit, non transilit [1 1Kb] fratres. Necesse est sicut ignis, prius occupet proxima, et sic se in longinquiora distendat. Propinquior est tibi frater quam nescio quis homo. Rursus tibi magis adheret ille quem non noueras, qui tibi tamen non aduersatur, quam inimicus qui etiam aduersatur. Extende dilectionem in proximos, nec uoces illam extensionem. Prope enim te diligis, qui eos diligis qui tibi adherent. Extende ad ignotos, qui tibi nichil mali fecerunt. Transcende et ipsos; perueni, ut diligas inimicos. Hoc certe Dominus iubet. Quare iste tacuit de dilectione inimici?

5. Omnis dilectio, siue que carnalis dicitur, que non dilectio, sed magis amor dici solet : tamen omnis dilectio, fratres karissimi, utique beneuolentiam quamdam habet erga eos qui diliguntur. Non enim sic debemus diligere homines, aut sic possumus diligere, uel amare; hoc enim uerbo etiam usus est Dominus cum diceret, Petre, amas me ? non sic debemus amare homines, quomodo audimus gulosos dicere, Amo turdos. Queris quare? Ut occidat, et consumat. Et amare se dicit, et ad hoc illos amat ut non sint, ad hoc amat ut perimat. Et quidquid ad cibandum amamus, ad hoc amamus, ut illud consumatur, et nos reficiamur. Numquid sic amandi sunt homines, tanquam consumendi? Sed amicitia quedam beneuolentie est [2 1Kb] , ut aliquando prestemus eis quos amamus. Quid, si non sit quod prestemus? Sola beneuolentia sufficit amanti. Non enim optare debemus esse miseros, ut possimus exercere opera misericordie. Das panem esurienti: sed melius nemo esuriret, et nulli dares. uestis nudum: utinam omnes uestiti essent, et non esset ista necessitas! Sepelis mortuum: utinam ueniat aliquando illa uita ubi nemo moriatur! Concordas litigantes: utinam aliquando sit pax illa eterna Ierusalem, ubi nemo discordet! Hec enim omnia officia necessitatum sunt. Tolle miseros; cessabunt opera misericordie. Opera misericordie cessabunt; numquid ardor caritatis exstinguetur? Germanius amas felicem hominem, cui non habes quod prestes; purior ille amor erit, multoque sincerior. Nam si prestiteris misero, fortassis extollere te cupis aduersus eum, et eum tibi uis esse subiectum, qui auctor est tui beneficii [3 1Kb] . Ille indiguit, tu impertitus es; quasi maior uideris quia tu prestitisti, quam  ille cui prestitum est. Opta equalem, ut ambo sub uno sitis cui nichil prestari potest.

6. Nam in hoc excessit modum superba anima, et quodammodo, auara fuit; quia radix omnium malorum auaritia . Et item dictum est, Initium omnis peccati superbia . Et querimus aliquando quomodo sibi concordent iste due sententie: Radix omnium malorum auaritia; et, Initium omnis peccati superbia. Si initium omnis peccati superbia, radix omnium malorum superbia est. Certe radix omnium malorum auaritia est: inuenimus et in superbia auaritiam esse; excessit enim modum homo. Quid est auarum esse? Progredi ultra quam sufficit. Adam superbia cecidit: Initium omnis peccati superbia, inquit. Numquid auaritia? Quid auarius illo, cui Deus sufficere non potuit? Ergo, fratres, legimus quemadmodum factus sit homo ad imaginem et similitudinem. Dei: et quid de illo dixit Deus? Et habeat potestatem piscium maris, et uolatilium celi, et omnium pecorum que repunt super terram . Numquid dixit, Habeat potestatem hominum? Habeat potestatem, ait: dedit potestatem naturalem. Quorum habeat potestatem? Piscium maris, uolatilium celi, et omnium repentium que repunt super terram. Quare hec est naturalis potestas hominis in ista? Quia homo ex eo habet potestatem, ex quo factus est ad imaginem Dei. Ubi autem factus est ad imaginem Dei? In intellectu, in mente, in interiore homine; in eo quod intelligit ueritatem, diiudicat iustitiam et iniustitiam, nouit a quo factus est, potest intelligere creatorem suum, laudare creatorem suum. Habet hanc intelligentiam, qui habet prudentiam. Ideo multi cum per cupiditates malas detererent in se imaginem Dei, et ipsam quodammodo flammam intelligentie peruersitate morum exstinguerent; clamabat illis Scriptura, Nolite fieri sicut equus et mulus, quibus non est intellectus . Hoc est dicere, Preposui te equo et mulo; te ad imaginem meam feci, potestatem tibi super ista dedi. Quare? Quia non habent fere rationalem mentem: tu autem rationali mente capis ueritatem, intelligis quod supra te est; subdere ei qui supra te est, et infra te erunt illa quibus prepositus es. Quia uero per peccatum homo deseruit eum sub quo esse debuit, subditur eis supra que esse debuit.

7. Intendite quid dicam: Deus, homo, pecora: uerbi gratia, supra te Deus; infra te pecora. Agnosce eum qui supra te est, ut agnoscant te que infra te sunt. Ideoque cum Daniel agnouisset supra se Deum, agnouerunt illum supra se leones . Si autem non agnoscis illum qui supra te est, superiorem contemnis, subderis inferiori. Propterea superbia Aegyptiorum unde domita est? De ranis et muscis . Poterat Deus et leones mittere, sed aliquis magnus leone terrendus est. Quanto illi erant superbiores, tanto de rebus contemptibilibus et abiectis fracta est eorum ceruix mala. Sed Danielem agnouerunt leones, quia ille subditus Deo erat. Quid? martyres qui ad bestias pugnauerunt, et ferarum morsibus lacerati sunt, non erant sub Deo? Aut erant serui Dei tres uiri,  et non erant serui Dei Machabei? Agnouit ignis seruos Dei tres uiros, quos non ussit, quorum nec uestimenta corrupit ; et non agnouit Machabeos? Agnouit Machabeos; agnouit, fratres et istos . Sed opus erat quodam flagello, permittente Domino, qui dixit in Scriptura, Flagellat omnem filium quem recipit . Putatis enim, fratres, quia ferrum transuerberaret uiscera Domini, nisi ipse permitteret; aut hereret in ligno, nisi ipse uoluisset? Non eum agnouit creatura sua? An exemplum patientie proposuit fidelibus suis? Ideo Deus quosdam liberauit uisibiliter, quosdam non liberauit uisibiliter: omnes tamen spiritualiter liberauit, spiritualiter neminem deseruit. uisibiliter quosdam uisus est deseruisse, quosdam uisus est eripuisse. Ideo quosdam eripuit, ne putes illum non potuisse eripere. Testimonium dedit quia potest, ut ubi non facit, secretiorem intelligas uoluntatem, non suspiceris difficultatem. Sed quid, fratres? Cum euaserimus omnes istos mortalitatis laqueos, cum transierint tempora tentationis, cum seculi huius fluuius decucurrerit et receperimus illam stolam primam, immortalitatem illam quam peccando perdidimus, cum corruptibile hoc induerit incorruptionem, id est, caro ista induerit incorruptionem, et mortale hoc induerit immortalitatem ; iam perfectos filios Dei, ubi non opus est tentari, nec flagellari, agnoscet omnis creatura: subdita nobis erunt omnia, si nos hic subditi sumus Deo.

8. Sic ergo debet esse christianus, ut non glorietur super alios homines. Dedit enim tibi Deus esse super bestias, id est, meliorem esse quam bestias. Hoc naturale habes; semper melior eris quam bestia. Si uis melior esse quam alius homo, inuidebis ei quando tibi esse uidebis equalem. Debes uelle omnes homines equales tibi esse; et si uiceris aliquem per prudentiam, optare debes ut sit et ipse prudens. Quamdiu tardus est, discit a te; quamdiu indoctus est, indiget tui; et tu uideris doctor, ille autem discens: tu ergo superior, quia doctor es; ille inferior, quia discens. Nisi illum optes equalem, semper uis habere discentem. Si autem uis semper habere discentem, inuidus eris doctor. Si inuidus doctor, quomodo eris doctor? Rogo te, noli docere ipsum inuidentiam tuam. Audi Apostolum dicentem de uisceribus caritatis: uellem omnes homines esse sicut meipsum . Quomodo uolebat omnes esse equales? Ideo erat omnibus superior, quia caritate optabat omnes equales. Excessit ergo homo modum; auarior uoluit esse, ut supra homines esset, qui supra pecora factus est: et ipsa est superbia.

9. Et uidete quanta opera faciat superbia; ponite in corde quam similia facit, et quasi paria caritati. Pascit esurientem caritas, pascit et superbia - caritas, ut Deus laudetur; superbia, ut ipsa laudetur. uestit nudum caritas, uestit et superbia; ieiunat caritas, ieiunat et superbia; sepelit mortuos caritas, sepelit et superbia. Omnia opera bona que uult facere caritas et facit, agitat contra superbia, et quasi  ducit equos suos. Sed interior est caritas: tollit locum male agitate superbie; non male agitanti, sed male agitate. ue homini cuius auriga superbia est, necesse est enim ut preceps eat. Ut autem non sit superbia que agitet facta bona, quis nouit? quis uidet? ubi est hoc? Opera uidemus: pascit misericordia, pascit et superbia; hospitem suscipit misericordia, hospitem suscipit et superbia; intercedit pro paupere misericordia, intercedit et superbia. Quid est hoc? In operibus non discernimus. Audeo aliquid dicere, sed non ego; Paulus dixit: moritur caritas, id est, homo habens caritatem, confitetur nomen Christi, ducit martyrium; confitetur et superbia, ducit et martyrium. Ille habet caritatem, ille non habet caritatem. Sed audiat ab Apostolo ille qui non habet caritatem: Si distribuero omnia mea pauperibus, et si tradidero corpus meum ut ardeam, caritatem autem non habuero, nichil mihi prodest . Ergo Scriptura diuina intro nos reuocat a iactatione huius faciei forinsecus; et ab ista superficie que iactatur ante homines, reuocat nos intro. Redi ad conscientiam tuam, ipsam interroga. Noli attendere quod floret foris, sed que radix est in terra. Radicata est cupiditas? species potest esse bonorum factorum, uere opera bona esse non possunt. Radicata est caritas? securus esto, nichil mali procedere potest. Blanditur superbus, seuit amor. Ille uestit, ille cedit. Ille enim uestit [1 1Kb] ut placeat hominibus: ille cedit ut corrigat disciplina. Accipitur magis plaga caritatis, quam eleemosyna superbie. Redite ergo intro, fratres; et in omnibus quecumque facitis, intuemini testem Deum. uidete, si ille uidet, quo animo faciatis. Si cor uestrum non uos accusat, quia iactantie causa facitis; bene, securi estote. Nolite autem timere quando facitis bene, ne uideat alter. Time ne propterea facias, ut tu lauderis: nam uideat alter, ut Deus laudetur. Si enim abscondis ab oculis hominis; abscondis ab imitatione hominis, laudem subtrahis Deo. Duo sunt quibus eleemosynam facis: duo esuriunt; unus panem, alter iustitiam. Inter duos istos famelicos, quia dictum est, Beati qui esuriunt et sitiunt iustitiam, quoniam ipsi saturabuntur : inter duos istos famelicos, bonus operator constitutus es; si caritas de illo operatur, ambos miseratur, ambobus uult subuenire. Ille enim querit quod manducet, ille querit quod imitetur. Pascis istum, prebe [2 1Kb] te isti; ambobus dedisti eleemosynam: illum fecisti gratulatorem de fame interfecta; hunc fecisti imitatorem de exemplo proposito.

10. Miseremini ergo tanquam misericordes; quia in eo etiam quod diligitis inimicos, fratres diligitis. Ne putetis Ioannem nichil de dilectione inimici precepisse; quia de fraterna caritate non tacuit: fratres diligitis. Quomodo, inquis, fratres diligimus? Quero quare diligas inimicum: quare illum diligis? Ut sanus sit in hac uita? quid, si non illi expedit? Ut diues sit? quid, si ipsis diuitiis excecabitur? Ut uxorem ducat?  quid, si amaram uitam inde patietur? Ut filios habeat? quid, si mali erunt? Incerta sunt ergo ista que uideris optare inimico tuo, quia diligis eum; incerta sunt. Opta illi ut habeat tecum uitam eternam; opta illi ut sit frater tuus. Si ergo hoc optas, diligendo inimicum, ut sit frater tuus; cum eum diligis, fratrem diligis. Non enim amas in illo quod est; sed quod uis ut sit. Dixeram aliquando Charitati uestre, nisi fallor: Robur est ligni positum ante oculos; faber optimus uidit lignum non dolatum, de silua precisum, adamauit: nescio quid inde uult facere. Non enim ad hoc amauit, ut semper sic maneat. In arte uidit quod futurum est, non in amore quod est; et amauit quod inde facturus est, non illud quod est. Sic et nos Deus amauit peccatores. Dicimus quia Deus amauit peccatores: ait enim, Non est opus sanis medicus, sed male habentibus . Numquid ad hoc amauit peccatores, ut peccatores remaneremus? Quasi lignum de silua uidit nos faber, et cogitauit edificium quod inde facturus est, non siluam quod erat. Sic et tu respicis inimicum tuum aduersantem, seuientem, mordentem uerbis, exasperantem contumeliis, insectantem odiis; attendis ibi quia homo est. uides ista omnia que aduersa sunt ab homine facta; et uides in illo quod a Deo factus est. Quod autem homo factus est, a Deo factus est. Quod autem te odit, ipse fecit; quod inuidet, ipse fecit. Et quid dicis in animo tuo? Domine, propitius illi esto, dimitte illi peccata; incute illi terrorem, muta illum. Non amas in illo quod est, sed quod uis ut sit. Ergo cum inimicum amas, fratrem amas. Quapropter perfecta dilectio, est inimici dilectio: que perfecta dilectio est in dilectione fraterna. Et nemo dicat quia aliquid minus nos monuit Ioannes apostolus, et plus nos monuit Dominus Christus: Ioannes nos monuit ut fratres diligamus; Christus nos admonuit ut etiam inimicos diligamus . Attende quare te monuit Christus ut diligas inimicos. Numquid ut semper remaneant inimici? Si ad hoc te monuit ut inimici remaneant, odis, non diligis. Attende quomodo ipse dilexit, id est, quia nolebat ut sic remanerent persecutores; ait, Pater, ignosce illis, quia nesciunt quid faciunt . Quibus uoluit ignosci, mutari illos uoluit: quos uoluit mutari, ex inimicis fratres facere dignatus est, et uere sic fecit. Occisus est, sepultus est, resurrexit, in celum ascendit, Spiritum sanctum misit discipulis; ceperunt cum fiducia predicare nomen ipsius, miracula faciebant in nomine crucifixi et occisi: uiderunt illi interfectores Domini; et qui sanguinem eius seuiendo fuderunt, credendo biberunt.

11. Hec dixi, fratres, et longiuscule: tamen quia uehementius commendanda fuit Charitati uestre ipsa caritas, ideo commendanda sic erat. Si enim cariritas nulla est in uobis, nichil diximus. Si autem est in uobis, tanquam oleum in flammas adiecimus; et in quo non erat, forte uerbis accensa est. In alio creuit quod erat; in alio cepit esse quod non erat. Ad hoc ergo ista diximus, ne pigri sitis diligere inimicos. Seuit in te homo? ille seuit, tu precare; ille odit, tu miserere. Febris anime ipsius te odit: sanus erit, et  gratias tibi aget. Quomodo medici diligunt egrotos? Numquid egrotos diligunt? Si egrotos diligunt, uolunt ut semper egrotent. Ad hoc diligunt egrotos, non ut egroti remaneant, sed ut ex egrotis sani fiant. Et quanta plerumque patiuntur a phreneticis? quales contumelias uerborum? Plerumque et percutiuntur. Persequitur ille febrem, ignoscit homini: et quid dicam, fratres? amat inimicum suum? Imo odit inimicum suum morbum; ipsum enim odit, et amat hominem a quo percutitur: odit febrem. A quo enim percutitur? A morbo, ab egrotatione, a febre. Illud tollit quod illi aduersatur, ut remaneat illud unde gratuletur. Sic et tu: si odit te inimicus tuus, et iniuste te odit; noueris quia cupiditas seculi in illo regnat, propterea te odit. Si odisti illum et tu, contra reddis malum pro malo. Quid facit reddere malum pro malo [1 1Kb] ? Unum egrotum flebam, qui te oderat; iam duos plango, si et tu odisti. Sed persequitur rem tuam; tollit tibi nescio que, que habes in terra: ideo illum odisti, quia angustias tibi facit in terra. Noli pati angustias, migra in celum sursum: cor ibi habebis ubi latitudo est, ut nullas angustias patiaris in spe uite eterne. Attende que tibi tollit: nec ipsa tibi tolleret, nisi ille permitteret qui flagellat omnem filium quem recipit . Quodammodo ferramentum Dei est quo saneris, ipse inimicus tuus. Si nouit Deus utile tibi esse ut exspoliet te, permittit illum; si nouit tibi utile esse ut uapules, permittit illum, ut cedaris: de illo te curat, opta ut ille sanetur.

12. Deum nemo uidit unquam. uidete, dilectissimi: Si diligamus inuicem, Deus in nobis manebit, et dilectio eius erit perfecta in nobis. Incipe diligere, perficieris. Cepisti diligere? cepit in te Deus habitare; ama eum qui in te cepit habitare, ut perfectius inhabitando faciat te perfectum. In hoc cognoscimus quia in ipso manemus, et ipse in nobis, quia de Spiritu suo dedit nobis. Bene, Deo gratias. Cognoscimus quia habitat in nobis. Et hoc ipsum unde cognoscimus, quia cognouimus quia habitat in nobis? Quia hoc ipse Ioannes dixit: Quia de Spiritu suo dedit nobis. Unde scimus quia de Spiritu suo dedit nobis? Hoc ipsum, quia de Spiritu suo dedit tibi, unde cognoscis? Interroga uiscera tua: si plena sunt caritate, habes Spiritum Dei. Unde cognoscimus quia inde cognoscis habitare in te Spiritum Dei? Paulum interroga apostolum: Quoniam caritas Dei diffusa est in cordibus nostris per Spiritum sanctum qui datus est nobis .

13. Et nos uidimus, et testes sumus, quia Pater misit Filium suum Saluatorem mundi. Securi estote qui egrotatis: talis medicus uenit, et desperatis? Magni erant morbi, insanabilia erant uulnera, desperata erat egritudo. Magnitudinem mali tui attendis, omnipotentiam medici non attendis? Tu desperatus es; sed ille omnipotens est: cuius testes isti sunt qui primo sanati, et annuntiantes medicum; et ipsi tamen plus  spe sanati quam re. Nam sic dicit Apostolus: Spe enim salui facti sumus . Cepimus ergo sanari in fide: perficietur autem salus nostra, cum corruptibile hoc induerit incorruptionem, et mortale hoc induerit immortalitatem . Hec spes est, nondum res. Sed qui gaudet in spe, tenebit et rem: qui autem spem non habet, ad rem non poterit peruenire.

14. Quicumque confessus fuerit quod iehsu est Filius Dei, Deus in ipso manet, et ipse in Deo. Iam non multis dicamus: Qui confessus fuerit, non uerbo, sed facto; non lingua, sed uita. Nam multi confitentur uerbis, sed factis negant. Et nos cognouimus, et credidimus, quam dilectionem Deus habet in nobis. Et iterum unde cognouisti? Deus dilectio est. Iam dixit illud superius, ecce iterum dicit. Amplius tibi non potuit dilectio commendari, quam ut diceretur Deus. Forte munus Dei contempturus eras. Et Deum contemnis? Deus dilectio est. Et qui manet in dilectione, in Deo manet, et Deus in eo manet. uicissim in se habitant, qui continet et qui continetur. Habitas in Deo, sed ut continearis: habitat in te Deus, sed ut te contineat, ne cadas. Ne forte sic te putes domum Dei fieri, quomodo domus tua portat carnem tuam: si subtrahat se domus in qua es, cadis; si autem tu te subtrahas, non cadit Deus. Integer est, cum eum deseris; integer, cum ad illum redieris. Tu sanaris, non illi aliquid prestabis; tu mundaris, tu reficeris, tu corrigeris. Ille medicamentum est non sano, regula est prauo, lux est tenebrato, habitatio est deserto. Omnia ergo tibi conferuntur. uide ne putes Deo aliquid conferri, quando uenis ad eum; nec mancipium saltem. Ergo non habebit Deus seruos, si tu nolueris, et si omnes noluerint? Deus non indiget seruis, sed serui Deo: ideo dicit Psalmus, Dixi Domino, Deus meus es tu. Ipse est uerus Dominus. Et quid ait? Quoniam bonorum meorum non eges . Tu eges bono serui tui. Eget seruus bono tuo, ut pascas illum: eges et tu bono serui tui, ut adiuuet te. Non tibi potes aquam implere, non tibi potes coquere, non tibi potes ante equum currere, iumentum tuum non potes curare. uides quia indiges bono serui tui, obsequio illius indiges. Non es ergo uerus dominus, quando indiges inferiore. Ille est uerus Dominus qui nichil a nobis querit; et ue nobis, si eum non queramus. Nihil a nobis querit; et quesiuit nos, cum eum non quereremus. Ouis una errauerat; inuenit eam, gaudens in humeris suis reportauit . Et numquid ouis erat pastori necessaria, et non oui potius pastor necessarius erat? Quanto libentius de caritate loquor, tanto minus uolo finiri Epistolam istam. Nulla est ardentior ad commendandam caritatem. Nihil uobis dulcius predicatur, nichil salubrius bibitur: sed si bene uiuendo confirmetis in uobis munus Dei. Ne sitis ingrati tante gratie illius, qui cum haberet Unicum, noluit illum esse unum; sed ut fratres haberet, adoptauit illi, qui cum illo possiderent uitam eternam



TRACTATUS IX. De eo quod sequitur, In hoc perfecta est dilectio in nobis; usque ad id, Et hoc mandatum habemus ab ipso, ut qui diligit Deum, diligat et fratrem suum. Cap. Iu, u\. 17-21.


1. Meminit Charitas uestra, ex Epistola Ioannis apostoli ultimam partem restare nobis tractandam, et exponendam uobis, quantum Dominus donat. Huius ergo debiti nos memores sumus: exactionis autem uos memores esse debetis. Eadem quippe caritas que in ipsa Epistola maxime et prope sola commendatur, et nos facit fidelissimos debitores, et uos dulcissimos exactores. Ideo dixi dulcissimos exatores, quia ubi caritas non est, amarus exactor est: ubi autem caritas est, et qui exigit dulcis est; et a quo exigitur, etsi aliquem laborem suscipit, facit eumdem laborem prope nullum et leuem ipsa caritas. Nonne uidemus etiam in mutis animantibus et irrationalibus ubi non est spiritualis caritas, sed carnalis et naturalis, exigi tamen magno affectu de uberibus matris lac a paruulis? Et quamuis sugens impetum faciat in ubera; melius est tamen matri quam si non sugat, nec exigat quod caritate debetur. Sepe uidemus ubera uaccarum etiam a grandiusculis uitulis capite percuti, et prope ipso impetu leuari matrum corpora, nec eos tamen calce repelli; sed et si desit filius qui sugat, mugitu uocari ad ubera. Si ergo est in nobis illa caritas spiritualis, de qua Apostolus dicit, Factus sum paruulus in medio uestrum, tanquam nutrix fouens filios suos ; tunc uos diligimus quando exigitis. Pigros non amamus; quia languentibus formidamus. Intercesserunt autem, ut intermitteremus textum huius Epistole, quedam pro diebus festis solemnia lectionum, que non potuerunt nisi legi, et ipsa tractari. Nunc ergo ad pretermissum ordinem redeamus; et que restant, intente accipiat Sanctitas uestra. Nescio utrum magnificentius nobis caritas commendari posset, quam ut diceretur, Deus caritas est. Breuis laus, et magna laus: breuis in sermone, et magna in intellectu. Quam cito dicitur, Deus dilectio est! Et hoc breue est: si numeres, unum est; si appendas, quantum est! Deus dilectio est. Et qui manet, inquit, in dilectione, in Deo manet et Deus in illo manet . Sit tibi domus Deus, et esto domus Dei; mane in Deo, et maneat in te Deus. Manet in te Deus, ut te contineat: manes in Deo, ne cadas; quia sic de ipsa caritate dicit Apostolus, Charitas nunquam cadit . Quomodo cadit quem continet Deus?

2. In hoc perfecta est dilectio in nobis, ut fiduciam habeamus in die iudicii: quia sicut ille est, et nos sumus in hoc mundo. Dicit quomodo se probet unusquisque, quantum in illo profecerit caritas: uel potius quantum ipse in caritate profecerit. Nam si caritas Deus est, nec proficit nec deficit Deus: sic dicitur proficere in te caritas, quia tu in ea proficis. Interroga ergo quantum in caritate profeceris, et quid tibi respondeat cor tuum, ut noueris mensuram profectus tui. Promisit enim ostendere nobis in quo cognoscamus  eum, et ait, In hoc perfecta est in nobis dilectio. Quere, in quo? Ut fiduciam habeamus in die iudicii. Quisquis fiduciam habet in die iudicii, perfecta est in illo caritas. Quid est habere fiduciam in die iudicii? Non timere ne ueniat dies iudicii. Sunt homines qui non credunt diem iudicii; isti fiduciam non possunt habere in die quam uenturam esse non credunt. Pretermittamus istos: excitet illos Deus, ut uiuant; de mortuis utquid loquimur? Non credunt futurum diem iudicii, nec timent, nec desiderant quod non credunt. Cepit aliquis credere diem iudicii: si cepit credere, cepit et timere. Sed quia timet adhuc, nondum habet fiduciam in die iudicii, nondum est in illo perfecta caritas. Numquid tamen desperandum est? In quo uides initium, cur desperas finem? Quod initium uideo, inquis? Ipsum timorem. Audi Scripturam: Initium sapientie timor Domini . Cepit ergo timere diem iudicii: timendo corrigat se; uigilet aduersus hostes suos, id est, aduersus peccata sua; incipiat reuiuiscere interius, et mortificare membra sua que sunt super terram, sicut Apostolus dicit, Mortificate membra uestra que sunt super terram. Spiritualia nequitie dicit membra super terram: nam sequitur et exponit, Auaritiam, immunditiam , et cetera que illic exsequitur. Quantum autem mortificat iste, qui timere cepit diem iudicii, membra sua super terram, tantum surgunt et corroborantur membra celestia. Membra autem celestia, omnia opera bona. Surgentibus celestibus membris, incipit desiderare quod timebat. Timebat enim ne ueniret Christus, et inueniret impium quem damnaret; desiderat ut ueniat, quia inuenturus est pium quem coronet. Iam cum ceperit desiderare uenientem Christum casta anima, que desiderat amplexus sponsi, renuntiat adultero; fit uirgo interius ipsa fide, spe, et caritate. Habet iam fiduciam in die iudicii: non contra se pugnat quando orat, et dicit, Adueniat regnum tuum . Qui enim timet ne ueniat regnum Dei, timet ne exaudiatur. Quomodo orat, qui timet ne exaudiatur? Qui autem orat cum fiducia caritatis, optat iam ut ueniat. De ipso desiderio dicebat quidam in Psalmo, Et tu, Domine, usquequo? Conuertere, Domine, et erue animam meam . Gemebat se differri. Sunt enim homines qui cum patientia moriuntur: sunt autem quidam perfecti qui cum patientia uiuunt. Quid dixi? Qui adhuc desiderat istam uitam, quando illi uenerit dies mortis, patienter tolerat mortem: luctatur aduersum se, ut sequatur uoluntatem Dei; et hoc potius agit animo, quod eligit Deus, non quod eligit uoluntas humana: et ex desiderio uite presentis fit lucta cum morte; et adhibet patientiam et fortitudinem, ut equo animo moriatur: iste patienter moritur. Qui autem desiderat, sicut dicit Apostolus, dissolui et esse cum Christo, non patienter moritur; sed patienter uiuit, delectabiliter moritur. uide Apostolum patienter uiuentem, id est, cum patientia hic non amare uitam, sed tolerare. Dissolui, inquit, et esse cum Christo multo magis optimum manere autem in carne necessarium propter uos . Ergo, fratres, date operam, intus agite uobiscum, ut desideretis diem iudicii. Aliter non probatur perfecta caritas, nisi cum ceperit ille dies desiderari. Ille autem eum desiderat, qui fiduciam habet in illo: ille autem fiduciam habet in illo, cuius conscientia non trepidat in caritate perfecta atque sincera.

3. »In hoc perfecta est dilectio eius in nobis, ut fiduciam habeamus in die iudicii.« Quare habebimus fiduciam? »Quia sicut ille est, et nos sumus in hoc mundo.« Audisti causam fiducie tue: »Quia sicut ille est, inquit, et nos sumus in hoc mundo.« Nonne uidetur aliquid impossibile dixisse? Numquid enim potest esse homo sicut Deus? Iam uobis exposui quia non semper ad equalitatem dicitur, sicut; sed dicitur ad quamdam similitudinem. Quomodo enim dicis, Sicut aures habeo, ita habet et imago? Numquid omnino sic? Sed tamen dicis, sicut. Si ergo facti sumus ad imaginem Dei, quare non sicut Deus sumus? Non ad equalitatem, sed pro modo nostro. Unde ergo nobis datur fiducia in die iudicii? Quia sicut ille est, et nos sumus in hoc mundo. Debemus hoc referre ad ipsam caritatem, et intelligere quid dictum sit. Dominus in Euangelio dicit, »Si diligitis eos qui uos diligunt, quam mercedem habebitis? nonne et publicani hoc faciunt?« Quid ergo uult nos [1 1Kb] ? »Ego autem dico uobis, diligite inimicos uestros, et orate pro persequentibus uos.« Si ergo iubet nos diligere inimicos nostros, unde nobis dat exemplum? De ipso Deo: ait enim, »Ut sitis filii Patris uestri qui in celis est.« Quomodo illud facit Deus? Diligit inimicos suos, »qui facit solem suum oriri super bonos et malos, et pluit super iustos et iniustos« . Si ergo ad hanc perfectionem nos inuitat Deus, ut diligamus inimicos nostros sicut et ipse dilexit suos; ea nobis fiducia est in die iudicii, quia sicut ille est, et nos sumus in hoc mundo: quia sicut ille diligit inimicos suos, faciendo solem suum oriri super bonos et malos, et pluendo super iustos et iniustos; ita nos quia inimicis nostris non possumus prestare solem et pluuiam, prestamus lacrymas, cum pro illis oramus.

4. Iam ergo de ipsa fiducia uidete quid dicat. Unde intelligitur perfecta caritas? Timor non est in caritate. Quid ergo dicimus de illo qui cepit timere diem iudicii? Si perfecta in illo esset caritas, non timeret. Perfecta enim caritas faceret perfectam iustitiam, et non haberet quare timeret: imo haberet quare desideraret ut transeat iniquitas, et ueniat regnum Dei. Ergo timor non est in caritate. Sed in qua caritate? Non in inchoata. In qua ergo? Sed perfecta, inquit, caritas foras mittit timorem. Ergo incipiat timor; quia initium sapientie timor Domini. Timor quasi locum preparat caritati. Cum autem ceperit caritas habitare, pellitur timor qui ei preparauit locum. Quantum enim illa crescit, ille decrescit; et quantum illa fit interior, timor pellitur foras. Maior caritas, minor timor; minor caritas, maior timor. Si autem nullus timor, non est qua intret caritas. Sicut uidemus per setam introduci linum, quando  aliquid suitur; seta prius intrat, sed nisi exeat, non succedit linum: sic timor primo occupat mentem, non autem ibi remanet timor, quia ideo intrauit, ut introduceret caritatem. Iam facta securitate in animo, quale gaudium nobis est uel in hoc, uel in futuro seculo? Et in hoc seculo quis nobis nocebit plenis caritate? uidete quomodo exsultet Apostolus de ipsa caritate. »Quis nos, inquit, separabit a caritate Christi? tribulatio? an angustia? an persecutio? an fames? an nuditas? an periculum? an gladius« ? Et Petrus dicit: »Et quis uobis nocere potest, si boni emulatores fueritis« ? »Timor non est in dilectione: sed perfecta dilectio foras mittit timorem; quia timor tormentum habet.« Torquet cor conscientia peccatorum, nondum facta est iustificatio. Est ibi quod titillet, quod pungat. Ideo in Psalmo de ipsa perfectione iustitie quid dicit? »Conuertisti luctum meum in gaudium mihi: concidisti saccum meum, et cinxisti me letitia; ut cantet tibi gloria mea, et non compungar« . Quid est, »non compungar?« Non sit quod stimulet conscientiam meam. Stimulat timor: sed noli timere; intrat caritas que sanat quod uulnerat timor Timor Dei sic uulnerat, quomodo medici ferramentum; putredinem tollit, et quasi uidetur uulnus augere. Ecce putredo quando erat in corpore, minus erat uulnus, sed periculosum: accedit ferramentum medici; minus dolebat illud uulnus, quam dolet modo cum secatur. Plus dolet cum curatur, quam si non curaretur; sed ideo plus dolet accedente medicina, ut nunquam doleat succedente salute. Occupet ergo cor tuum timor, ut inducat caritatem; succedat cicatrix [1 1Kb] ferramento medici. Talis est medicus, ut nec cicatrices appareant: tu tantum subde te dextere ipsius. Nam si sine timore es, non poteris iustificari. Sententia dicta est de Scripturis: Nam qui sine timore est, non poterit iustificari . Opus est ergo ut intret timor primo, per quem ueniat caritas. Timor medicamentum, caritas sanitas. »Qui autem timet, non est perfectus in dilectione.« Quare? »Quia timor tormentum habet,« quomodo sectio medici tormentum habet.

5. Est autem alia sententia, que uidetur huic esse contraria, si non habeat intellectorem: dicitur enim quodam loco in Psalmo, Timor Domini castus, permanens in seculum seculi . Aeternum quemdam timorem nobis ostendit, sed castum. Quod si ille eternum nobis timorem ostendit, numquid contradicit illi forte ista Epistola que dicit, Timor non est in caritate, sed perfecta caritas foras mittit timorem? Interrogemus ambo eloquia Dei. Spiritus unus est, etsi codices duo, etsi ora duo, etsi lingue due. Hoc enim dictum est per Ioannem, illud dictum est per Dauid; sed nolite putare alium esse spiritum. Si unus flatus inflat duas tibias, non potest unus Spiritus implere duo corda, agitare duas linguas?  Sed si spiritu uno, id est uno flatu, implete due tibie consonant; implete due lingue Spiritu Dei, dissonare possunt? Est ergo ibi quedam consonantia, est quedam concordia, sed auditorem desiderat. Ecce inspirauit et impleuit duo corda, duo ora, mouit duas linguas Spiritus Dei: et audiuimus ex una lingua, »Timor non est in caritate, sed perfecta caritas foras mittit timorem;« audiuimus ex alia, »Timor Domini castus, permanens in seculum seculi.« Quid est hoc? quasi dissonant? Non: excute aures, intende melodiam. Non sine causa hic addidit, castus, illic non addidit: nisi quia est timor alius qui dicitur castus, est autem alius qui non dicitur castus. Discernamus istos duos timores, et intelligamus consonantiam tibiarum. Quomodo intelligimus, uel quomodo discernimus? Attendat Charitas uestra. Sunt homines qui propterea timent Deum, ne mittantur in gehennam, ne forte ardeant cum diabolo in igne eterno. Ipse est timor ille qui introducit caritatem: sed sic uenit ut exeat. Si enim adhuc propter penas times Deum, nondum amas quem sic times. Non bona desideras, sed mala caues. Sed ex eo quod mala caues, corrigis te, et incipis bona desiderare. Cum bona desiderare ceperis, erit in te timor castus. Quis est timor castus? Ne amittas ipsa bona. Intendite. Aliud est timere Deum, ne mittat te in gehennam cum diabolo; aliud est timere Deum, ne recedat a te. Ille timor quo times ne in gehennam mittaris cum diabolo, nondum est castus; non enim uenit ex amore Dei, sed ex timore pene: cum autem times Deum, ne deserat te presentia eius; amplecteris eum, ipso frui desideras.

6. Non potest melius explanari quid intersit inter duos istos timores, unum quem foras mittit caritas, alterum castum qui permanet in seculum seculi, nisi ponas duas mulieres maritatas, quarum unam ita constituas uolentem facere adulterium, delectari nequitia, sed timere ne damnetur a marito. Timet maritum, sed quia adhuc amat nequitiam, ideo timet maritum: huic non grata, sed onerosa est mariti presentia; et si forte uiuit nequiter, timet maritum ne ueniat. Tales sunt qui timent ne ueniat dies iudicii. Fac alteram amare uirum, debere illi castos amplexus, nulla se adulterii immunditia maculare; optat presentiam uiri. Et quomodo discernuntur duo isti timores? timet illa, timet et illa. Interroga; quasi unum tibi respondent: interroga illam, Times uirum? respondet, Timeo. Interroga et illam si timeat uirum; respondet, Timeo. Una uox est, sed diuersus animus. Iam ergo interrogentur, Quare? Illa dicit, Timeo uirum ne ueniat: illa dicit, Timeo uirum ne discedat. Illa dicit, Timeo ne damner: illa dicit, Timeo ne deserar. Pone hoc in animo Christianorum, et inuenis [1 1Kb] timorem quem foras mittit caritas, et alium timorem castum permanentem in seculum seculi.

7. Loquamur ergo his primo qui sic timent Deum, quomodo illa mulier quam delectat nequitia; timet enim uirum ne damnet illam: talibus primo loquamur.  O anima que sic times Deum, ne damnet te Deus, quomodo timet mulier quam delectat nequitia; timet uirum, ne damnetur a uiro: quomodo tibi displicet illa mulier, displice et tu tibi. Si forte habes uxorem, numquid uis ut sic tameat te uxor tua, ne damnetur abs te; ut delectet illam nequitia, sed pondere timoris tui reprimatur, non damnatione iniquitatis? Castam eam uis, ut te diligat, non ut te timeat. Exhibe te talem Deo, qualem uis habere uxorem. Et si nondum habes, et habere uis; talem uis habere. Et quid dicimus, fratres? Illa mulier que ideo timet uirum, ne damnetur a uiro, forte non facit adulterium, ne aliquo modo perueniat ad uirum, et tollat illi lucem istam temporalem. Potest autem uir ille et falli; homo est enim, sicut et illa que potest fallere. Timet illa eum, extra cuius oculos potest esse: tu non times semper faciem supra te uiri tui? uultus autem Domini super facientes mala . Captat illa absentiam uiri sui, et incitatur forte delectatione adulterii; et dicit sibi tamen, Non faciam: absens est quidem ille, sed difficile est ut non ad illum quoquo modo perueniat. Temperat se ne perueniat ad hominem, qui potest et nescire, qui potest et falli, qui potest et bonam suspicari etiam malam, qui potest et castam suspicari que adultera est: tu non times oculos eius quem fallere nemo potest? tu non times eius presentiam, qui auerti a te non potest? Roga Deum ut intueatur te, et auertat faciem a peccatis tuis: Auerte faciem tuam a peccatis meis. Sed unde mereris ut ille faciem suam auertat a peccatis tuis? Si tu non auertas faciem tuam a peccatis tuis. Ipsa enim uox dicit in Psalmo: Quoniam iniquitatem meam ego agnosco, et peccatum meum coram me est semper . Tu agnosce, et ille ignoscit.

8. Allocuti sumus eam que habet adhuc timorem non permanentem in seculum seculi, sed quem caritas excludit et foras mittit; alloquamur et illam que habet iam timorem castum, permanentem in seculum seculi. Putamus, inuenimus illam, ut alloquamur illam? putas, est in hoc populo? putas, est in ista exedra? putas, est in hac terra? Non potest nisi esse, sed latet. Hiems est, intus est uiriditas in radice. Forte inuenimus aures [1 1Kb] illius. Sed ubicumque est illa anima, utinam illam inuenirem, et non aures suas preberet mihi, sed ego meas aures illi! Illa me doceret aliquid potius, quam a me disceret. Anima quedam sancta, ignea, et desiderans regnum Dei: hanc non ego alloquor, sed Deus ipse, et patienter uiuentem in hac terra ita consolatur: Iam uis ueniam, et ego noui quia iam uis ut ueniam: noui qualis es, ut secura exspectes aduentum meum; noui quia molestia est tibi: sed magis exspecta, tolera; uenio et cito uenio. Sed amanti tardum est. Audi eam cantantem tanquam lilium de medio spinarum: audi suspirantem, et dicentem, Psallam et intelligam in uia immaculata; quando uenies ad me ? Sed in uia immaculata merito non timet; quia perfecta caritas foras mittit timorem. Et cum uenerit ad eius amplexum,  timet, sed securiter. Quid timet? Cauebit, et obseruabit se ab iniquitate sua, ne iterum peccet: non ne mittatur in ignem, sed ne ab illo deseratur. Et erit in illa, quid? Timor castus, permanens in seculum seculi. Audiuimus duas tibias consonantes. Illa de timore dicit, et illa de timore: sed illa de timore quo timet anima ne damnetur, illa de timore quo timet anima ne deseratur. Ille est timor quem caritas excludit: ille est timor permanens in seculum seculi.

9. Nos diligamus, quia ipse prior nos dilexit. Nam unde diligeremus, nisi ille prior dilexisset nos? Diligendo amici facti sumus; sed inimicos ille dilexit, ut amici efficeremur. Prior dilexit nos, et donauit nobis ut diligeremus eum. Nondum diligebamus eum; diligendo pulchri efficimur. Quid facit homo deformis et distorta facie, si amet pulchram? Aut quid facit femina deformis et distorta et nigra, si amet pulchrum? Numquid amando poterit esse pulchra? Numquid et ille amando poterit esse formosus? Amat pulchram; et quando se in speculo uidet, erubescit faciem suam leuare ad illam formosam suam quam amat. Quid faciet ut pulcher sit? Exspectat ut ueniat pulchritudo? Imo exspectando senectus additur, et turpiorem facit. Non est ergo quid agere, non est quomodo illi des consilium, nisi ut compescat se, et non audeat amare impar imparem: aut si forte amat et ducere uxorem optat, in illa castitatem amet, non carnis faciem. Anima uero nostra, fratres mei, feda est per iniquitatem: amando Deum pulchra efficitur. Qualis amor est qui reddit pulchram amantem? Deus autem semper pulcher est, nunquam deformis, nunquam commutabilis. Amauit nos prior qui semper est pulcher; et quales amauit, nisi fedos et deformes? Non ideo tamen ut fedos dimitteret; sed ut mutaret, et ex deformibus pulchros faceret. Quomodo erimus pulchri? Amando eum qui semper est pulcher. Quantum in te crescit amor, tantum crescit pulchritudo; quia ipsa caritas est anime pulchritudo. Nos diligamus, quia ipse prior dilexit nos. Audi apostolum Paulum: Ostendit autem Deus dilectionem suam in nobis, quoniam cum adhuc peccatores essemus, Christus pro nobis mortuus est , iustus pro iniustis, pulcher pro fedis. Quomodo inuenimus pulchrum Iesum? Speciosus forma pre filiis hominum, diffusa est gratia in labiis tuis . Unde? Item uidete unde sit pulcher, Speciosus forma pre filiis hominum; quia in principio erat uerbum, et uerbum erat apud Deum, et Deus erat uerbum . Quia uero carnem suscepit, quasi feditatem tuam suscepit, id est, mortalitatem tuam, ut aptaret se tibi, et congrueret tibi, et excitaret te ad amandam intus pulchritudinem. Unde ergo inuenimus quia fedus et deformis est iehsu, sicut inuenimus quia pulcher et speciosus forma pre filiis hominum? Unde inuenimus quia et deformis? Isaiam interroga: Et uidimus eum, et non habebat speciem, neque decorem . Ille sunt due tibie quasi diuerse sonantes; sed unus Spiritus ambas inflat. Hac dicitur, Speciosus forma pre filiis hominum:  hac dicitur in Isaia, uidimus eum, et non habebat speciem, neque decorem. Uno Spiritu implentur ambe tibie, non dissonant. Noli aures auertere, adhibe intellectum. Interrogemus Paulum apostolum, et exponat nobis consonantiam duarum tibiarum. Sonet nobis, Speciosus forma pre filiis hominum: Qui cum in forma Dei esset, non rapinam arbitratus est esse equalis Deo. Ecce speciosus forma pre filiis hominum. Sonet nobis etiam, uidimus eum, et non habebat speciem neque decorem: Semetipsum exinaniuit formam serui accipiens, in similitudine hominum factus, et habitu inuentus ut homo . Non habebat speciem neque decorem, ut tibi daret speciem et decorem. Quam speciem? quem decorem? Dilectionem caritatis; ut amans curras, currens ames. Pulcher es iam: sed noli te attendere, ne perdas quod accepisti; illum attende, a quo factus es pulcher. Ideo sis pulcher, ut ille te amet. Tu autem totam intentionem tuam in illum dirige, ad illum curre, eius amplexus pete, ab illo time discedere; ut sit in te timor castus, permanens in seculum seculi. Nos diligamus, quia ipse prior dilexit nos.

10. Si quis dixerit, Diligo Deum. Quem Deum [1 1Kb] ? Quare diligimus? Quia ipse prior dilexit nos, et donauit nobis diligere. Dilexit impios, ut faceret pios; dilexit iniustos, ut faceret iustos; dilexit egrotos, ut faceret sanos. Ergo et nos diligamus, quia ipse prior dilexit nos. Interroga unumquemque, dicat tibi si diligat Deum. Clamat, confitetur, Diligo, ipse scit. Est aliud unde interrogetur. Si quis dixerit, inquit, Diligo Deum, et fratrem suum odit, mendax est. Unde probas quia mendax est? Audi: Qui enim non diligit fratrem suum quem uidet, Deum quem non uidet, quomodo potest diligere? Quid ergo? qui diligit fratrem, diligit et Deum? Necesse est ut diligat Deum, necesse est ut diligat ipsam dilectionem. Numquid potest diligere fratrem, et non diligere dilectionem? Necesse est ut diligat dilectionem. Quid ergo, qui diligit dilectionem, ideo diligit Deum? Utique ideo. Diligendo dilectionem, Deum diligit. An oblitus es quod paulo ante dixisti, Deus dilectio est ? Si Deus dilectio, quisquis diligit dilectionem, Deum diligit. Dilige ergo fratrem, et securus esto. Non potes dicere, Diligo fratrem, sed non diligo Deum. Quomodo mentiris si dicas, Diligo Deum, quando non diligis fratrem; sic falleris, quando dicis, Diligo fratrem, si putes quia non diligis Deum. Necesse est qui diligis fratrem, diligas ipsam dilectionem; dilectio autem Deus est: necesse est ergo ut Deum diligat quisquis diligit fratrem. Si autem non diligis fratrem quem uides, Deum quem non uides quomodo potes diligere? Quare non uidet Deum? Quia non habet ipsam dilectionem. Ideo non uidet Deum, quia non habet dilectionem; ideo non habet dilectionem, quia non diligit fratrem: propterea ergo non uidet Deum, quia non habet dilectionem. Nam si habeat dilectionem, Deum uidet; quia Deus dilectio est: et purgatur ille oculus magis magisque dilectione, ut uideat illam incommutabilem  substantiam; cuius presentia semper gaudeat, qua perfruatur in eternum coniunctus Angelis. Sed currat modo, ut aliquando in patria letetur. Non amet peregrinationem, non amet uiam: totum amarum sit, preter illum qui uocat, quousque inhereamus illi, et dicamus quod dictum est in Psalmo, Perdidisti omnes quia fornicantur abs te. Et qui sunt qui fornicantur? Qui discedunt, et amant mundum. Tu autem quid? Sequitur et dicit: Mihi autem inherere Deo bonum est . Totum bonum meum est, Deo inherere gratis. Nam si interroges, et dicas, Quare inheres Deo? Et dicat, Ut donet mihi. Quid tibi donet? Celum ipse fecit, terram ipse fecit: quid tibi donaturus est? iam inheres illi: inueni melius, et donat tibi.

11. Qui enim non diligit fratrem suum quem uidet, Deum quem non uidet, quomodo potest diligere? Et hoc mandatum habemus ab ipso, ut qui diligit Deum, diligat et fratrem suum. Magnifice dicebas, Diligo Deum; et odis fratrem! O homicida, quomodo diligis Deum? Non audisti superius in ipsa Epistola, Qui odit fratrem suum, homicida est? Sed prorsus diligo Deum, quamuis oderim fratrem meum. Prorsus non diligis Deum, si odis fratrem. Et modo probo alio documento. Ipse dixit, Dedit nobis preceptum, ut diligamus inuicem : quomodo diligis eum, cuius odisti preceptum? Quis est qui dicat, Diligo imperatorem, sed odi leges eius? In hoc intelligit imperator si diligis eum, si obseruentur leges eius per prouincias. Lex imperatoris que est? Mandatum nouum do uobis, ut uos inuicem diligatis . Dicis ergo te diligere Christum; serua mandatum eius, et fratrem dilige. Si autem fratrem non diligis; quomodo eum diligis, cuius mandatum contemnis? Fratres, ego non satior loquendo de caritate in nomine Christi. Quantum et uos habetis huius rei auaritiam, tantum speramus quia crescit in uobis ipsa, et foras mittit timorem, ut remaneat ille timor castus permanens in seculum seculi. Toleremus mundum, toleremus tribulationes, toleremus scandala tentationum. Non recedamus a uia; teneamus unitatem Ecclesie, teneamus Christum, teneamus caritatem. Non diuellamur a membris sponse ipsius, non diuellamur a fide, ut gloriemur in presentia ipsius: et securi manebimus in eo, modo per fidem, tunc per speciem, cuius tantas arrhas habemus donum Spiritus sancti.



TRACTATUS X. De eo quod Ioannes scribit, Omnis qui credit quod iehsu sit Christus, ex Deo natus est; usque ad id, Hec est enim dilectio Dei, ut precepta eius seruemus. Cap. u, u\. 1-13.

1. Meminisse uos credo, qui adfuistis hesterno die, ad quem locum in progressu huius Epistole peruenerit nostra tractatio: id est, Qui enim non diligit fratrem suum quem uidet, Deum quem non uidet quomodo potest diligere? Et hoc mandatum habemus ab ipso, ut qui diligit Deum, diligat et fratrem suum. Huc usque disputatum erat. Que sequuntur ergo ex ordine  uideamus. Omnis qui credit quod iehsu sit Christus, ex Deo natus est. Quis est qui non credit quod iehsu sit Christus? Qui non sic uiuit quomodo precepit Christus. Multi enim dicunt, Credo; sed fines sine operibus non saluat. Opus autem fidei ipsa dilectio est, dicente Paulo apostolo, Et fides que per dilectionem operatur . Opera quidem tua preterita, antequam crederes, uel nulla erant; uel si bona uidebantur, inania erant. Si enim nulla erant; sic eras quasi homo sine pedibus, aut uexatis pedibus ambulare non ualens: si autem bona uidebantur; antequam crederes, currebas quidem, sed preter uiam currendo, errabas potius quam perueniebas. Est ergo nobis et currendum, et in uia currendum. Qui preter uiam currit, inaniter currit: imo ad laborem currit. Tanto plus errat, quanto preter uiam currit. Que est uia per quam currimus? Christus dixit, Ego sum uia. Que patria, quo currimus? Christus dixit, Ego sum ueritas . Per illum curris, ad illum curris, in ipso requiescis. Sed ut curreremus per illum, extendit se usque ad nos: longe enim eramus, et longe peregrinabamur. Parum est quia longe peregrinabamur; et languidi nos mouere non poteramus. Medicus uenit ad egrotos, uia porrecta est ad peregrinos. Saluemur ab ipso, ambulemus per ipsum. Hoc est credere quia iehsu Christus est, quomodo credunt christiani, qui non solo nomine christiani sunt, sed et factis et uita: non quomodo credunt demones. Nam et demones credunt, et contremiscunt, sicut dicit Scriptura . Quid potuerunt plus credere demones, quam ut dicerent, Scimus qui sis, Filius Dei? Quod dixerunt demones, hoc dixit et Petrus. Cum Dominus quereret quis esset, et quem illum dicerent homines, responderunt illi discipuli: Alii dicunt te Ioannem Baptistam, alii Eliam, alii Ieremiam, aut unum ex Prophetis. Et ille: uos autem quem me esse dicitis? Respondit Petrus, et ait: Tu es Christus Filius Dei uiui. Et audiuit a Domino: Beatus es, Simon Bar Iona, quia non reuelauit tibi caro et sanguis, sed Pater meus qui est in celis. uidete que laudes prosequantur hanc fidem: Tu es Petrus, et super hanc petram edificabo Ecclesiam meam . Quid est, super hanc petram edificabo Ecclesiam meam? Super hanc fidem, super id quod dictum est, Tu es Christus Filius Dei uiui. Super hanc petram, inquit, fundabo Ecclesiam meam. Magna laus! Ergo dicit Petrus. Tu es Christus Filius Dei uiui: dicunt et demones, Scimus qui sis, Filius Dei, sanctus Dei. Hoc Petrus, hoc et demones: eadem uerba, non idem animus. Et unde constat quia hoc Petrus cum dilectione dicebat? Quia fides christiani cum dilectione est; demonis autem sine dilectione. Quomodo sine dilectione? Hoc dicebat Petrus, ut Christum amplecteretur: hoc dicebam demones, ut Christus ab eis recederet. Nam antequam dicerent, Scimus qui sis; tu es Filius Dei: Quid nobis et tibi est, dixerunt? Quid uenisti ante tempus perdere nos ? Aliud est ergo confiteri Christum, ut teneas Christum,  aliud confiteri Christum, ut repellas a te Christum. Ergo uidetis quia quomodo hic dicit, Qui credit, propria quedam fides est; non quomodo cum multis. Itaque, fratres, nemo hereticorum dicat uobis, Et nos credimus. Ideo enim de demonibus exemplum proposui, ne gaudeatis ad uerba credentium, sed exploretis facta uiuentium.

2. uideamus ergo quid est credere in Christum; quid, credere quia iehsu ipse est Christus. Sequitur, Omnis qui credit quod iehsu sit Christus, ex Deo natus est. Sed quid est credere illud? Et omnis qui diligit qui genuit eum, diligit eum qui genitus est ab ipso. Statim fidei coniunxit dilectionem; quia sine dilectione fides inanis est. Cum dilectione fides christiani, sine dilectione fides demonis: qui autem non credunt, peiores sunt quam demones, et tardiores quam demones. Nescio quis non uult credere in Christum; adhuc nec demones imitatur. Iam credit in Christum, sed odit Christum; habet confessionem fidei in timore pene, non in amore corone: nam et illi puniri timebant. Adde huic fidei dilectionem, ut fiat fides qualem dicit Apostolus Paulus, Fides que per dilectionem operatur : inuenisti christianum, inuenisti ciuem Ierusalem, inuenisti ciuem Angelorum, inuenisti in uia suspirantem peregrinum; adiunge te illi, comes tuus est, curre cum illo, si tamen et tu hoc es. Omnis qui diligit qui genuit eum, diligit eum qui genitus est ab ipso. Quis genuit? Pater. Quis est genitus? Filius. Quid ergo ait? Omnis qui diligit Patrem, diligit Filium.

3. In hoc cognoscimus quia diligimus filios Dei. Quid est hoc, fratres? Paulo ante de Fili o Dei dicebat, non de filiis Dei: ecce unus positus est Christus contemplandus nobis, et dictum est nobis, Omnis qui credit quod iehsu sit Christus, est ex Deo natus: et omnis qui diligit qui genuit eum, id est, Patrem, diligit eum qui genitus est ex ipso, id est, Filium Dominum nostrum Iesum Christum. Et sequitur, In hoc cognoscimus quia diligimus filios Dei; quasi dicturus esset, In hoc cognoscimus quia diligimus Filium Dei: filios Dei dixit, qui Filium Dei paulo ante dicebat; quia filii Dei corpus sunt unici Filii Dei; et cum ille caput, nos membra, unus est Filius Dei. Ergo qui diligit filios Dei, Filium Dei diligit; et qui diligit Filium Dei, Patrem diligit: nec potest quisquam diligere Patrem, nisi diligat Filium; et qui diligit Filium, diligit et filios Dei. Quos filios Dei? Membra Filii Dei. Et diligendo fit et ipse membrum, et fit per dilectionem in compage corporis Christi; et erit unus Christus amans seipsum. Cum enim se inuicem amant membra, corpus se amat. Et si patitur unum membrum, compatiuntur omnia membra; et si gloriatur unum membrum, congaudent omnia membra. Et quid secutus ait? uos autem estis corpus Christi et membra . Dicebat paulo ante de dilectione fraterna, et ait, Qui non diligit fratrem quem uidet, Deum quem non uidet quomodo poterit diligere ? Si autem diligis fratrem, forte fratrem diligis, et Christum non diligis?  Quomodo, quando membra Christi diligis? Cum ergo membra Christi diligis, Christum diligis; cum Christum diligis, Filium Dei diligis; cum Filium Dei diligis, et Patrem diligis. Non potest ergo separari dilectio. Elige tibi quid diligas; sequuntur te cetera. Dicas, Deum solum diligo, Deum Patrem. Mentiris: si diligis, non solum diligis [1 1Kb] ; sed si diligis Patrem, diligis et Filium. Ecce, inquis, diligo Patrem, et diligo Filium: sed hoc solum, Patrem Deum et Filium Deum et Dominum nostrum Iesum Christum qui ascendit in celos, et sedet ad dexteram Patris, illud uerbum per quod facta sunt omnia, et uerbum caro factum est, et habitauit in nobis ; hoc solum diligo. Mentiris: si enim diligis caput, diligis et membra; si autem membra non diligis, nec caput diligis. Non expauescis uocem capitis de celo clamantem pro membris, Saule, Saule, quid me persequeris ? Persecutorem suum uocauit persecutorem membrorum suorum: dilectorem suum uocauit dilectorem membrorum suorum. Iam que sunt membra eius, nostis, fratres; ipsa est Ecclesia Dei. In hoc cognoscimus quia diligimus filios Dei, quia Deum diligimus. Et quomodo? Non aliud sunt filii Dei, aliud Deus? Sed qui Deum diligit, precepta eius diligit. Et que sunt precepta Dei? Mandatum nouum do uobis, ut uos inuicem diligatis . Nemo se excuset per aliam dilectionem, ad aliam dilectionem; omnino sic se tenet ista dilectio: quomodo ipsa compaginata est in unum, sic omnes que ex illa pendent, unum facit, et quasi conflat illos ignis. Aurum est, conflatur massa, et fit unum aliquid: sed nisi feruor caritatis accendat, ex multis in unum conflari non potest. Quia Deum diligimus, inde cognoscimus quia diligimus filios Dei.

4. Et unde cognoscimus quia diligimus filios Dei? Quia Deum diligimus, et precepta eius facimus. Suspiramus hic ex difficultate faciendi preceptum Dei. Audi quid sequatur. Homo, quid laboras amando? Amando auaritiam [2 1Kb] . Cum labore amatur quod amas: sine labore amatur Deus. Auaritia iussura est labores, pericula, trituras, tribulationes; et obtemperaturus es. Quo fine? Ut habeas unde impleas arcam, perdas securitatem. Securior forte eras antequam haberes, quam cum habere cepisti. Ecce quid tibi iussit auaritia: implesti domum, timentur latrones; acquisisti aurum, perdidisti somnum. Ecce quid tibi iussit auaritia, Fac, et fecisti. Quid tibi iubet Deus? Dilige me. Aurum diligis, quesiturus es aurum, et forte non inuenturus: quisquis me querit, cum illo sum. Amaturus es honorem, et forte non peruenturus: quis mo amauit, et non ad me peruenit? Dicit tibi Deus, Patronum tibi uis facere, aut amicum potentem; ambis per alium inferiorem. Me ama, dicit tibi Deus: non  ad me ambitur per aliquem; ipse amor presentem me tibi facit. Quid dulcius dilectione ista, fratres? Non sine causa modo audistis in Psalmo, fratres, Narrauerunt mihi iniusti delectationes; sed non sicut lex tua, Domine . Que est lex Dei? Mandatum Dei. Quod est mandatum Dei? Nouum illud mandatum, quod ideo nouum dicitur, quia innouat: Mandatum nouum do uobis, ut uos inuicem diligatis. Audi quia ipsa est lex Dei: Apostolus dicit, Inuicem onera uestra portate, et sic adimplebitis legem Christi . Ipsa est consummatio omnium operum nostrorum, dilectio. Ibi est finis: propter hoc currimus; ad ipsam currimus; cum uenerimus ad eam requiescemus.

5. Audistis in Psalmo, Omnis consummationis uidi finem . Dixit, Omnis consummationis uidi finem: quid uiderat iste? Putamus, ascenderat in uerticem alicuius altissimi montis et acutissimi, et perspexerat, et uiderat ambitum terre et circulos orbis uniuersi; et ideo dixit, Omnis consummationis uidi finem? Si hoc laudabile est, oculos carnis queramus a Domino tam acutos, ut aliquem excelsissimum montem, qui est in terra, requiramus, de cuius cacumine uideamus omnis consummationis finem. Noli ire longe: ecce dico tibi, ascende in montem, et uide finem. Christus mons est; ueni ad Christum, uides inde finem omnis consummationis. Quis est iste finis? Paulum interroga: Finis autem precepti est caritas de corde puro, et conscientia bona, et fide non ficta ; et alio loco, Plenitudo autem legis caritas . Quid tam finitum et terminatum quam plenitudo? Etenim, fratres, finem ponit laudabiliter. Nolite putare consumptionem, sed consummationem. Aliter enim dicitur, Finiui panem; aliter Finiui tunicam. Finiui panem manducando; finiui tu nicam intexendo. Et ibi finis sonat, et illic finis sonat: sed tamen panis finitur ut consumatur, tunica finitur ut consummetur; panis finitur ut non sit, tunica finitur ut perfecta sit. Ergo sic audite finem, et quando legitur Psalmus, et auditis, In finem Psalmus Dauid. Assidue auditis hoc in Psalmis, et debetis nosse quod auditis. Quid est, in finem? Finis enim Legis Christus est, ad iustitiam omni credenti . Et quid est, finis Christus? Quia Christus Deus, et finis precepti caritas, et Deus caritas: quia Pater et Filius et Spiritus sanctus unum sunt. Ibi tibi finis est: alibi uia est. Noli herere in uia, et non peruenire ad finem. Ad quidquid aliud ueneris, transi usquequo peruenias ad finem. Quid est finis? Mihi autem adherere Deo bonum est . Adhesisti Deo, finisti uiam; permanebis in patria. Intendite. Pecuniam aliquis querit; non sit tibi finis: transi [1 1Kb] tanquam peregrinus. Quere ubi transeas, non ubi remaneas. Si autem amas, per auaritiam implicatus es: erit tibi auaritia catena pedum; ultra progredi non potes. Transi ergo et hoc; quere finem. Salutem corporis queris, adhuc noli ibi remanere. Que est enim ista salus corporis, que morte perimitur, que egritudine debilitatur, friuola,  mortalis, fluxa? Quere illam, ne impediat forte morbida ualetudo opera tua bona. Ergo non est ibi finis; quia propter aliud queritur. Quidquid propter aliud queritur, non est ibi finis: quidquid propter se et gratis queritur, ibi est finis. Queris honores; forte ad aliquid agendum queris, ut peragas aliquid, ut placeas Deo: noli ipsum honorem amare, ne ibi remaneas. Queris laudem? Si Dei queris, bene facis: si tuam queris, male facis; remanes in uia. Sed ecce amaris tu, laudaris: noli gratulari quando in te laudaris; laudare in Domino, ut cantes, In Domino laudabitur anima mea . Sermonem aliquem bonum dicis, et laudatur sermo tuus? Non laudetur quasi tuus, non est ibi finis. Si ibi ponis finem, finiris: sed non finiris quasi perficiaris, sed finiris ut consumaris. Ergo non laudetur sermo tuus quasi abs te, quasi tuus. Sed quomodo laudetur? Quomodo dicit Psalmus, In Deo laudabo sermonem, in Deo laudabo uerbum. Ex hoc fit ut fiat in te quod sequitur, In Deo speraui, non timebo quid faciat mihi homo . Quando enim omnia tua in Deo laudantur, non timetur ne pereat laus tua; quia non deficit Deus. Ergo transi et ipsam.

6. uidete, fratres, quanta transimus, in quibus non est finis. His utimur quasi in uia; quasi in mansionibus stabulorum reficimur, et transimus. Ubi ergo finis? Dilectissimi, filii Dei sumus, et nondum apparuit quid erimus; hic dictum est [1 1Kb] , in hac Epistola. Adhuc ergo in uia sumus; adhuc quocumque uenerimus, transire debemus, usquequo perueniamus ad aliquem finem. Scimus quia cum apparuerit, similes ei erimus, quoniam uidebimus eum sicuti est . Iste finis; ibi perpetua laudatio, ibi semper Alleluia sine defectu. Ergo ipsum finem dixit in Psalmo, Omnis consummationis uidi finem. Et quasi diceretur illi, Quis est finis quem uidisti? Latum mandatum tuum ualde . Ipse est finis, latitudo mandati. Latitudo mandati caritas est; quia ubi est caritas, non sunt angustie. In ipsa latitudine erat Apostolus, cum diceret, Os nostrum patet ad uos, o Corinthii; cor nostrum dilatatum est: non angustamini in nobis . Ideo ergo latum mandatum tuum ualde. Quod est latum mandatum? Mandatum nouum do uobis, ut uos inuicem diligatis. Charitas ergo non angustatur. uis non angustari in terra? In lato habita. Quidquid enim tibi fecerit homo, non te angustat; quia illud diligis quod non nocet homo: Deum diligis, fraternitatem diligis, legem Dei diligis, Ecclesiam Dei diligis; sempiterna erit. Laboras in terra, sed peruenies ad fructum promissum. Quis tibi tollit quod diligis? Si nemo tollit tibi quod diligis, securus dormis: imo securus uigilas, ne dormiendo perdas quod diligis. Non enim frustra dictum est, Illumina oculos meos, ne quando obdormiam in morte . Qui claudunt oculos contra caritatem, obdormiscunt in concupiscentiis delectationum carnalium. Euigila ergo. Delectationes enim sunt, manducare, bibere, luxuriari, ludere, uenari: pompas istas uanas omnia mala sequuntur. Numquid nescimus quia delectationes  sunt? Quis neget quia delectant? Sed plus diligitur lex Dei [1 1Kb] . Clama contra tales suasores, Narrauerunt mihi iniusti delectationes; sed non sicut lex tua, Domine. Ista delectatio manet. Non solum manet quo uenias, sed etiam reuocat fugientem.

7. Hec est enim dilectio Dei, ut precepta eius seruemus. Iam audistis, In his duobus preceptis tota Lex pendet et Prophete. Quomodo noluit te diuidere per multas paginas? In his duobus preceptis tota Lex pendet et Prophete. In quibus duobus preceptis? Diliges Dominum Deum tuum ex toto corde tuo, et ex tota anima tua, et ex tota mente tua; et, Diliges proximum tuum sicut teipsum. In his duobus preceptis tota Lex pendet et Prophete . Ecce de quibus preceptis narrat tota ista Epistola. Tenete ergo dilectionem, et securi estote. Quid times ne male facias alicui? Quis male facit ei quem diligit? Dilige, non potest fieri nisi bene facias. Sed forte corripis? Amor hoc facit, non seuitia. Sed forte cedis? Ad disciplinam facis; quia amor ipsius dilectionis non te permittit negligere indisciplinatum. Et fit quodammodo quasi diuersus fructus et contrarius, ut aliquando odium blandiatur, et caritas seuiat. Nescio quis odit inimicum suum, et fingit illi amicitiam: uidet illum facere aliquid mali, laudat: uult eum esse precipitem, uult cecum ire per abrupta cupiditatum suarum, unde forte non redeat; laudat, Quoniam laudatur peccator in desideriis anime sue ; adhibet illi unctionem adulationis sue: ecce odit, et laudat. Alter uidet amicum suum tale aliquid facere, reuocat; si illum non audiat, profert uerba etiam castigationis, obiurgat, litigat: aliquando uenitur ad hanc necessitatem ut litiget. Ecce odium blanditur, et caritas litigat. Noli attendere uerba blandientis, et quasi seuitiam obiurgantis; uenam inspice, radicem unde procedant quere. Ille blanditur ut decipiat, iste litigat ut corrigat. Ergo non opus est, fratres, ut per nos distendatur cor uestrum; impetrate a Deo ut diligatis inuicem. Omnes homines, etiam inimicos uestros diligatis: non quia sunt fratres, sed ut fratres sint; ut semper fraterno amore flagretis, siue in fratrem factum, siue in inimicum, ut frater fiat diligendo. Ubicumque fratrem diligitis, amicum diligitis. Iam tecum est, iam in unitate etiam catholica tibi coniunctus est. Si bene uiuis, fratrem diligis factum ex inimico. Sed diligis aliquem [2 1Kb] qui nondum credidit Christo, aut si credidit Christo, ut demones credit [3 1Kb] ; reprehendis uanitatem ipsius [4 1Kb] . Tu dilige, et fraterno amore dilige: nondum est frater, sed ideo diligis ut sit frater. Ergo tota dilectio nostra fraterna est erga Christianos, erga omnia membra eius. Disciplina caritatis, fratres mei, robur, flores, fructus, pulchritudo, amenitas, pastus, potus, cibus, amplexus, sine satietate est. Si sic nos delectat peregrinos, in patria quomodo gaudebimus?

 8. Curramus ergo, fratres mei, curramus, et diligamus Christum. Quem Christum? Iesum Christum. Quis est iste? uerbum Dei. Et quomodo uenit ad egrotos? uerbum caro factum est, et habitauit in nobis . Completum est ergo quod Scriptura predixit, Oportebat Christum pati, et resurgere tertia die a mortuis. Corpus ipsius ubi iacet? Membra ipsius ubi laborant [1 1Kb] ? Ubi esse debes, ut sub capite sis? Et predicari in nomine eius penitentiam et remissionem peccatorum per omnes gentes, incipiens ab Ierusalem . Ibi diffundatur caritas tua. Dicit Christus et Psalmus, id est, Spiritus Dei, Latum mandatum tuum ualde; et nescio quis ponit in Africa fines caritatis! Extende caritatem per totum orbem, si uis Christum amare; quia membra Christi per orbem iacent. Si amas partem, diuisus es: si diuisus es, in corpore non es: si in corpore non es, sub capite non es. Quid prodest quia credis, et blasphemas? Adoras illum in capite, blasphemas in corpore. Amat ille corpus suum. Si tu te precidisti a corpore ipsius, caput non se precidit a corpore suo. Sine causa me honoras, clamat tibi caput desuper; sine causa me honoras. Tanquam si uelit tibi aliquis osculari caput, et calcare tibi pedes: forte caligis clauatis contereret pedes tuos [2 1Kb] , uolens tibi tenere caput, et osculari; nonne inter uerba honorantis clamares et diceres, Quid facis, homo? calcas me. Non diceres, Calcas caput meum; quia caput honorabat: sed plus clamaret caput pro membris calcatis, quam pro se, quia honorabatur. Nonne clamat ipsum caput, Nolo honorem tuum; calcare me noli? Iam tu dic, si potes, Quare te calcaui? dic illud capiti, Te osculari uolui, amplecti uolui. Sed non uides, o stulte, quia quod uis amplecti, per quamdam compagem unitatis peruenit ad id quod calcas? Susum me honoras, iusum me calcas. Plus dolet quod calcas, quam gaudet quod honoras; quia quod honoras, dolet pro eis quos calcas. Quomodo clamat lingua? Dolet mihi. Non dicit, Dolet pedi meo; sed, Dolet mihi, dicit. O lingua, quis te tetigit? quis percussit? quis stimulauit? quis pupugit? Nemo, sed coniuncta sum eis que calcantur. Quomodo uis non doleam, quando non sum separata?

9. Dominus ergo noster iehsu Christus ideo ascendens in celum die quadragesimo, commendauit corpus suum qua habebat iacere, quia uidit multos honoraturos se, quia ascendit in celum; et uidit quia honor ipsorum inutilis est, si conculcant membra ipsius in terra. Et ne quis erraret, et cum adoraret caput in celo, calcaret pedes in terra, dixit ubi essent membra ipsius. Ascensurus enim dixit uerba nouissima; post ipsa uerba non est locutus in terra. Ascensurum caput in celum commendauit membra in terra, et discessit. Iam non inuenis loqui Christum in terra: inuenis illum loqui, sed de celo. Et de ipso celo quare? Quia membra calcabantur in terra. Persecutori enim Saulo dixit desuper, Saule, Saule, quid me persequeris ? Ascendi in celum, sed adhuc in terra iaceo:  hic ad dexteram Patris sedeo; ibi adhuc esurio, sitio, et peregrinus sum. Quomodo ergo corpus commendauit in terra ascensurus? Cum interrogarent illum discipuli, Domine, si hoc in tempore presentaberis, et quando regnum Isrel? respondit iturus, Non est uestrum scire tempus quod Pater posuit in sua potestate: sed accipietis uirtutem Spiritus sancti superuenientem in uos, et eritis mihi testes. uidete qua diffundat corpus suum, uidete ubi se calcari non uult: Eritis mihi testes in Ierusalem, et in totam Iudeam, et Samariam, et usque in totam terram . Ecce qua iaceo qui ascendo. Ascendo enim, quia caput sum: iacet adhuc corpus meum. Qua iacet? Per totam terram. Caue ne percutias, caue ne uioles, caue ne calces: nouissima uerba Christi sunt ista, ituri in celum. Considerate languentem in lecto hominem, in domo iacentem, et maceratum egritudine, proximum morti, anhelantem, iam animam quodammodo inter dentes habentem, qui forte sollicitus de aliqua re chara sibi, quam multum diligit, ueniat illi in mentem, et uocet heredes suos et dicat, Rogo uos, facite hoc. Tenet quodammodo uiolenter animam, ne ante exeat quam illa uerba firmentur. Cum illa uerba nouissima dictauerit, efflat animam: tollitur cadauer in sepulcrum. Heredes ipsius quomodo meminerunt nouissima uerba morientis? Quomodo, si quis existat qui dicat eis, Nolite facere: quid ergo illi dicant? Ergo non facio quod mihi pater meus efflans animam nouissime mandauit, quod ultimum sonuit in aures meas, proficiscente hinc patre meo? Queuis alia uerba ipsius aliter possum habere, nouissima uerba me plus tenent: non eum uidi amplius, non audiui loquentem. Fratres, cogitate uisceribus christianis, si heredibus sunt tam dulcia, tam grata, tam magni ponderis uerba ituri in sepulcrum; heredibus Christi, qualia debent esse uerba nouissima, non redituri in sepulcrum, sed ascensuri in celum! Namque ille qui uixit et mortuus est, rapitur ad alia loca anima ipsius, corpus ipsius ponitur in terra: an fiant illa uerba, an non fiant, non ad eum pertinet; iam aliud agit, aut aliud patitur: aut in sinu Abrahe gaudet, aut in igne eterno aque modicum desiderat ; in sepulcro autem ipsius  iacet cadauer sine sensu; et custodiuntur uerba nouissima morientis. Quid sibi sperant illi qui uerba nouissima sedentis in celo non custodiunt, uidentis desuper an contemnantur, an non contemnantur? illius qui dixit, Saule, Saule, quid me persequeris? qui seruat ad iudicium quidquid uidet pati membra sua?

10. Et quid nos fecimus, inquiunt? nos sumus passi persecutionem, non fecimus. uos fecistis, o miseri: primo, quia diuisistis Ecclesiam. Maior est machera lingue quam ferri. Superba fuit ancilla Sare Agar; et afflicta est a domina sua propter superbiam. Disciplina erat illa, non pena. Ideo cum recessisset a domina sua, quid ei dixit angelus? Reuertere ad dominam tuam . Sic ergo carnalis anima, tanquam ancilla superba, si forte aliquas molestias passa es propter disciplinam, quid insanis? Redi ad dominam tuam, tene dominicam pacem. Ecce proferuntur Euangelia, legimus qua diffunditur Ecclesia: disputatur contra, et dicitur nobis, Traditores. Cuius rei traditores? Christus commendat Ecclesiam suam, et non credis: ego tibi crediturus sum maledicenti parentibus meis? uis ut credam tibi de traditoribus? crede tu prius Christo. Quid est dignum? Christus Deus est, tu homo es: cui prius debet credi? Christus Ecclesiam suam toto orbe diffudit: ego dico, contemne; Euangelium loquitur, caue. Quid dicit Euangelium? Oportebat pati Christum, et resurgere a mortuis die tertia, et predicari in nomine eius penitentiam, et remissionem peccatorum. Ubi remissio peccatorum, Ecclesia est. Quomodo Ecclesia? Illi enim dictum est, Tibi dabo claues regni celorum: et que solueris in terra, soluta erunt et in celis; et que ligaueris in terra, ligata erunt et in celis . Qua diffunditur ista remissio peccatorum? Per omnes gentes, incipiens ab Ierusalem . Ecce crede Christo. Sed quia intelligis, si credideris Christo, non te habere quod dicas de traditoribus; tibi uis ut credam [1 1Kb] parentibus meis maledicenti, quam tu credas Christo predicenti  .



[EXPOSITIO PROPOSITIONUM EX EPISTOLA AD ROMANOS.]





[1Kb] S. AURELII AUGUSTINI HIPPONENSIS EPISCOPI EXPOSITIO QUARUMDAM PROPOSITIONUM EX EPISTOLA AD ROMANOS. [1Kb] [1Kb] 



Liber unus  .

Sensus hi sunt in Epistola ad Romanos Pauli apostoli. Primo omnium ut quisque intelligat in hac Epistola questionem uersari operum Legis et gratie.



PROPOSITIO PRIMA. [ROM. cap. 1, u\. 4.]

Quod autem ait, Secundum Spiritum sanctificationis ex resurrectione mortuorum, id est, quia Spiritus donum acceperunt post eius resurrectionem: mortuorum uero resurrectionem memorat, quia in ipso omnes crucifixi sumus, et resurreximus.



II. [Ib. I, 11.]

Quod autem dicit, Ut gratiam uobis spiritualem impertiar: dilectionem scilicet Dei et proximi, ut per caritatem Christi Gentibus in Euangelium uocatis minime inuiderent.



III. [Ib. I, 18.]

Quod autem dicit, Reuelatur ira Dei de celo super omnem impietatem, etc., ait et Salomon de sapientibus mundi: Si enim tantum potuerunt scire, ut possent estimare seculum; quomodo ipsius mundi Dominum et Creatorem non facilius inuenerunt ? Sed quos arguit Salomon, non cognouerunt per creaturam Creatorem: quos autem arguit Apostolus, cognouerunt; sed gratias non egerunt, et dicentes se esse sapientes, stulti facti sunt, et ad colenda simulacra deciderunt . Nam sapientes Gentium quod inuenirent Creatorem, manifeste idem apostolus, cum Atheniensibus loqueretur, ostendit. Cum enim dixisset, Quia in ipso uiuimus, et, mouemur et sumus; addidit, Sicut et quidam secundum uos dixerunt . Hac autem intentione prius arguit impietatem Gentium, ut ex hac probet etiam ad gratiam posse pertingere conuersos. Iniustam est enim ut penam subeant impietatis, et premium fidei non accipiant.



 Iu. [Ib. I, 21.]

Quod autem dicit, Cognoscentes Deum, non ut Deum glorificauerunt, aut gratias egerunt, hoc caput est peccati, de quo dictum est, Initium omnis peccati superbia . Qui si gratias egissent Deo, qui dederat hanc sapientiam, non sibi aliquid tribuissent cogitationibus suis. Quapropter in desideria cordis sui traditi sunt a Domino, ut facerent que non conuenirent.



u. [Ib. I, 24.]

Quod autem dicit, Tradidit, intelligitur, dimisit in desideria cordis eorum. Mercedem autem mutuam dicit recepisse de Deo, ut traderentur in desideria cordis sui.



uI. [Ib. I, 28, 29.]

Quod autem demum dicit, Tradidit illos Deus in reprobam mentem, etc., repletos, ait, omni iniquitate, datur intelligi, ad nocendum pertinere ista que nunc dicit, id est facinora. Superius autem dicebat de corruptelis que flagitia nominantur, ex quibus ad facinora peruenitur; quoniam quisque perniciosam dulcedinem flagitiorum sequens, dum impedientes personas remouere conatur, pergit in facinus. Sic distinctus est etiam ille locus in Sapientia Salomonis, ubi cum enumerasset superiora flagitia, ait: Circumueniamus pauperem iustum, quoniam inutilis est nobis , etc.



uII-uIII. [Ib. I, 32; II, 1.]

Quod autem dicit, Non solum qui ea faciunt, sed etiam qui consentiunt facientibus, significat quia quecumque fecerunt, non inuiti [1 1Kb] , sed cum ad mala facta consentiunt, etiam illa que fecerunt [2 1Kb] approbant: et ideo de perfectis iam peccatis dicit [3 1Kb] , Propterea inexcusabilis es, o homo omnis qui iudicas. Omnis autem cum dicit, subintrat iam ut monstret non solum Gentilem, sed etiam Iudeum qui  secundum Legem uolebat iudicare de Gentibus.



IX. [Ib. II, 5.]

Quod autem dicit, Thesaurizas tibi iram in die ire, iram Dei ubique loquitur pro uindicta. Idcirco ait iusti iudicii Dei. Notandum autem quia ira Dei ponitur et in Nouo Testamento: quod cum in uetere legunt homines qui Legi ueteri aduersantur  , culpandam eam putant; cum Deus utique, sicuti nos, perturbationibus non subiaceat, dicente Salomone, Tu autem, Domine uirtutum, cum tranquillitate iudicas . Sed ira, ut dictum est, in uindicte significatione ponitur.



X. [Ib. II, 15.]

Quod autem dicit, Contestante conscientia illorum, secundum illud loquitur Ioannis apostoli quo ait, Dilectissimi, si cor nostrum nos reprehenderit, maior est Deus conscientia nostra, etc., .



XI. [Ib. II, 29.]

Quod autem dicit, Spiritu, non littera, hoc est, ut secundum spiritum, non secundum quod habet littera, Lex intelligatur: quod utique contigit illis qui circumcisionem magis carnaliter quam spiritualiter acceperunt.



XII. [Ib. II, 29.]

Quod autem dicit, Cuius laus non ex hominibus, sed ex Deo, illi conuenit quod ait, Qui in secreto Iudeus est.



XIII-XuIII. [Ib. III, 20.]

Quod autem dicit, Quia non iustificabitur in Lege omnis caro coram illo: per legem enim cognitio peccati, et cetera similia, que quidam putant in contumeliam Legis obiicienda, sollicite satis legenda sunt, ut neque lex ab Apostolo improbata uideatur, neque homini arbitrium liberum sit ablatum. Itaque quatuor istos gradus hominis distinguamus; ante Legem, sub Lege, sub gratia, in pace. Ante Legem, sequimur concupiscentiam carnis: sub Lege, trahimur ab ea: sub gratia, nec sequimur eam, nec trahimur ab ea: in pace, nulla est concupiscentia carnis. Ante Legem ergo non pugnamus; quia non solum concupiscimus et peccamus, sed etiam approbamus peccata: sub Lege pugnamus, sed uincimur; fatemur enim mala esse que facimus, et fatendo mala esse, utique nolumus facere, sed quia nondum est gratia, superamur. In isto gradu ostenditur nobis quomodo iaceamus, et dum surgere uolumus et cadimus, grauius affligimur. Inde hic dicitur, Lex subintrauit, ut abundaret delictum . Inde et quod nunc positum est, Per Legem enim cognitio peccati. Non enim ablatio peccati est; quia per solam gratiam aufertur peccatum. Bona est ergo Lex, quia ea uetat que uetanda sunt, et ea iubet que iubenda sunt. Sed cum quisque illam uiribus suis se putat implere, non per gratiam Liberatoris sui, nichil ei prodest ista presumptio: imo etiam tantum nocet, ut et uehementiori peccati desiderio rapiatur, et in peccatis etiam preuaricator inueniatur. Ubi enim non est Lex, nec preuaricatio . Sic ergo iacens cum se quisque cognouerit per seipsum surgere non ualere, imploret Liberatoris auxilium. uenit ergo gratia que donet peccata preterita, et conantem adiuuet, et tribuat caritatem iustitie, et auferat metum.  Quod cum fit, tametsi desideria quedam carnis, dum in hac uita sumus, aduersus spiritum nostrum pugnant, ut eum ducant in peccatum; non tamen his desideriis consentiens spiritus, quoniam est fixus in gratia et caritate Dei, desinit peccare. Non enim in ipso desiderio prauo, sed in nostra consensione peccamus. Ad hoc ualet quod dicit idem apostolus, Non ergo regnet peccatum in uestro mortali corpore ad obediendum desideriis eius . Hinc enim ostendit esse desideria, quibus non obediendo, peccatum in nobis regnare non sinimus. Sed quoniam ista desideria de carnis mortalitate nascuntur, que trahimus ex primo peccato primi hominis, unde carnaliter nascimur; non finientur hec, nisi resurrectione corporis immutationem illam, que nobis promittitur, meruerimus, ubi perfecta pax erit, cum in quarto gradu constituemur [1 1Kb] . Ideo autem perfecta pax, quia nichil nobis resistet non resistentibus Deo. Hoc est quod dicit Apostolus, Corpus quidem mortuum est propter peccatum, spiritus autem uita est propter iustitiam. Si ergo Spiritus eius qui suscitauit Iesum a mortuis, habitat in uobis; qui suscitauit Christum Iesum a mortuis, uiuificabit et mortalia corpora uestra per inhabitantem Spiritum eius in uobis . Liberum ergo arbitrium perfecte fuit in primo homine, in nobis autem ante gratiam non est liberum arbitrium ut non peccemus, sed tantum ut peccare nolimus. Gratia uero efficit ut non tantum uelimus recte facere, sed etiam possimus; non uiribus nostris, sed Liberatoris auxilio, qui nobis etiam perfectam pacem in resurrectione tribuet, que pax perfecta bonam uoluntatem consequitur. Gloria enim in excelsis Deo, et in terra pax hominibus bone uoluntatis .



XIX. [Ib. III, 31.]

Quod autem dicit, Legem ergo euacuamus per fidem? Absit: sed Legem statuimus, id est, firmamus. Sed quemadmodum firmanda erat Lex, nisi per iustitiam? Iustitiam autem que est per fidem; quia ea ipsa que non poterant impleri per Legem, per fidem impleta sunt.



XX. [Ib. Iu, 2.]

Quod autem ait, Si enim Abraham ex operibus iustificatus est, habet gloriam, sed non apud Deum; hoc est, quia Abraham sine Lege dum non ex operibus Legis gloriam conquirit, quasi suis uiribus Legem impleat, cum adhuc Lex ista data non esset, Dei illa gloria, non sua est. Non enim merito sui tanquam ex operibus, sed Dei gratia fide iustificatus est.



XXI. [Ib. Iu, 4.]

Quod autem ait, Ei autem qui operatur, merces non imputatur secundum gratiam, sed secundum debitum, dixit quemadmodum homines hominibus reddant mercedem. Nam Deus per gratiam dedit, quia peccatoribus dedit, ut per fidem iuste uiuerent, id est bene operarentur. Quod ergo bene operamur iam accepta gratia, non nobis, sed illi tribuendum est, qui per gratiam nos iustificauit. Nam si debitam mercedem uellet reddere, penam redderet debitam peccatoribus.



XXII. [Ib. Iu, 5.]

Quod autem ait, Qui iustificat impium, hoc est ex impio pium facit, ut de cetero in  ipsa pietate permaneat atque iustitia; quia ideo iustificatus est ut iustus sit, non ut peccare sibi licere arbitretur.



XXIII. [Ib. Iu, 15.]

Quod autem ait, Lex enim iram operatur, uindictam significat, et ad illum gradum pertinet, cum est quisque sub Lege.



XXIu. [Ib. Iu, 17.]

Quod autem ait, Ante Deum cui credidit, significauit fidem in interiore homine esse in conspectu Dei; non in ostentatione hominum, sicuti est carnis circumcisio.



XXu. [Ib. Iu, 20.]

Quod autem ait de Abraham, Dans gloriam Deo, aduersus illos positum est, qui gloriam suam de operibus Legis coram hominibus querebant.



XXuI. [Ib. u, 3.]

Quod autem ait, Non solum autem, sed et gloriamur in tribulationibus, et cetera gradatim perducit usque ad caritatem Dei; quam caritatem dum dicit nos habere per donum Spiritus, monstrat illa omnia que possemus nobis tribuere, Deo esse tribuenda, qui per Spiritum sanctum gratiam dare dignatus est.



XXuII-XXuIII. [Ib. u, 13.]

Quod autem ait, Usque ad Legem enim peccatum in mundo fuit, intelligendum est quousque ueniret gratia. Contra eos enim dictum est, qui arbitrantur per Legem auferri potuisse peccata. Dicit autem Apostolus manifestata esse peccata per Legem, non autem ablata, cum dicit, Peccatum autem non deputabatur, cum Lex non esset. Non enim ait, non erat; sed, non deputabatur. Neque cum Lex data est, ablatum est; sed deputari cepit, id est, apparere. Non ergo putemus, usque ad Legem, ita dictum esse, quasi iam sub Lege non esset peccatum: sed sic dictum est, usque ad Legem, ut totum Legis tempus annumeres usque ad finem Legis, quod est Christus.



XXIX. [Ib. u, 14.]

Quod autem ait, Sed regnauit mors ab Adam usque ad Moysen, et in iis qui non peccauerunt in similitudinem preuaricationis Ade [1 1Kb] , duobus modis distinguitur: aut, In similitudinem preuaricationis Ade regnauit mors; quia et qui non peccauerunt, ex origine mortalitatis Adam, mortui sunt. Aut certe, Regnauit mors et in his qui non in similitudinem preuaricationis Ade peccauerunt, sed ante Legem peccauerunt: ut illi peccasse intelligantur in similitudinem preuaricationis Ade, qui Legem acceperunt; quia et Adam accepta precepti lege peccauit. Sane etiam id quod dictum est, usque ad Moysen, totum tempus Legis intelligendum est. Forma autem futuri dictus est Adam, sed a contrario: ut quomodo per illum mors, sic per Dominum nostrum uita.

[Ib. u, 15-19.] Quod autem ait, Sed non sicut delictum, ita est et donatio, duobus modis donatio precellit: uel quod multo magis abundat gratia, quia utique in eternum per illam uiuitur; temporaliter  autem per mortem Ade mors regnauit: uel quod unius delicti condemnatione mors multorum facta est per Adam; per Dominum autem nostrum Iesum Christum multorum delictorum donatione data gratia in uitam eternam. Aliam uero differentiam sic explicat dicens: Et non sicut per unum peccantem [1 1Kb] ita est et donum. Nam iudicium quidem ex uno in condemnationem: gratia autem ex multis delictis, ad iustificationem. Ex uno ergo quod dictum est, subauditur, delicto; quia sequitur, gratia autem ex multis delictis. Ergo hec differentia est, quod in Adam unum delictum damnatum est, a Domino autem multa donata sunt. Quod ergo sequitur, ambas istas differentias tenet, ut explicetur sic: Si enim ob unius delictum mors regnauit per unum, multo magis qui abundantiam gratie et iustitie accipiunt, in uita regnabunt per unum Iesum Christum. Quod ergo dixit, Multo magis regnabunt, ad uitam eternam pertinet: quod autem dixit, Abundantiam gratie accipiunt, ad donationem multorum pertinet delictorum. Post explicatas autem has differentias, redit ad formam unde ceperat, cuius ordinem suspenderat, cum diceret: Sicut enim per unum hominem peccatum intrauit in hunc mundum, et per peccatum mors . Ad quod nunc redit, cum dicit: Itaque sicut per unius delictum in omnes homines ad condemnationem; ita et per unius iustificationem in omnes homines ad iustificationem uite. Sicut enim per inobedientiam unius hominis peccatores constituti sunt multi; ita et per unius obedientiam iusti constituentur multi. Hec est forma futuri Adam, de qua superius loqui ceperat, et eius aliquas differentias interponens distulerat ordinem, ad quem nunc redeundo conclusit, dicens, Itaque sicut per unius delictum in omnes homines, etc.



XXX. [Ib. u, 20.]

Quod autem ait, Lex subintrauit ut abundaret delictum, ipso uerbo satis significauit nescisse Iudeos qua dispensatione Lex data sit. Non enim data est que posset uiuificare; quia gratia uiuificat per fidem: sed data est Lex ad ostendendum quantis quamque arctis uinculis peccatorum constringerentur, qui de suis uiribus ad implendam iustitiam presumebant. Sic abundauit peccatum, cum et concupiscentia ex prohibitione ardentior facta est, et peccantibus contra legem preuaricationis crimen accessit. Quod intelligit qui secundum gradum in illis quatuor gradibus considerat  .



XXXI. [Ib. uI, 1, 2.]

Quod autem ait, Quid ergo dicemus? permanebimus in peccato, ut gratia abundet? Absit. Qui mortui sumus peccato, quomodo uiuemus in eo? hinc ostendit de preteritis peccatis factum esse ut donarentur, et in eo superabundasse gratiam, ut preterita peccata dimitterentur [2 1Kb] . Ergo quisquis adhuc querit augmenta peccati, ut augmentum gratie sentiat, non intelligit se id agere, ut nichil in eo gratia operetur. Opus enim gratie est ut moriamur peccato.



 XXXII-XXXIu. [Ib. u, 6.]

Quod autem ait, Hoc scientes, quia uetus homo noster simul crucifixus est, ut euacuaretur corpus peccati, refertur ad illud quod per Moysen dictum est, Maledictus omnis qui in ligno pependerit . ueteris enim hominis crucifixio significata est in cruce Domini, sicut noui hominis instauratio in resurrectione significata est. Manifestum est autem secundum eum nos agere ueterem hominem, qui maledictus est: propter quem peccatum et de Domino dictum esse nemo ambigit, quod peccata nostra portauit , et peccatum pro nobis fecit , et de peccato condemnauit peccatum . Quid est autem euacuare corpus peccati? Ipse exposuit: Ut ultra non seruiamus peccato. Et illud quod ait, Si mortui sumus cum Christo, hoc est, si crucifixi sumus cum Christo. Dicit enim alio loco: Qui enim Christi Iesu sunt, carnem suam crucifixerunt cum uitiis et concupiscentiis . Non ergo Domino maledixit Moyses, sed quid ostenderet eius crucifixio prophetauit.



XXXu. [Ib. uI, 14.]

Quod autem ait, Peccatum enim in uobis non dominabitur: non enim estis sub Lege, sed sub gratia, utique ad tertium illum gradum iam pertinet, ubi homo iam mente seruit Legi Dei, quamuis carne seruiat legi peccati . Non enim obaudit desiderio peccati, quamuis adhuc sollicitent concupiscentie, et prouocent ad consensionem, donec uiuificetur etiam corpus, et absorbeatur mors in uictoriam . Quia ergo non consentimus desideriis prauis, in gratia sumus, et non regnat peccatum in nostro mortali corpore: et omnino ex illo loco ubi ait, Qui mortui sumus peccato, quomodo uiuemus in eo ? eum describit, qui est sub gratia constitutus. Cui autem dominatur peccatum, quamuis uelit peccato resistere, adhuc sub Lege est, nondum sub gratia.



XXXuI. [Ib. uII, 2.]

Quod autem dicit, Mulier enim sub uiro, uiuo marito, uincta est legi; si autem mortuus fuerit uir eius, euacuata est a lege uiri, etc., animaduertendum est istam similitudinem in hoc differre ab ea re propter quam adhibita est, quod hic uirum dicit mori, et mulier nubat cui uolet, liberata utique a lege uiri: ibi autem cum constituat animam quasi mulierem, uirum autem quasi passiones peccatorum, que operantur in membris, ut fructum ferant morti, id est, ut tali coniugio proles digna nascatur; et Lex  que data est non ad auferendum peccatum, uel ad liberationem a peccato, sed ad ostendendum peccatum ante gratiam; per quod factum est ut sub Lege positi uehementiori desiderio peccandi raperentur, et amplius etiam preuaricatione peccarent: cum ergo et ibi tria sint, anima tanquam mulier, passiones peccatorum tanquam uir, et Lex tanquam lex uiri, non ibi tamen peccatis mortuis, tanquam uiro mortuo, liberari animam dicit; sed ipsam animam mori peccato, et liberari a Lege, ut sit alterius uiri, id est Christi, cum mortua fuerit peccato, quamuis adhuc quasi uiuente ipso peccato: quod fit cum adhuc manentibus in nobis  desideriis et incitamentis quibusdam ad peccandum, non obedimus tamen, neque consentimus, mente seruientes legi Dei; quia mortui sumus peccato. Morietur autem et peccatum, cum reformatio corporis in resurrectione facta fuerit, de qua post dicit, uiuificabit et mortalia corpora uestra, propter Spiritum manentem in uobis .



XXXuII. [Ib. uII, 8, 13.]

Quod autem dicit, Occasione autem accepta, peccatum per mandatum operatum est in me omnem concupiscentiam, intelligendum est non omnem fuisse concupiscentiam, antequam prohibitione aucta esset. Augetur enim prohibitione concupiscentia, quando deest gratia liberantis: ideo nondum est omnis antequam prohibeatur; cum autem prohibita fuerit, desistente, ut diximus, gratia, tantum crescit concupiscentia, ut ita in suo genere omnis, id est consummata fiat, ut etiam contra Legem fiat, et preuaricatione crimen accumulet. Quod autem dicit, Sine Lege enim peccatum mortuum est, non quia non est, dixit mortuum est, sed quia latet: quod in consequentibus manifestat, cum dicit, Sed peccatum, ut appareat peccatum, per bonum mihi operatum est mortem. Bona est enim Lex; sed sine gratia ostendit tantummodo peccata, non tollit.



XXXuIII. [Ib. uII, 9, 10.]

Quod autem ait, Ego autem uiuebam aliquando sine Lege, intelligendum est, uiuere mihi uidebar; quia ante mandatum latebat peccatum. Et quod ait, Adueniente autem mandato, peccatum reuixit; ego autem mortuus suum, intelligendum est, peccatum apparere cepit; ego autem mortuum me esse cognoui.



XXXIX. [Ib. uII, 11.]

Quod autem ait, Peccatum enim, occasione accepta per mandatum, fefellit me, et per illud occidit, ideo dictum est, quia desiderii prohibiti fructus dulcior est. Unde etiam quecumque peccata occulte fiunt, dulciora sunt: quamuis mortifera ista dulcedo sit. Inde est quod apud Salomonem fallacis doctrine imagine sedens mulier, et inuitans ut ad se ueniant insipientes, scribitur dicere: Panes occultos libenter edite, et aquam furtiuam dulcem bibite . Ista dulcedo est occasio per mandatum inuenta peccati: que cum appetitur, utique fallit, et in maiores amaritudines uertit.



XL. [Ib. uII, 13.]

Quod autem ait, Quod ergo bonum est, mihi factum est mors? Absit: sed peccatum, ut appareat peccatum, per bonum mihi operatum est mortem, hic euidenter ostendit, quod superius dixerat, Sine Lege enim peccatum mortuum est , ideo dixisse, quia latet: quandoquidem nunc dicit, non illud bonum, id est, Legem factam sibi esse mortem, sed peccatum operatum esse mortem per bonum Legis, id est, ut appareret peccatum quod latebat sine Lege. Tunc enim se mortuum quisque cognoscit, cum illud quod recte preceptum esse confitetur, implere non potest; et preuaricationis crimine amplius peccat, quam si non prohiberetur. Hoc est quod in consequentibus dicit, Ut fiat supra modum peccator aut peccatum [1 1Kb] per mandatum: quod ante mandatum minus  erat; quia ubi non est lex, nec preuaricatio.



XLI. [Ib. uII, 14.]

Quod autem ait, Scimus quia Lex spiritualis est, ego autem carnalis sum, satis ostendit non posse impleri Legem, nisi ab spiritualibus, quales facit gratia Dei  . Similis enim quisque factus ipsi Legi, facile implet quod precipit; nec erit sub illa, sed cum illa: is est autem qui iam non capitur temporalibus bonis, nec terretur temporalibus malis.



XLII. [Ib. uII, 14.]

Quod autem ait, uenumdatus sub peccato, intelligendum est quod unusquisque peccando animam suam diabolo uendit, accepta tanquam pretio dulcedine temporalis uoluptatis. Unde et Dominus Redemptor noster dictus est, quia hoc modo quo dictum est, uenditi eramus.



XLIII. [Ib. uII, 15, 13.]

Quod autem ait, Quod enim operor, ignoro, potest uideri minus intelligentibus, contrarium esse illi sententie qua dixit, Peccatum, ut appareat peccatum, per bonum mihi operatum est mortem. Quomodo enim apparet, si ignoratur? Sed ignoro, sic dictum est hoc loco, ut intelligatur, non approbo. Quomodo enim tenebre non uidentur, sed lucis comparatione sentiuntur; hoc est autem sentire tenebras, quod est non uidere: sic et peccatum, quia non illustratur luce iustitie, non intelligendo dignoscitur, siuti tenebras dictum est non uidendo sentiri. Et ad hoc pertinet quod in Psalmo dicitur, Delicta quis intelligit ?



XLIu. [Ib. uII, 19, 20.]

Quod autem ait, Non enim quod uolo, hoc ago; sed quod nolo, hoc facio. Si autem quod nolo, hoc facio, consentio Legi, quoniam bona est, satis quidem Lex ab omni criminatione defenditur: sed cauendum, ne quis arbitretur his uerbis auferri nobis liberum uoluntatis arbitrium, quod non ita est. Nunc enim homo describitur sub Lege positus ante gratiam. Tunc enim peccatis uincitur, dum uiribus suis iuste uiuere conatur sine adiutorio liberantis gratie Dei. In libero autem arbitrio habet ut credat Liberatori, et accipiat gratiam, ut iam illo qui eam donat liberante et adiuuante non peccet; atque ita desinat esse sub Lege, sed cum Lege uel in Lege, implens eam caritate Dei, quod timore non poterat.



XLu-XLuI. [Ib. uII, 23-25.]

Quod autem ait, uideo aliam legem in membris meis, repugnantem legi mentis mee, et captiuantem me sub lege peccati, que est in membris meis, legem peccati dicit, qua quisque carnali consuetudine implicatus astringitur. Hanc repugnare ait legi mentis sue, et se captiuare sub lege peccati: unde intelligitur ille homo describi, qui nondum est sub gratia  . Si enim repugnaret tantum consuetudo carnalis, et non captiuaret, non esset damnatio. In eo enim est damnatio, quod obtemperamus et seruimus desideriis prauis carnalibus. Si autem existant, et non desint talia desideria, non tamen his obediamus; non captiuamur, et sub gratia iam sumus, de qua loquetur cum exclamauerit et implorauerit  Liberatoris auxilium, ut possit per gratiam caritas, quod per Legem timor non poterat. Dixit enim, Infelix ego homo, quis me liberabit de corpore mortis huius? Et subiecit, Gratia Dei per Iesum Christum Dominum nostrum. Deinde incipit describere hominem sub gratia constitutum: qui tertius gradus est illorum quatuor quos superius distinximus . Ad hunc gradum iam pertinet quod statim subiungit, Igitur ego ipse mente seruio Legi Dei, carne autem legi peccati: quia licet existentibus desideriis carnalibus, iam non seruit consentiendo ad faciendum peccatum, qui sub gratia constitutus mente seruit Legi Dei, carne autem legi peccati. Legem autem peccati dicit ex transgressione Ade conditionem mortalem, qua mortales facti sumus. Ex hac enim labe carnis concupiscentia carnalis sollicitat, et secundum hanc dicit alio loco: Fuimus et nos natura filii ire, sicut et ceteri .



XLuII. [Ib. uIII, 1.]

Quod autem dicit, Nulla ergo condemnatio est nunc his qui sunt in Christo Iesu, satis ostendit condemnationem non esse, si existant desideria carnalia, sed si eis ad peccandum non obediatur. Quod contingit his qui sub Lege constituti sunt, nondum sub gratia. Nam sub Lege constituti non solum repugnantem habent concupiscentiam, sed etiam captiui ducuntur, cum obtemperant ei. Non autem contingit his qui mente seruiunt Legi Dei.



XLuIII. [Ib. uIII, 3, 4.]

Quod autem ait, »Quod enim impossibile erat Legi, in quo infirmabatur per carnem, Deus Filium suum misit in similitudine carnis peccati, et de peccato damnauit peccatum in carne, ut iustitia Legis impleretur in nobis, qui non secundum carnem ambulamus, sed secundum spiritum,« manifestissime docet, eadem ipsa precepta Legis propterea non impleta, quamuis essent implenda, quoniam quibus data erat Lex ante gratiam, dediti erant carnalibus bonis, et ex his beatitudinem acquirere cupiebant, neque metuebant, nisi cum talibus bonis imminebat aduersitas; et ideo cum illa temporalia bona turbarentur, facile recedebant a preceptis Legis. Infirmabatur ergo Lex non implendo quod precipiebat; non sua culpa, sed per carnem, id est, eos homines qui carnalia bona appetendo non amabant Legis iustitiam, sed ei temporalia commoda preponebant. Ideo Liberator noster Dominus iehsu Christus suscipiendo mortalem carnem, uenit in similitudine carnis peccati. Carni enim peccati debita mors est. At uero illa mors Domini, dignationis fuit, non debiti: et tamen hoc quoque Apostolus peccatum uocat susceptionem mortalis carnis, quamuis non peccatricis, ideo quia immortalis tanquam peccatum facit cum moritur. Sed de peccato, inquit, damnauit peccatum in carne. Id enim egit mors Domini, ne mors timeretur, et ex eo iam non appeterentur temporalia bona, nec metuerentur temporalia mala, in quibus carnalis erat illa prudentia, in qua impleri Legis precepta non poterant. Hac autem prudentia in homine Dominico destructa et ablata, iustitia Legis impletur, cum secundum carnem non ambulatur, sed secundum  spiritum. Unde uerissime dictum est, Non ueni Legem soluere, sed implere . Plenitudo ergo Legis caritas . Et caritas eorum est qui secundum spiritum ambulant. Hec enim ad gratiam pertinet Spiritus sancti. Quando enim non erat caritas iustitie, sed timor, Lex non implebatur.



XLIX. [Ib. uIII, 7.]

Quod autem ait, Quia prudentia carnis inimica in Deum: Legi enim Dei non est subiecta; nec enim potest, ostendit quid dixerit, inimica: ne quis putaret tanquam ex aduerso principio aliquam naturam, quam non condidit Deus, inimicitias aduersus Deum exercere. Inimicus ergo Dei dicitur, qui Legi ipsius non obtemperat, et hoc per carnis prudentiam, id est, cum appetit temporalia bona, et timet temporalia mala. Definitio enim prudentie in appetendis bonis et uitandis malis explicari solet. Quapropter recte appellat Apostolus carnis prudentiam, qua hec appetuntur pro magnis bonis, que non perseuerant cum homine; et ne hec amittantur timetur, que quandoque amittenda sunt. Non potest autem talis prudentia Legi Dei obtemperare. Sed tunc obtemperatur Legi, cum hec prudentia exstincta fuerit, ut ei succedat prudentia spiritus, qua nec in temporalibus bonis spes nostra est, neque in malis timor. Eadem namque anime natura et prudentiam carnis habet, cum inferiora sectatur; et prudentiam spiritus, cum superiora eligit: quemadmodum eadem aque natura et frigore congelascit, et calore resoluitur. Sic ergo dictum est, Legi Dei non est subiecta prudentia carnis; nec enim potest; quomodo recte diceretur, niuem non posse calefieri; neque enim potest: sed cum adhibito calore soluitur, et calescit aqua, iam nemo potest eam niuem dicere.



L. [Ib. uIII, 10.]

Quod autem ait, Corpus quidem mortuum est propter peccatum, spiritus autem uita est propter iustitiam; Corpus mortuum dicitur, mortale. Ex ipsius enim mortalitate indigentia rerum terrenarum sollicitat animam, et quedam desideria excitat, quibus ad peccandum non obtemperat qui iam mente seruit Legi Dei.



LI. [Ib. uIII, 11.]

Quod autem ait, Si Spiritus eius qui suscitauit Iesum Christum a mortuis, habitat in uobis; qui suscitauit Iesum Christum a mortuis, uiuificabit et mortalia corpora uestra per inhabitantem Spiritum eius in uobis, iam quartum gradum demonstrat ex illis quatuor quos superius distinximus . Sed gradus iste in hac uita non inuenitur. Pertinet enim ad spem qua exspectamus redemptionem corporis nostri, quando corruptibile hoc induet incorruptionem, et mortale hoc induet immortalitatem . Ibi pax perfecta est, quia nichil molestiarum anima de corpore patitur iam uiuificato, et in celestem qualitatem immutato.



LII. [Ib. uIII, 15, 16.]

Quod autem ait, Non enim accepistis spiritum seruitutis in timorem [1 1Kb] , sed accepistis spiritum adoptionis filiorum, in quo clamamus, Abba,  Pater, euidentissime duorum Testamentorum distincta sunt tempora. Illud enim ad timorem pertinet, Nouum autem ad caritatem. Sed queritur quis sit spiritus seruitutis? Nam spiritus adoptionis filiorum, utique Spiritus sanctus est. Spiritus ergo seruitutis in timore, ille est qui potestatem habet mortis; quia ipso timore per totam uitam rei erant seruitutis qui sub Lege agebant, non sub gratia. Nec mirum est quod eum acceperunt per diuinam prouidentiam qui bona temporalia sectabantur, non quia ipsius est Lex et mandatum. Nam Lex sancta, et mandatum sanctum, et iustum et bonum : ille autem spiritus seruitutis non utique bonus, quem accipiunt qui precepta date Legis implere non possunt, dum seruiunt desideriis carnalibus, nondum gratia Liberatoris assumpti in filiorum adoptionem. Quia et ipse spiritus seruitutis non habet quemquam in potestate, nisi qui ei per ordinem diuine prouidentie traditus fuerit, Dei iustitia sua cuique tribuente. Quam potestatem acceperat Apostolus, cum dicit de quibusdam, Quos tradidi satane ut discant non blasphemare : et iterum de alio, Iam iudicaui, inquit, tradere huiusmodi satane in interitum carnis, ut anima salua sit . Qui ergo nondum sub gratia sunt, et sub Lege constituti uincuntur peccatis ad obediendum desideriis carnalibus, et preuaricatione augent reatum criminum suorum, spiritum acceperunt seruitutis, id est, spiritum eius qui potestatem mortis habet. Nam si spiritum seruitutis ipsum spiritum hominis intellexerimus, incipit et spiritus adoptionis ipse intelligi tanquam in melius commutatus. Sed quia spiritum adoptionis Spiritum sanctum accipimus, quem manifeste ostendit cum dicit, Ipse Spiritus testimonium reddit spiritui nostro; restat ut spiritum seruitutis illum intelligamus, cui seruiunt peccatores: ut quemadmodum Spiritus sanctus a timore mortis uindicat, sic spiritus seruitutis qui potestatem habet mortis, eiusdem mortis terrore reos teneat; ut se ad Liberatoris auxilium quisque conuertat, etiam ipso diabolo inuito, qui eum semper in potestate habere desiderat.



LIII. [Ib. uIII, 19-23.]

Quod autem ait, Nam exspectatio creature reuelationem filiorum Dei exspectat. uanitati enim creatura subiecta est non sponte, etc., usque ad id quod ait, Et ipsi in nobismetipsis ingemiscimus, adoptionem exspectantes, redemptionem corporis nostri, sic intelligendum est, ut neque sensum dolendi et gemendi opinemur esse in arboribus et oleribus et lapidibus, et ceteris huiuscemodi creaturis; hic enim error Manicheorum est: neque Angelos sanctos uanitati subiectos esse arbitremur; et de his existimemus quod liberabuntur a seruitute interitus, cum interituri utique non sint: sed omnem creaturam in ipso homine sine ulla calumnia cogitemus. Non enim creatura ulla esse potest, nisi aut spiritualis, que excellit in Angelis; aut animalis, que etiam in uita bestiarum satis apparet; aut corporalis, que uideri aut tangi potest: omnis autem est etiam in homine; quia homo constat spiritu et anima et corpore. Ergo creatura  reuelationem filiorum Dei exspectat, quidquid nunc in homine laborat, et corruptioni subiacet, illam scilicet manifestationem de qua idem dicit apostolus: Mortui enim estis, et uita uestra abscondita est cum Christo in Deo: cum Christus apparuerit uita uestra, tunc et uos cum ipso apparebitis in gloria . Dicit et Ioannes: Dilectissimi, nunc filii Dei sumus et nondum apparuit quid erimus: scimus autem quia cum apparuerit, similes ei erimus, quoniam uidebimus eum sicuti est . Hanc ergo reuelationem filiorum Dei exspectat creatura que in homine nunc uanitati subiecta est, quamdiu dedita est temporalibus rebus, que transeunt tanquam umbra. Unde et in Psalmo dicitur: Homo uanitati similis factus est; dies eius uelut umbra pretereunt . De qua uanitate etiam Salomon loquitur, cum dicit: uanitas uanitantium [1 1Kb] , et omnia uanitas: que abundantia homini in omni labore suo, quo ipse laborat sub sole ? De qua item Dauid dicit: Utquid diligitis uanitatem, et queritis mendacium ? Non sponte autem dicit esse subiectam uanitati creaturam, quoniam penalis est ista subiectio. Non enim homo sicut sponte peccauit, sic etiam sponte damnatus est: que tamen damnatio non sine spe reparationis irrogata est nature nostre. Et ideo, Propter eum, inquit, qui subiecit in spe; quia et ipsa creatura liberabitur a seruitute interitus, in libertatem glorie filiorum Dei; id est, etiam ipsa que tantummodo creatura est, nondum per fidem aggregata numero filiorum Dei: sed tamen in eis qui credituri erant, uidebat Apostolus quod dicit, quia creatura liberabitur a seruitute interitus, ut interitui non seruiat, cui seruiunt omnes peccatores. Peccatori enim dictum est, Morte morieris . Liberabitur autem in libertatem glorie filiorum Dei, id est, ut et ipsa perueniat [2 1Kb] ad libertatem glorie filiorum Dei per fidem: que fides cum in ea non erat, tantummodo creatura dicebatur. Et ad ipsam refert quod sequitur: Scimus enim quia creatura congemiscit et dolet usque adhuc. Erant enim adhuc credituri qui etiam spiritu subiacebant laboriosis erroribus. Sed ne quis putaret de ipsorum labore tantum dictum esse, subiungit etiam de iis qui iam crediderant. Quanquam enim spiritu, hoc est, mente seruirent Legi Dei, tamen quia carne seruitur legi peccati , quamdiu molestias et sollicitationes mortalitatis nostre patimur, ideo addidit, dicens: Non solum autem ipsi, sed et nos primitias spiritus habentes, et ipsi in nobismetipsis ingemiscimus. Non solum ergo, inquit, ipsa que tantummodo creatura dicitur in hominibus qui nondum crediderunt, et ideo nondum in filiorum Dei numero constituti sunt, congemiscit et dolet: sed etiam nosmetipsi qui credimus, et spiritus primitias habemus, quia iam spiritu adheremus Deo per fidem, et ideo non iam creatura, sed filii Dei appellamur; tamen et ipsi in nobismetipsis ingemiscimus, adoptionem exspectantes,  redemptionem corporis nostri. Hec enim adoptio, que iam facta est in iis qui crediderunt, spiritu non corpore facta est. Nondum enim etiam corpus reformatum est in celestem illam immutationem, sicut spiritus iam mutatus est reconciliatione fidei ab erroribus conuersus ad Deum. Ergo etiam in iis qui crediderunt, exspectatur adhuc illa manifestatio que in corporis resurrectione proueniet: que pertinet ad quartum illum gradum, ubi ex toto perfecta pax erit, et quies eterna, nulla nobis ex aliqua parte corruptione resistente, aut sollicitante molestia  .



LIu. [Ib. uIII, 26, 27.]

Quod autem ait, Similiter et Spiritus adiuuat infirmitatem nostram: quid enim oremus, sicut oportet, nescimus, manifestum est eum de Spiritu sancto dicere; quod in consequentibus clarum est, ubi ait, Quia secundum Deum interpellat pro sanctis. Nos ergo quid oremus, sicut oportet, nescimus, duas ob res: quod et illud quod futurum speramus, et quo tendimus, nondum apparet; et in hac ipsa uita multa possunt nobis prospera uideri que aduersa sunt, et aduersa que prospera. Nam et tribulatio quando accidit seruo Dei ad probationem uel emendationem, uidetur nonnunquam minus intelligentibus inutilis: sed si referatur ad illud quod dictum est, Da nobis auxilium de tribulatione; et uana salus hominis , intelligitur quia plerumque de tribulatione nos adiuuat Deus; et frustra salus optatur, que aliquando aduersa est, cum delectatione et amore huius uite implicat animam. Inde est et illud: Tribulationem et dolorem inueni, et nomen Domini inuocaui . Cum enim dicit, inueni, significat utilem: non enim recte gratulamur nos inuenisse, nisi quod querebamus. Ergo quid oremus, sicut oportet, nescimus. Deus enim nouit et quid nobis in hac uita expediat, et quid post hanc uitam daturus sit. Sed ipse Spiritus interpellat gemitibus inenarrabilibus. Gemere dicit Spiritum, quod nos gemere faciat caritate, concitans desiderium future uite: sicut dicit, Tentat uos Dominus Deus uester, ut sciat si diligitis eum , id est, ut scire uos faciat. Non enim Deum aliquid latet.



Lu. [Ib. uIII, 28-30.]

Quod autem ait, Quos uocauit, ipsos et iustificauit, potest mouere, et queri utrum omnes qui uocati sunt, iustificentur. Sed alibi legimus, Multi uocati, pauci autem electi . Tamen quia ipsi quoque electi utique uocati sunt, manifestum est non iustificatos nisi uocatos, quanquam non omnes uocatos, sed eos qui secundum propositum uocati sunt, sicut superius dixit. Propositum autem Dei accipiendum est, non ipsorum. Ipse autem exponit quid sit secundum propositum, cum dicit, Quoniam quos ante presciuit, et predestinauit conformes imaginis Filii eius. Non enim omnes qui uocati sunt, secundum propositum uocati sunt: hoc enim propositum ad prescientiam et ad predestinationem Dei pertinet; nec predestinauit aliquem, nisi quem presciuit crediturum et secuturum uocationem suam, quos et electos dicit. Multi enim non ueniunt, cum  uocati fuerint: nemo autem uenit qui uocatus non fuerit.



LuI. [Ib. uIII, 29.]

Quod autem dicit, Ut sit primogenitus in multis fratribus, satis docet aliter intelligendum Dominum nostrum unigenitum, aliter primogenitum. Nam ubi Unigenitus dicitur, fratres non habet, et naturaliter est Filius Dei, uerbum in principio, per quod facta sunt omnia . Secundum susceptionem autem hominis et incarnationis dispensationem, per quam nos etiam non naturaliter filios in adoptionem filiorum uocare dignatus est, primogenitus dicitur cum adiunctione fratrum. Ubi enim primus dicitur, non utique solus, sed consecuturis fratribus in id quo ipse precessit. Unde et alio loco primogenitum eum a mortuis dicit, ut sit ipse primatum tenens . Resurrectio enim mortuorum ut iam non moriantur, ante illum nulla: post illum autem multorum sanctorum est, quos fratres non confunditur appellare propter ipsam communicationem humanitatis.



LuII. [Ib. uIII, 35.]

Quod autem dicit, Quis nos separabit a caritate Christi? tribulatio? an angustia? an persecutio? etc., ex superiore sententia pendet, ubi ait, Si tamen compatimur, ut et glorificemur: existimo enim quod non sunt condigne passiones huius temporis ad futuram gloriam que reuelabitur in nobis . Ad ipsam enim hortationem omnis huius loci intentio directa est, ne illi quibus loquitur persecutionibus frangerentur, si uiuerent secundum prudentiam carnis, qua temporalia bona appetuntur, et timentur temporalia mala.



LuIII. [Ib. uIII, 38.]

Quod autem ait, Certus sum enim, et non dixit, Opinor enim; plena fide tenuit, quod nec mors ulla, nec uita temporalis promissa, nec cetera subsequentia possunt credentem a caritate Dei detorquere. Nemo ergo separat, nec qui minatur mortem; quia qui credit in Christo, licet moriatur, uiuet: neque qui pollicetur uitam; quia ille dat uitam eternam. Nam temporalis uite pollicitatio, eterne comparatione contemnenda est. Neque Angelus separat, quia licet Angelus, inquit, de celo descendat, et annuntiet uobis preterquam quod accepistis, anathema sit . Neque principatus, id est, contrarius, quia exuit se ipse hos principatus et potestates, triumphans eos in semetipso . Neque presentia neque futura, id est, temporalia uel que delectant, uel que premunt, uel que spem dant, uel que incutiunt timorem. Neque uirtus: et hic uirtutem contrariam oportet intelligi, secundum quam dicit, Nemo uasa fortis diripiet, nisi prius alligauerit fortem . Neque altitudo, neque profundum. Plerumque enim inanis curiositas earum rerum que inueniri non possunt, aut frustra etiam inueniuntur siue in celo siue in abysso, separat a Deo, nisi caritas uincat, que ad certa spiritualia non uanitate rerum que foris sunt, sed ueritate que intus, homines inuitat [1 1Kb] . Neque creatura alia. Quod duobus modis intelligi potest: aut uisibilis creatura, quia et nos, id  est anima, creatura sumus, sed inuisibilis; ut hoc dixerit, quod nos non separat alia creatura, id est, amor corporum: aut certe quia nos non separat alia creatura a caritate Dei, ex eo quod nulla creatura est alia inter nos et Deum, que se opponat, et a complexu eius excludat. Supra humanas enim mentes que rationales sunt, iam nulla creatura, sed Deus est.



LIX. [Ib. IX, 5.]

Quod autem dicit, Quorum patres et ex quibus Christus secundum carnem, et adiecit, Qui est super omnes Deus benedictus in secula, plenissimam fidem commendat, quia Dominum nostrum et secundum susceptionem carnis filium hominis confitemur, et secundum eternitatem uerbum in principio Deum, benedictum super omnes in secula. Huius autem confessionis Iudei quoniam partem tenuerunt refelluntur a Domino. Nam cum eos interrogasset, cuius filium dicerent esse Christum; responderunt, Dauid. Hoc autem secundum carnem est. De diuinitate uero eius quod Deus est, nichil responderunt. Ideo Dominus ait eis, Quomodo ergo Dauid in spiritu uocat eum Dominum ? Ut intelligerent hoc se confessos esse tantum, quod Christus filius est Dauid; hoc autem tacuisse, quod est Christus Dominus ipsius Dauid. Illud enim est secundum susceptionem carnis, hoc secundum eternitatem diuinitatis.



LX. [Ib. IX, 11-13.]

Quod autem ait, »Nondum enim nascentium, neque agentium aliquid boni aut mali, ut secundum electionem propositum Dei maneret, non ex operibus, sed ex uocante dictum est ei, Quia maior seruiet minori, sicut scriptum est, Iacob dilexi, Esau autem odio habui,« nonnullos mouet, ut putent apostolum Paulum abstulisse liberum uoluntatis arbitrium, quo promeremur Deum bono pietatis, uel malo impietatis offendimus. Dicunt enim quod ante opera aliqua, seu bona seu mala, duorum nondum nascentium Deus unum dilexerit, alterum odio habuerit. Sed respondemus, prescientia Dei factum esse, qua nouit etiam de nondum natis, qualis quisque futurus sit. Sed ne quis dicat: Opera ergo elegit Deus in eo quem dilexit, quanquam nondum erant, quod ea futura presciebat [1 1Kb] ; quod si opera elegit, quomodo dicit Apostolus non ex operibus factam electionem? Propterea ergo intelligendum est, opera bona per dilectionem fieri, dilectionem autem esse in nobis per donum Spiritus sancti, sicut idem apostolus dicit: Charitas Dei diffusa est in cordibus nostris per Spiritum sanctum qui datus est nobis . Non ergo quisquam gloriari debet ex operibus tanquam suis, que per donum Dei habet, cum ipsa dilectio in eo bonum operetur. Quid ergo elegit Deus? Si enim cui uult donat Spiritum sanctum, per quem dilectio bonum operatur, quomodo elegit cui donet? Si enim nullo merito, non est electio; equales enim omnes  sunt ante meritum, nec potest in rebus omnino equalibus electio nominari. Sed quoniam Spiritus sanctus non datur nisi credentibus, non quidem Deus elegit opera que ipse largitur, cum dat Spiritum sanctum, ut per caritatem bona operemur: sed tamen elegit fidem. Quia nisi quisque credat in eum, et in accipiendi uoluntate permaneat, non accipit donum Dei, id est, Spiritum sanctum, per quem diffusa caritate bonum possit operari. Non ergo elegit Deus opera cuiusquam in prescientia, que ipse daturus est; sed fidem elegit in prescientia: ut quem sibi crediturum esse presciuit, ipsum elegerit cui Spiritum sanctum daret, ut bona operando etiam uitam eternam consequeretur. Dicit enim idem apostolus, Idem Deus qui operatur omnia in omnibus . Nusquam autem dictum est, Deus credit omnia in omnibus. Quod ergo credimus, nostrum est: quod autem bonum operamur, illius qui credentibus in se dat Spiritum sanctum  . Hoc autem exemplum quibusdam Iudeis obiectum est, qui Christo crediderunt, et de operibus ante gratiam gloriabantur, et dicebant se ipsam Euangelii gratiam per sua bona opera precedentia meruisse; cum bona opera in nullo esse possint, nisi qui acceperit gratiam. Est autem gratia ut uocatio peccatori prerogetur [1 1Kb] , cum eius merita nulla, nisi ad damnationem precesserint. Quod si uocatus uocantem secutus fuerit, quod est iam in libero arbitrio, merebitur et Spiritum sanctum, per quem bona possit operari; in quo permanens  merebitur etiam uitam eternam, que nulla possit labe corrumpi.



LXI. [Ib. IX, 11-15.]

Quod autem ait, Miserebor cui misertus ero, et misericordiam prestabo cui misericors fuero, hinc ostenditur non esse iniquitatem apud Deum; quod possunt dicere quidam, cum audiunt, Antequam nascerentur, Iacob dilexi, Esau autem odio habui. Miserebor enim, inquit, cui misertus ero. Primo enim misertus est nostri Deus, cum peccatores essemus ut uocaret nos. Cui ergo misertus ero, inquit, ut eum uocem, miserebor adhuc eius cum crediderit. Quomodo autem adhuc, nisi ut det credenti et petenti Spiritum sanctum? Quo dato misericordiam prestabit cui misericors fuerit, id est, ut faciat eum misericordem, quo bona possit per dilectionem operari. Nemo ergo sibi audeat tribuere quod misericorditer operatur; quia Deus illi per Spiritum sanctum dedit dilectionem, sine qua nemo potest esse misericors. Non ergo elegit Deus bene operantes, sed credentes potius, ut ipse illos faciat bene operari. Nostrum enim est credere et uelle, illius autem dare credentibus et uolentibus facultatem bene operandi per Spiritum sanctum, per quem caritas Dei diffunditur in cordibus nostris, ut nos misericordes efficiat  .



LXII. [Ib. IX, 15-21.]

Quod autem ait, Igitur non  uolentis, neque currentis, sed miserentis est Dei, non tollit liberum uoluntatis arbitrium; sed non sufficere dicit uelle nostrum, nisi adiuuet Deus, misericordes nos efficiendo ad bene operandum per donum Spiritus sancti, ad hoc referens, quod superius dixit, Miserebor cui misertus ero, et misericordiam prestabo cui misericors fuero. Quia neque uelle possumus, nisi uocemur; et cum post uocationem uoluerimus, non sufficit uoluntas nostra et cursus noster, nisi Deus et uires currentibus prebeat, et perducat quo uocat. Manifestum est ergo non uolentis neque currentis, sed miserentis Dei esse, quod bonum operamur: quanquam ibi sit etiam uoluntas nostra, que sola nichil posset. Unde sequitur etiam de Pharaonis supplicio testimonium, cum ait Scriptura de Pharaone, Quia ad hoc te excitaui, ut ostendam in te potentiam meam, et ut annuntietur nomen meum in uniuersa terra. Sicut enim legimus in Exodo, obduratum est cor Pharaonis , ut tam euidentibus signis non moueretur. Quod ergo tunc Pharao non obtemperabat preceptis Dei, iam de supplicio ueniebat. Non autem quisquam potest dicere obdurationem illam cordis immerito accidisse Pharaoni, sed iudicio Dei retribuentis incredulitati eius debitam penam. Non ergo hoc illi imputatur, quod tunc non obtemperaret, quandoquidem obdurato corde obtemperare non poterat; sed quia dignum se prebuit, cui cor obduraretur priore infidelitate. Sicut enim in iis quos elegit Deus, non opera sed fides inchoat meritum, ut per munus Dei bene operentur: sic in his quos damnat, infidelitas et impietas inchoat pene meritum, ut per ipsam penam etiam male operentur; sicut et superius idem dicit apostolus, Et quoniam non probauerunt Deum in notitia habere, tradidit illos Deus in reprobum sensum, ut faciant que non conueniunt . Quapropter ita concludit Apostolus, Ergo cui uult miseretur, et quem uult obdurat. Cuius enim miseretur, facit eum bene operari; et quem obdurat, relinquit eum ut male operetur. Sed et illa misericordia precedenti merito fidei tribuitur, et ista obduratio precedenti impietati  : ut et bona per donum Dei operemur, et mala per supplicium; cum tamen homini non auferatur liberum uoluntatis arbitrium, siue ad credendum Deo ut consequatur nos misericordia, siue ad impietatem ut consequatur supplicium. Qua conclusione illata, infert questionem tanquam a contradicente. Ait enim: Dicis itaque mihi, Quid adhuc conqueritur? nam uoluntati eius quis resistit? Cui sane inquisitioni sic respondet, ut intelligamus spiritualibus uiris, et iam non secundum terrenum hominem uiuentibus, patere posse prima merita fidei et impietatis, quomodo Deus prescius eligat credituros, et damnet incredulos; nec illos ex operibus eligens, nec istos ex operibus damnans; sed illorum fidei prestans ut bene operentur, et istorum impietatem obdurans deserendo, ut male operentur. Qui quoniam intellectus, ut dixi, spiritualibus patet, a carnali autem  prudentia longe remotus est, sic refellit inquirentem, ut intelligat se deponere debere prius hominem luti, ut ista per spiritum inuestigare mereatur. Itaque, inquit, O homo tu quis es, qui respondeas Deo? Numquid dicit figmentum ei qui se finxit, Quare sic me fecisti? Annon habet potestatem figulus luti, ex eadem conspersione uas facere, aliud quidem in honorem, aliud in contumeliam? Quamdiu figmentum es, inquit, et ad massam luti pertines, nondum perductus ad spiritualia, ut sis spiritualis omnia iudicans, et a nemine iudiceris, cohibeas te oportet ab huiusmodi inquisitione, et non respondeas Deo. Cuius consilium quis scire cupiens, oportet ut prius in eius amicitiam recipiatur: quod contingere nisi spiritualibus non potest, iam portantibus imaginem celestis hominis; Iam enim inquit, non uos dicam seruos, sed amicos: omnia enim que audiui a Patre meo, nota feci uobis . Quamdiu itaque uas fictile es, conterendum est hoc ipsum in te prius uirga illa ferrea, de qua dictum est, Reges eos in uirga ferrea, et tanquam uas figuli conteres eos : ut corrupto exteriore homine, et interiore renouato, possis in caritate radicatus et fundatus comprehendere latitudinem, longitudinem, altitudinem, et profundum, cognoscere etiam supereminentem scientiam caritatis Dei . Nunc itaque cum ex eadem conspersione Deus alia uasa in honorem facit, alia in contumeliam, non est tuum discutere, quisquis secundum hanc conspersionem adhuc uiuis, id est, terreno sensu et carnaliter sapis.



LXIII. [Ib. IX, 22.]

Quod autem ait, Attulit in multa patientia uasa ire, que perfecta sunt in perditionem, hinc satis significauit obdurationem cordis que in Pharaone facta est, ex meritis uenisse occulte superioris impietatis: quam tamen patienter sustinuit Deus, donec ad illud tempus perduceretur, quo opportune in eum uindicta procederet, ad correctionem eorum quos ab errore instituerat liberare, et ad cultum suum pietate uocando perducere [1 1Kb] , precibus eorum et gemitibus opem prebens.



LXIu. [Ib. IX, 24, 25.]

Quod autem ait, Quos et uocauit nos, non solum ex Iudeis, sed etiam ex Gentibus: sicut et in Osee dicit, uocabo non plebem meam, plebem meam, etc., totius huius disputationis propositum ad hoc perducit, ut quoniam docuit misericordie Dei esse quod bene operamur, non tanquam ex operibus Iudei glorientur, qui cum Euangelium percepissent, tanquam meritis suis id tribuendum existimantes, nolebant Gentibus dari: a qua superbia iam debent desistere, intelligentes quoniam si non ex operibus, sed misericordia Dei uocamur ut credamus, et credentibus prestatur ut bene operemur, non est Gentibus ista inuidenda misericordia  , quasi prelato merito Iudeorum, quod nullum est.



LXu. [Ib. IX, 27.]

Quod autem dicit, Isaias autem clamat pro Isrel, Si fuerit numerus filiorum Isrel  quasi arena maris, reliquie salue fient, ostendit quemadmodum sit Deus lapis angularis, utrumque parietem in se coniungens . Testimonium enim Osee prophete dictum est pro Gentibus, uocabo non plebem meam, plebem meam, et non dilectam, dilectam ; et Isaie testimonium dictum est pro Isrel, Quoniam reliquie salue fient , ut ipse deputentur in semen Abrahe, que crediderunt in Christum: ita concordes ambos populos facit, secundum et Domini testimonium dicentis in Euangelio de Gentibus, Habeo alias oues que non sunt de hoc ouili, quas oportet me adducere; et erit unus grex, et unus pastor .



LXuI. [Ib. X, 1.]

Quod autem ait, Fratres, bona uoluntas cordis mei et deprecatio ad Deum fit pro illis in salutem; hinc iam incipit de spe Iudeorum loqui, ne etiam Gentes superbire audeant aduersus Iudeos; Sicut enim Iudeorum superbia refellenda erat tanquam ex operibus gloriantium; sic et Gentibus occurrendum est, ne tanquam Iudeis prelati superbiant.



LXuII. [Ib. X, 8-10.]

Quod autem dicit, »Prope est uerbum in ore tuo, et in corde tuo; hoc est uerbum fidei quod predicamus: quia si confitearis in ore tuo quia Dominus est iehsu, et credideris in corde tuo quia Deus illum suscitauit a mortuis, saluus eris. Corde enim creditur ad iustitiam, ore autem confessio fit in salutem;« totus hic locus ad illud refertur quod superius dixit, uerbum enim consummans et breuians faciet Dominus super terram . Remotis enim innumerabilibus et multiplicibus sacramentis quibus Iudaicus populus premebatur, per misericordiam Dei factum est ut breuitate confessionis fidei ad salutem perueniremus.



LXuIII. [Ib. X, 19.]

Quod autem dicit, secundum testimonium Moysi, Ego ad emulationem uos perducam in non gentem; in gentem insipientem irritabo uos; dicendo, gentem insipientem, exposuit quid dixerit, in non gentem: quasi quod nec gens dicenda sit que insipiens est. De cuius tamen fide irritandum dicit populum Iudaicum, quia illi apprehenderunt quod isti respuerunt. uel certe in non gentem, in gentem insipientem; quia cum esset gens insipiens omnis populus idola colens, tamen gentilitatem credendo deposuit. Unde illud etiam est: Si igitur preputium iustitias Legis custodiat, nonne preputium eius in circumcisione deputabitur ? Ut sit hic sensus: Ego in emulationem uos adducam in eam que non gens facta est, deponendo gentilitatem per fidem Christi, cum fuisset gens insipiens colendo idola.



LXIX. [Ib. XI, 11.]

Quod autem ait, Numquid repulit Deus plebem suam? Absit. Nam et ego Isrelita sum, ex semine Abraham, de tribu Beniamin, ad hoc refertur quod superius dixit, Non potest autem excidere uerbum Dei. Non enim omnes qui sunt ex Isrel, hi sunt Isrelite; neque quia sunt semen Abraham, omnes filii; sed in Isaac uocabitur tibi semen: ut de ipso scilicet populo Iudeorum illi deputentur in semen, qui Domino crediderunt. De hoc item dicit superius, Reliquie salue fient .



 LXX. [lb. XI, 11.]

Quod autem dicit, Dico ergo, Numquid sic deliquerunt ut caderent? Absit. Sed illorum delicto salus Gentibus [1 1Kb] , non ideo dicit, quia non ceciderunt; sed quia casus ipsorum non fuit inanis, quoniam ad salutem Gentium profecit. Non ergo ita deliquerunt ut caderent, id est, ut tantummodo caderent, quasi ad penam suam solum; sed ut hoc ipsum quod ceciderunt, prodesset Gentibus ad salutem. Deinde incipit ex hoc loco Iudeorum populum commendare, etiam de ipso casu infidelitatis, ut non superbiant Gentes; quia etiam casus Iudeorum tam pretiosus existit pro salute Gentium: sed magis debent cauere Gentes ne, dum, superbiunt, similiter cadant.



LXXI. [Ib. XII, 20, 14, 17.]

Quod autem dixit, Si esurierit inimicus tuus, ciba illum; si sitit, potum da illi: hoc enim faciens, carbones ignis congeres super caput eius, multis uideri potest repugnare illi sententie qua Dominus precepit ut diligamus inimicos nostros, et oremus pro iis qui nos persequuntur : uel huic etiam quam idem apostolus superius dixit, Benedicite persequentes uos; benedicite, et nolite maledicere; et iterum, Nulli malum pro malo reddentes. Quomodo enim quisque diligit eum cui propterea cibum et potum dat, ut carbones ignis congerat super caput eius, si carbones ignis hoc loco aliquam grauem penam significant? Quapropter intelligendum est ad hoc dictum esse, ut eum qui nos leserit prouocemus ad penitentiam facti sui, cum ei nos benefacimus. Isti enim carbones ignis ad exustionem, id est contribulationem spiritus ualent, qui est quasi caput anime, in qua exuritur omnis malitia, cum homo in melius per penitentiam commutatur, ut sunt illi carbones, de quibus dicitur in Psalmis: Quid detur tibi, aut quid apponatur tibi ad linguam subdolam? Sagitte potentis acute cum carbonibus uastatoribus .



LXXII. [Ib. XIII, 1.]

Quod autem ait, Omnis anima potestatibus sublimioribus subdita sit: non est enim potestas nisi a Deo, rectissime iam monet, ne quis ex eo quod a Domino suo in libertatem uocatus est, factusque christianus, extollatur in superbiam, et non arbitretur in huius uite itinere seruandum esse ordinem suum, et potestatibus sublimioribus, quibus pro tempore rerum temporalium gubernatio tradita est, putet non se esse subdendum. Cum enim constemus ex anima et corpore, et quamdiu in hac uita temporali sumus, etiam rebus temporalibus ad subsidium degende huius uite utamur; oportet nos ex ea parte, que ad hanc uitam pertinet, subditos esse potestatibus, id est, hominibus res humanas cum aliquo honore administrantibus. Ex illa uero parte qua credimus Deo, et in regnum eius uocamur, non nos oportet esse subditos cuiquam homini, idipsum in nobis euertere cupienti, quod Deus ad uitam eternam donare dignatus est. Si quis ergo putat quoniam christianus est, non sibi esse uectigal reddendum, aut tributum, aut non esse exhibendum honorem debitum  eis que hec curant potestatibus; in magno errore uersatur. Item si quis sic se putat esse subdendum, ut etiam in suam fidem habere potestatem arbitretur eum qui temporalibus administrandis aliqua sublimitate precellit; in maiorem errorem labitur [1 1Kb] . Sed modus iste seruandus est, quem Dominus ipse prescribit, ut reddamus Cesari que Cesaris sunt, et Deo que Dei sunt . Quanquam enim ad illud regnum uocemur ubi nulla erit potestas huiusmodi, in hoc tamen itinere dum agimus, donec perueniamus ad illud seculum ubi fit euacuatio omnis principatus et potestatis, conditionem nostram pro ipso rerum humanarum ordine toleremus, nichil simulate facientes, et in eo ipso non tam hominibus quam Deo, qui hec iubet, obtemperantes.



LXXIII. [Ib. XIII, 3, 4.]

Quod autem ait, uis autem non timere potestatem? bonum fac, et habebis laudem ex illa, potest mouere aliquos, cum cogitauerint ab istis potestatibus persecutionem sepe passos fuisse Christianos. Numquid ergo non faciebant bonum, quia non solum non sunt laudati ab istis potestatibus, sed etiam penis affecti et necati sunt? Consideranda ergo sunt uerba Apostoli. Non enim ait, Bonum fac, et laudabit te potestas; sed ait, Bonum fac, et habebis laudem ex illa. Siue enim probet factum tuum bonum, siue persequatur, laudem habebis ex illa; uel cum eam in obsequium Dei lucratus fueris, uel cum eius persecutione coronam merueris. Hoc etiam in consequentibus intelligitur, cum dicit, Dei enim minister est tibi in bonum, etiam si sibi in malum.



LXXIu. [Ib. XIII, 5.]

Quod autem ait, Ideoque necessitati [2 1Kb] subditi estote, ad hoc ualet, ut intelligamus quia necesse est propter hanc uitam subditos nos esse oportere, non resistentes si quid illi auferre uoluerint, in quod sibi potestas data est, de temporalibus rebus; que quoniam transeunt, ideo et ista subiectio non in bonis quasi permansuris, sed in necessariis huic tempori constituenda est. Tamen quoniam dixit, Necessitati subditi estote; ne quis non integro animo et pura dilectione subditus fieret huiusmodi potestatibus, addidit, dicens. Non solum propter iram, sed etiam propter conscientiam: id est, non solum ad iram euadendam [3 1Kb] , quod potest etiam simulate fieri; sed ut in tua conscientia certus sis, illius dilectione te facere, cui subditus fueris iussu Domini tui, qui omnes uult saluos fieri, et in agnitionem ueritatis uenire . Et hoc enim cum diceret Apostolus, de ipsis potestatibus agebat. Hoc est quod seruis alio loco suadet, Non ad oculum seruientes, quasi hominibus placentes : ut idipsum quod subduntur dominis suis, non eos oderint, aut fallaciis promereri desiderent.



LXXu. [Ib. XIII, 8, 10.]

Quod autem dicit. Qui enim diligit alterum [4 1Kb] , Legem impleuit, ostendit consummationem  Legis in dilectione positam, id est, in caritate. Inde et Dominus in illis duobus preceptis totam Legem pendere dicit, et omnes Prophetas, id est in dilectione Dei et proximi  Unde et ipse qui Legem uenit implere, dilectionem donauit per Spiritum sanctum, ut quod antea timor implere non poterat, caritas postmodum impleret. Inde est et illud eiusdem apostoli, Plenitudo autem Legis caritas: et illud, Finis autem precepti est caritas de corde puro, et conscientia bona, et fide non ficta .



LXXuI. [Ib. XIII, 11.]

Quod autem ait, Et hoc scientes tempus, quia hora est iam nos de somno surgere, illuc spectat quod dictum est, Ecce nunc tempus acceptabile, ecce nunc dies salutis . Tempus enim Euangelii significatur, et illa opportunitas saluos faciendi credentes in Deum.



LXXuII. [Ib. XIII, 14.]

Quod autem ait, Et carnis prouidentiam ne feceritis [1 1Kb] in concupiscentiis, ostendit non esse culpandam carnis prouidentiam, quando ea prouidentur que ad necessitatem salutis corporalis ualent. Si autem ad superfluas delectationes atque luxurias, ut quisque in his gaudeat que carne cupit, recte reprehenditur, quia prouidentiam carnis in concupiscentiis facit. Quoniam qui seminat in carne sua, de carne metet corruptionem , id est, qui delectationibus carnalibus gaudet.



LXXuIII. [Ib. XIu, 1-3.]

Quod autem dicit, Infirmum autem in fide recipite, non in diiudicationibus cogitationum, hoc dicit, ut eum qui infirmus in fide est, recipiamus, et nostra firmitate infirmitatem eius sustineamus, neque diiudicemus cogitationes eius, id est, quasi ferre audeamus sententiam de alieno corde, quod non uidemus. Ideo sequitur, et dicit, Alius quidem credit manducare omnia: qui autem infirmus est, olus manducet. Quia illo iam tempore multi iam firmi in fide, et scientes secundum sententiam Domini, non commaculare ea que in eos intrant, sed que exeunt , indifferenter sumebant cibos salua conscientia: quidam uero infirmiores abstinebant a carnibus et a uino, ne uel nescientes inciderent in ea que idolis sacrificabantur. Omnis enim tunc immolatitia caro in macello uendebatur, et de primitiis uini libabant Gentes simulacris suis, et quedam in ipsis torcularibus sacrificia faciebant. Iubet ergo Apostolus et his qui salua conscientia talibus alimentis utebantur, non spernere infirmitatem illorum qui se a talibus cibis et potu abstinebant: et illis infirmis, ne eos qui carnibus non abstinebant, et uinum bibebant, tanquam pollui iudicarent. Ad hoc ualet quod consequenter dicit, Qui manducat, non manducantem non spernat; et qui non manducat, manducantem non iudicet. Firmi enim infirmiores contumaciter contemnebant, et infirmi firmos temere iudicabant.



LXXIX. [Ib. XIu, 4.]

Quod autem dicit, Tu quis es qui iudices alienum seruum? ad hoc dicit, ut in his  rebus que possunt et bono animo fieri et malo, iudicium Deo dimittamus, nec audeamus de alterius corde, quod non uidemus, ferre sententiam. In his uero rebus que ita comprehenduntur, ut eas bono et casto animo non posse fieri manifestum sit, non improbatur, si iudicemus. Itaque hoc quod de cibis dicit, quia ignoratur quo animo fiat, non uult nos esse iudices, sed Deum: de illo autem nefario stupro, ubi uxorem patris sui quidam habuerat, precepit debere iudicari . Non enim poterat ille dicere, bono animo se tam immane flagitium commisisse. Ergo quecumque facta ita manifestantur, ut non possit dici, Bono animo feci, iudicanda sunt a nobis; quecumque autem ita fiunt, ut quo animo fiant incertum sit, non sunt iudicanda, sed reseruanda iudicio Dei: sicut scriptum est, Que occulta sunt, Deo; que autem palam sunt, uobis et filiis uestris erunt .



LXXX. [Ib. XIu, 5, 6.]

Quod autem ait, Alius quidem iudicat alternos dies, alius autem iudicat omnem diem, sequestrata interim meliore consideratione, non de duobus hominibus mihi uidetur dictum, sed de homine et Deo. Qui enim alternos dies iudicat, homo est: potest enim hodie aliud, cras aliud iudicare: id est, ut quemcumque hodie malum conuictum confessumue damnauerit, cras bonum inueniat cum se correxerit; contra, cum aliquem iustum hodie laudauerit, cras inueniat deprauatum. Qui autem iudicat omnem diem, Deus est; quia non solum qualis quisque sit, sed etiam qualis omni die futurus sit, nouit. Ergo, Unusquisque in suo intellectu abundet, inquit: id est, quantum humano intellectui, uel unicuique homini concessum est, tantum audeat iudicare. Qui sapit, inquit, diem, Domino sapit: id est, quia hoc ipsum quod presentem diem bene iudicat, Domino sapit. Hoc est autem bene iudicare ad diem, ut noueris non esse de correctione eius desperandum in futurum, de cuius culpa manifesta in presentia iudicaueris.



LXXXI. [Ib. XIu, 22, 16.]

Quod autem ait, Beatus qui non iudicat semetipsum in quo probat, ad id potissimum referendum est, quod superius dixit, Non ergo blasphemetur bonum nostrum. Hoc est etiam quod nunc ait ante istam sententiam, Tu fidem quam habes penes temetipsum, habe coram Deo: ut quoniam bona est hec fides qua credimus omnia munda mundis , et in ea fide nos probamus, bene utamur ipso bono nostro; ne forte cum ad offendiculum infirmorum fratrum eo bono abusi fuerimus, peccemus in fratres; et in eo ipso bono nos iudicemus, cum scandalizamus infirmos, in quo bono nos probamus, cum ipsa fides nobis placet.



LXXXII. [Ib. Xu, 8, 9.]

Quod autem ait, Dico enim Christum Iesum ministrum fuisse circumcisionis, propter ueritatem Dei, ad confirmandas promissiones patrum, Gentes autem super misericordia glorificare Deum, ad hoc dicit, ut intelligant Gentes Dominum Christum ad Iudeos esse missum, et non superbiant. Iudeis enim repellentibus quod ad ipsos missum est,  factum est ut Gentibus Euangelium predicaretur: quod et in Actibus Apostolorum manifestissime scribitur, cum dicunt Apostoli Iudeis, uobis primum oportuit predicari uerbum; sed quoniam indignos uos iudicastis, ecce conuertimus nos ad Gentes . Secundum ipsa etiam Domini testimonia, cum dicit, Non sum missus nisi ad oues perditas domus Isrel; et iterum, Non est bonum panem filiorum mittere canibus . Quod Gentes si bene considerent, intelligunt ista sua fide, qua iam credunt omnia munda mundis, non se debere insultare his, si qui forte infirmi ex circumcisione fuerint [1 1Kb] qui propter communicationem idolorum nullas omnino audeant carnes attingere.



LXXXIII. [Ib. Xu, 16.]

Quod autem dicit, Ut minister sim Christi Iesu in Gentibus, consecrans Euangelium Dei, ut fiat oblatio Gentium acceptabilis, sanctificata in Spiritu sancto, hoc intelligitur, ut offerantur Gentes Deo, tanquam acceptabile sacrificium, cum in Christum credentes per Euangelium sanctificantur: sicut et superius dicit, Obsecro itaque uos, fratres, per misericordiam Dei [2 1Kb] , ut exhibeatis corpora  uestra hostiam uiuam, sanctam, Deo placentem .



LXXXIu. [Ib. XuI, 17, 18.]

Quod autem ait, Obsecro uos, fratres, ut intendatis in eos qui dissensiones et scandala, preter doctrinam quam uos didicistis, faciunt, de his intelligitur dicere, de quibus et ad Timotheum scripsit, dicens: »Sicut rogaui te, ut sustineres Ephesi, cum irem in Macedoniam, ut denuntiares quibusdam ne aliter docerent, neque intenderent fabulis et genealogiis interminatis, que questiones magis prestant quam edificationem Dei, que est in fide« ; et ad Titum, »Sunt enim multi non subditi, uaniloqui et mentis seductores, qui maxime ex circumcisione sunt; quos oportet refelli; qui uniuersas domos subuertunt, docentes que non oportet, turpis lucri gratia: dixit quidam ex ipsis proprius eorum propheta, Cretenses semper mendaces, male bestie, uentres pigri« . Ad hoc enim refertur quod et hic ait, Hi enim Christo Domino non seruiunt, sed suo uentri: de quibus alio loco dicit, Quorum Deus uenter est .



[EXPOSITIO INCHOATA EPISTOLAE AD ROMANOS.]





[1Kb] S. AURELII AUGUSTINI HIPPONENSIS EPISCOPI EPISTOLAE AD ROMANOS INCHOATA EXPOSITIO. [1Kb] [1Kb] 



Liber unus  . In quo salutatio tantummodo expeditur, et disputatur de peccato in Spiritum sanctum.

1. In Epistola quam Paulus apostolus scripsit ad Romanos, quantum ex eius textu intelligi potest, questionem habet talem: Utrum Iudeis solis Euangelium Domini nostri Iesu Christi uenerit propter merita operum Legis; an uero nullis operum meritis precedentibus, omnibus Gentibus uenerit iustificatio fidei, que est in Christo Iesu, ut non quia iusti erant homines, crederent; sed credendo iustificati, deinceps iuste uiuere inciperent. Hoc ergo docere intendit, omnibus uenisse gratiam Euangelii Domini nostri  Iesu Christi. Quod propterea etiam gratiam uocari ostendit, quia non quasi debitum iustitia redditum est, sed gratuito datum. Ceperant enim nonnulli qui ex Iudeis crediderant, tumultuari aduersus Gentes, et maxime aduersus apostolum Paulum, quod incircumcisos et Legis ueteris uinculis liberos admittebat ad Euangelii gratiam, predicans eis ut in Christum crederent, nullo imposito carnalis circumcisionis iugo. Sed plane tanta moderatione, uti nec Iudeos superbire permittat, tanquam de meritis operum Legis;  nec Gentes merito fidei aduersus Iudeos inflari, quod ipsi receperint Christum, quem illi crucifixerunt: tanquam enim, sicut alio loco dicit, pro ipso Domino legatione fungens , hoc est, pro lapide angulari , utrumque populum tam ex Iudeis quam ex Gentibus connectit in Christo per uinculum gratie, utrisque auferens omnem superbiam meritorum, et iustificandos utrosque per disciplinam humilitatis associans.

2. Itaque Epistolam sic exorsus est: Paulus seruus Iesu Christi uocatus apostolus, segregatus in Euangelium Dei . Breuiter in duobus uerbis Ecclesie dignitatem a Synagoge uetustate discernit. Ecclesia quippe ex uocatione appellata est, Synagoga uero ex congregatione. Conuocari enim magis hominibus congruit, congregari autem magis pecoribus: unde greges proprie pecorum dici solent. Quanquam ergo plerisque Scripturarum locis ipsa Ecclesia grex Dei, et ouile Dei, et pecus Dei uocetur; tamen cum in comparatione homines pecora dicuntur, ad uitam ueterem pertinent. Et apparet huiusmodi homines, non cibo sempiterne ueritatis, sed temporalium promissionum tanquam terreno pabulo esse contentos. Paulus ergo seruus Christi Iesu uocatus est apostolus; que uocatio illum cooptauit Ecclesie. In Euangelium autem Dei segregatus est; unde nisi a grege Synagoge, si uerborum latinorum significatio omni modo cum greca interpretatione concordat?

3. Sane Euangelium Dei, in quod segregatum se esse commemorat, commendat auctoritate Prophetarum: ut quoniam credentes Christum, in quorum numerum uocatus est, Iudeis preposuerat, a quibus se dixerat segregatum, Gentes rursus iam non superbire admoneat. Siquidem de populo Iudeorum fuerunt Prophete, per quos Euangelium, cuius fide credentes iustificantur, ante promissum esse testatur: Segregatus enim, inquit, in Euangelium Dei, quod ante promiserat per Prophetas suos . Fuerunt enim et prophete non ipsius, in quibus etiam aliqua inueniuntur que de Christo audita cecinerunt, sicut etiam de Sybilla dicitur: quod non facile crederem, nisi quod puetarum quidam in Romana lingua nobilissimus antequam diceret ea de innouatione seculi, que in Domini nostri Iesu Christi regnum satis concinere et conuenire uideantur, preposuit uersum, dicens:

Ultima Cumei iam uenit carminis etas. 
Cumeum autem carmen Sibyllinum esse nemo dubitauerit. Sciens ergo Apostolus ea in libris Gentium inueniri testimonia ueritatis, que etiam in Actibus Apostolorum loquens Atheniensibus manifestissime ostendit , non solum ait, per Prophetas suos, ne quis a pseudoprophetis per quasdam ueritatis confessiones in aliquam impietatem seduceretur; sed addidit etiam, in Scripturis sanctis: uolens utique ostendere litteras Gentium superstitiose idololatrie plenissimas, non ideo sanctas haberi oportere, quia in eis aliquid quod ad Christum pertinet inuenitur.

4. Et ne quisquam etiam prophetas aliquos remotos  atque alienos a gente Iudeorum forte proferret, in quibus nullus simulacrorum cultus esset, quantum attinet ad simulacra que humana operatur manus: nam simulacris phantasmatum suorum sectatores suos omnis error illudit: ne quis tamen aliqua huiusmodi proferens, quia ibi Christi nomen ostentat, eas potius sanctas Scripturas esse asserat, non eas que populo Hebreorum sunt diuinitus credite, satis opportune mihi uidetur adiungere, cum dixisset, in Scripturis sanctis, quod adiecit, de Filio suo, qui factus est ei ex semine Dauid, secundum carnem . Dauid enim certe rex Iudeorum fuit. Oportebat autem ut ex illa gente orirentur Christi prenuntiatores Prophete, ex qua gente carnem assumpturus erat quem prenuntiabant. Occurrendum autem erat etiam illorum impietati, qui Dominum nostrum Iesum Christum secundum hominem tantummodo, quem suscepit, accipiunt; diuinitatem autem in eo non intelligunt ab uniuerse creature communione discretam: uelut ipsi Iudei, qui Christum filium Dauid tantummodo esse opinantur, ignorantes excellentiam qua Dominus est ipsius Dauid, secundum id quod est Filius Dei. Unde illos in Euangelio redarguit per prophetiam, que ipsius Dauid ore prolata est. Querit enim ab eis, quem ipse Dauid Dominum appellat, quomodo filius eius sit : cui deberent utique respondere quod secundum carnem filius esset Dauid, secundum diuinitatem autem Filius Dei et Dominus ipsius Dauid. Quod Paulus apostolus quia iam didicerat, posteaquam dixit, in Euangelium Dei, quod ante promiserat per Prophetas suos in Scripturis sanctis de Filio suo, qui factus est ei ex semine Dauid, addidit, secundum carnem: ne hoc solum et totum in Christo esse arbitrarentur, quod factus erat secundum carnem. Addendo ergo, secundum carnem, seruauit diuinitati dignitatem suam. Que non solum semini Dauid, sed nec alicui angelice aut cuiusuis excellentissime creature generationi tribui potest; quandoquidem ipsum est uerbum Dei, per quod facta sunt omnia. Quod uerbum ex semine Dauid caro factum est, et habitauit in nobis , non mutatum et conuersum in carnem; sed carne ut carnalibus congruenter appareret indutum. Quapropter Apostolus non solum eo uerbo quod ait, secundum carnem, humanitatem a diuinitate distinxit; sed etiam illo quo ait, factus est. Non est enim factus secundum id quod uerbum Dei est. Omnia enim per ipsum facta sunt; nec fieri cum omnibus posset per quem facta sunt omnia. Neque ante omnia factus est, ut per ipsum fierent omnia: ipso enim excepto, si ante illa iam factus esset, non essent illa omnia que per illum fierent; nec possent uere dici facta omnia per ipsum, in quibus ipse non esset, si ipse etiam factus esset. Et ideo Apostolus cum factum diceret Christum, addidit, secundum carnem; ut secundum uerbum quod est Filius Dei, non factum a Deo, sed natum esse monstraret.

5. Eumdem sane ipsum qui secundum carnem factus est ex semine Dauid, predestinatum dicit Filium Dei, in uirtute: non secundum carnem, sed secundum  Spiritum; nec quemlibet spiritum, sed Spiritum sanctificationis ex resurrectione mortuorum . In resurrectione enim uirtus morientis apparet, ut diceretur predestinatus in uirtute secundum Spiritum sanctificationis ex resurrectione mortuorum. Deinde sanctificatio uitam nouam fecit [1 1Kb] que in Domini nostri resurrectione signata est. Unde idem apostolus alio loco dicit: Si consurrexistis cum Christo, que sursum sunt querite, ubi Christus est in dextera Dei sedens . Potest quidem etiam sic esse ordo uerborum, ut non ad Spiritum sanctificationis adiungamus quod ait, ex resurrectione mortuorum; sed ad id quod ait, predestinatus est: ut ordo sit, qui predestinatus est ex resurrectione mortuorum; cui ordini interposita sint hec, Filius Dei in uirtute secundum Spiritum sanctificationis. Et nimirum iste ordo certior et melior uidetur, ut sit filius Dauid in infirmitate secundum carnem, Filius autem Dei in uirtute secundum Spiritum sanctificationis. Factus est ergo ex semine Dauid, id est, filius Dauid ex mortali corpore, propter quod et mortuus est. Predestinatus est autem Filius Dei, et Dominus ipsius Dauid, ex resurrectione mortuorum. In quantum enim mortuus est, ad id pertinet quod est filius Dauid; in quantum autem resurrexit a mortuis, ad id quod est Filius Dei, et Dominus ipsius Dauid: sicut alibi idem apostolus dicit, Nam et si mortuus est ex infirmitate, sed uiuit in uirtute Dei ; ut infirmitas pertineat ad Dauid, uita uero eterna ad uirtutem Dei. Ideoque in his ipsis uerbis Dominum suum designat eum Dauid, dicens: Dixit Dominus Domino meo, Sede ad dexteram meam, donec ponam inimicos tuos sub pedibus tuis . Ex eo enim quod resurrexit a mortuis, sedet ad dexteram Patris. Predestinatum ergo ex resurrectione mortuorum, ut sederet ad dexteram Patris, uidens in Spiritu Dauid, non auderet dicere filium suum, sed Dominum suum. Unde et consequenter Apostolus hic adiungit, Iesu Christi Domini nostri, posteaquam dixit, ex resurrectione mortuorum; tanquam admonens unde illum Dauid Dominum suum potius quam filium esse testatus sit. Non autem ait eum predestinatum a mortuis, sed ex resurrectione mortuorum. Non enim resurrectione ipsa sua Filius apparet Dei, propria illa et eminentissima dignitate qua etiam est caput Ecclesie, cum et ceteri mortui resurrecturi sint: sed Filius Dei predestinatus est quodam principatu resurrectionis, quia ex resurrectione omnium mortuorum ipse predestinatus est, id est, ut pre ceteris et ante ceteros resurgeret designatus. Ut quod hic positum est, Filius Dei, cum dixisset predestinatus est, ad documentum ualeat tante sublimitatis. Non enim sic predestinari oportuit nisi Filium Dei, secundum quod est etiam caput Ecclesie: unde illum alio loco primogenitum ex mortuis appellat . Eum enim decebat uenire ad iudicium resurgentium, qui precesserat ad exemplum: neque ad exemplum omnium resurgentium, sed ad exemplum  eorum qui sic resurrecturi sunt, ut cum illo uiuant et regnent in sempiternum; quorum etiam caput est, tanquam corporis sui. Ex ipsorum enim resurrectione etiam predestinatus est, ut ipsis princeps fieret: ceterorum autem in sua conditione resurgentium non princeps, sed iudex est. Non itaque ex illorum mortuorum resurrectione predestinatus est, quos est damnaturus. Predestinatum enim esse ex resurrectione mortuorum, ut precederet resurrectionem mortuorum, uult intelligi Apostolus: hos autem precessit, qui ad ipsum celeste regnum, quo eos precessit, secuturi sunt. Propter quod non ait, Qui predestinatus est Filius Dei ex resurrectione mortuorum iehsu Christus Dominus noster; sed, ex resurrectione mortuorum Iesu Christi Domini nostri: tanquam si diceret, Qui predestinatus est Filius Dei ex resurrectione mortuorum suorum, hoc est, ad se pertinentium in uitam eternam; uelut si interrogaretur, quorum mortuorum, et responderet, ipsius Iesu Christi Domini nostri. Ex resurrectione enim ceterorum mortuorum non est predestinatus, quos non precessit ad gloriam uite eterne, non utique secuturos, quoniam ad penas suas impii resurrecturi sunt. Ergo ille tanquam Filius Dei unigenitus, etiam primogenitus ex mortuis predestinatus est, ex resurrectione mortuorum. Quorum mortuorum, nisi Domini nostri Iesu Christi?

6. Per quem accepimus, inquit, gratiam et apostolatum. Gratiam cum omnibus fidelibus, apostolatum autem non cum omnibus. Et ideo si tantummodo apostolatum se diceret accepisse, ingratus exstitisset gratie, qua illi peccata dimissa sunt: tanquam enim meritis priorum operum accepisse apostolatum uideretur. Optime itaque tenet ordinem cause, ut nemo audeat dicere uite prioris meritis se ad Euangelium esse perductum: quando nec ipsi Apostoli, qui ceteris membris post caput corporis supereminent, accipere apostolatum proprie potuissent, nisi prius communiter cum ceteris gratiam, que peccatores sanat et iustificat, accepissent. Quod autem subiungit, Ad obediendum fidei in omnibus gentibus pro nomine eius; ad hoc dicit apostolatum se accepisse, ut obediatur fidei pro nomine Domini nostri Iesu Christi, hoc est, ut credant omnes Christo, et signentur in eius nomine qui salui esse cupiunt. Quam salutem non solis Iudeis, sicut nonnulli qui ex ipsis crediderant arbitrabantur, uenisse iam ostendit, cum ait, in omnibus gentibus: in quibus estis, inquit, et uos uocati Iesu Christi , id est, ut et uos sitis eius Iesu Christi, qui omnium gentium salus est, quanquam non in numero Iudeorum, sed in numero ceterarum gentium sitis inuenti.

7. Huc usque dixit ipse quis esset qui scribit Epistolam. Est enim qui scribit Epistolam, Paulus seruus Iesu Christi, uocatus apostolus, segregatus in Euangelium Dei. Sed quia occurrebat, Quod Euangelium? respondit, Quod ante promiserat per Prophetas suos in Scripturis sanctis de Filio suo. Item quia occurrebat, De quo Filio suo? respondit, Qui factus est ei ex senune  Dauid secundum carnem, qui predestinatus est Filius Dei in uirtute secundum spiritum sanctificationis ex resurrectione mortuorum Domini nostri Iesu Christi. Et quasi diceretur, Quomodo tu ad eum pertines? respondit, Per quem accepimus gratiam et apostolatum, ad obediendum fidei in omnibus gentibus pro nomine eius. Item quasi diceretur, Que igitur causa est ut scribas ad nos? respondit, In quibus estis et uos uocati Iesu Christi. Nunc deinde adiungit ex more epistole quibus scribat: Omnibus, inquit, qui sunt Rome, dilectis Dei, uocatis sanctis. Etiam hic significauit benignitatem Dei potius quam meritum illorum. Non enim ait, diligentibus Deum; sed, dilectis Dei. Prior enim dilexit nos ante omnia merita, ut et nos eum dilecti diligeremus . Unde etiam addidit, uocatis sanctis. Quanquam enim sibi quis tribuat quod uocanti obtemperat, nemo potest sibi tribuere quod uocatus est. uocatis autem sanctis, non ita intelligendum est, tanquam ideo uocati sint, quia sancti erant; sed ideo sancti effecti, quia uocati sunt.

8. Restat ergo ut salutem dicat, ut compleatur usitatum epistole principium, tanquam ille illis salutem. Pro eo autem ac si diceret salutem, Gratia, inquit, uobis et pax a Deo Patre nostro, et Domino Iesu Christo . Non enim omnis gratia est a Deo. Nam et iudices mali prebent gratiam in accipiendis personis aliqua cupiditate illecti, aut timore perterriti. Neque omnis pax Dei est, uel ab illo: unde ipse Dominus discernens ait, Pacem meam do uobis; adiungens etiam et dicens non se talem pacem dare, qualem dat hic mundus . Gratia est ergo a Deo Patre, et Domino nostro Iesu Christo, qua nobis peccata remittuntur, quibus aduersabamur Deo [1 1Kb] . Pax uero ipsa qua reconciliamur Deo. Cum enim per gratiam remissis peccatis absumpte fuerint inimicitie, restat ut pace adhereamus illi, a quo nos sola peccata dirimebant: sicut propheta dicit, Non grauabit aurem, ut non audiat; sed peccata uestra inter uos et Deum separant . Quibus remissis per fidem Domini nostri Iesu Christi, nulla separatione interueniente pax erit.

9. Fortasse autem quisque miretur quomodo intelligenda sit iustitia iudicis Dei, cum gratiam prebet ignoscendo peccatis. Sed hoc plane iustum est apud Deum; quia uere iustum est ut ii quos peccatorum suorum penitet, eo tempore quo nondum penarum manifestus terror apparet, misericorditer separentur ab eis qui defensiones peccatorum suorum pertinaciter exquirentes, nulla penitentia corrigi uolunt. Iniustum est enim ut cum his illi ad consortium penale copulentur, qui uocantem Deum non spreuerunt, et peccantes displicuerunt sibi, ut quemadmodum ille peccata eorum, sic etiam ipsi odissent sua. Ea enim demum est humane iustitie disciplina, non in se amare nisi quod Dei est, et odisse quod proprium est; nec approbare peccata sua, nec in eis alium improbare, sed seipsum; nec putare satis sibi esse ut sua peccata displiceant, nisi etiam uigilantissima deinceps  intentione uitentur; nec in eis uitandis uires suas existimare sufficere, nisi diuinitus adiuuetur. Iustum est ergo apud Deum ut ignoscatur talibus quecumque antea commiserunt, ne, quod iniustissimum est, cum eis qui tales non sunt confundantur atque misceantur. Quapropter et quia talibus non ignoscitur, iustitia Dei est: et quia ignoscitur, gratia est. Iusta est ergo gratia Dei, et grata iustitia, cum in eo quoque etiam penitentie meritum gratia precedat, quod neminem peccati sui peniteret, nisi admonitione aliqua uocationis Dei.

10. Porro iustitie diuine tanta constantia est, ut cum pena spiritualis et sempiterna penitenti fuerit relaxata, pressure tamen cruciatusque corporales, quibus etiam martyres exercitatos nouimus; postremo mors ipsa, quam peccando meruit nostra natura, nulli relaxetur. Quod enim etiam iusti homines et pii, tamen exsoluunt ista supplicia, de iusto Dei iudicio uenire credendum est. Ipsa est que in sacris Scripturis etiam disciplina nominatur, quam nemo iustorum effugere sinitur. Neminem quippe excepit, cum diceret: Quem enim diligit Deus, corripit, flagellat autem omnem filium quem recipit . Unde etiam ipse Iob, qui propterea tam multa illa passus est, ut hominibus quis uir esset, et quantus Dei seruus, eluceret, penas tamen corporis pro peccatis suis se exsoluere sepe testatur. Petrus quoque apostolus exhortans fratres ad perferendas pro Christi nomine passiones, ita loquitur: »Nemo autem uestrum patiatur quasi homicida, aut fur, aut maledicus, aut curas alienas agens: si uero quasi christianus, non erubescat; glorificet autem Deum in isto nomine, quia tempus inchoationis iudicii a domo Dei: si autem initium a nobis, quis finis eorum qui non credunt Euangelio Dei? et si iustus quidem uix saluus fit, peccator et impius ubi parebunt« ? Manifeste ostendit easdem ipsas passiones quas iusti patiuntur, ad iudicium Dei pertinere; quod inchoari dixit ex domo Dei, ut inde coniiciatur quante impiis future seruantur. Unde etiam ipse Paulus ad Thessalonicenses dicit: »Ita ut nos ipsi de uobis gloriemur in Ecclesiis Dei, pro uestra patientia et fide in omnibus persecutionibus uestris, et pressuris quas sustinetis in exemplum iusti iudicii Dei« . Quod omnino ad illud respicit, quod ait Petrus tempus esse inchoationis iudicii a domo Dei: et illud quod de propheta interposuit, Et si iustus uix saluus erit, peccator et impius ubi parebunt ? Unde mihi uidetur etiam illa que per Nathan prophetam regi Dauid comminatus est Deus, quanquam statim ignouerit penitenti, propterea tamen accidisse omnia , ut demonstraretur illam ueniam spiritualiter datam propter futurum iudicium penarum, quod exspectat eos qui hoc tempore corrigi nolunt. Dicit enim et alibi Petrus: Propter hoc enim et mortuis euangelizatum est, ut iudicentur quidem secundum hominem in carne, uiuant autem secundum Deum in spiritu . Hoc dixi, ut ostenderem quantum possem, et quantum opportunitas  presentis loci Scripturarum sinit, non sic accipiendam gratiam et pacem Dei, cum dicitur, ut existiment homines a iustitia Deum posse discedere. Nam et ipsam pacem cum promitteret Dominus, ait: Hec dixi, ut in me pacem habeatis, in mundo autem pressuram . Sed tribulationes et molestie cum per iustitiam Dei redduntur peccatis, bonos et iustos, et quibus iam plus peccata ipsa displicent quam ulla corporis pena, non reflectunt ad peccandum, sed ab omni labe penitus purgant. Pax enim perfecta etiam corporis suo tempore dabitur [1 1Kb] , si nunc pacem quam Dominus per fidem dare dignatus est, inconcusse spiritus noster atque incommutabiliter teneat.

11. Quod autem Apostolus gratiam et pacem a Deo Patre et Domino nostro Iesu Christo dicit, non adiungens etiam Spiritum sanctum; non mihi alia ratio uidetur, nisi quia ipsum donum Dei Spiritum sanctum intelligamus: gratia porro et pax, quid aliud est quam donum Dei? Unde nullo modo dari hominibus gratia potest qua liberamur a peccatis, et pax qua reconciliamur Deo, nisi in Spiritu sancto. Et ideo ipsa Trinitas pariterque incommutabilis unitas in ista salutatione cognoscitur. Quod propterea maxime credo, quoniam excepta Epistola quam ad Hebreos scripsit, ubi principium salutatorium de industria dicitur omisisse, ne Iudei qui aduersus eum pugnaciter oblatrabant, nomine eius offensi uel inimico animo legerent, uel omnino legere non curarent, quod ad eorum salutem scripserat: unde nonnulli eam in canonem Scripturarum recipere timuerunt: sed quoquo modo se habeat ista questio, excepta hac Epistola, cetere omnes que nulla dubitante Ecclesia Pauli apostoli esse firmantur, talem continent salutationem; nisi quod ad Timotheum in utraque interponit misericordiam. Nam ita scribit: Gratia, misericordia, pax a Deo Patre, et Iesu Christo Domino nostro . Quo enim familiarius, eo dulcius quodammodo scribens ad Timotheum, id uerbum interposuit, quo plane aperitur atque ostenditur non meritis operum priorum, sed secundum misericordiam Dei nobis dari Spiritum sanctum, ut et peccatorum abolitio fiat, quibus seiungebamur a Deo; et reconciliatio, ut illi inhereamus.

12. Nec alie Apostolorum Epistole, quas usus ecclesiasticus recipit, parum nos admonent de ista Trinitate in principiis suis. Nam Petrus ita dicit, Gratia uobis et pax adimpleatur: deinde statim subiicit, Benedictus Deus et Pater Domini nostri Iesu Christi . Ut per gratiam et pacem Spiritu sancto intellecto, Patris et Filii commemoratio animum de Trinitate commoneat. Et in alia sic ait: Gratia uobis et pax multiplicetur in recognitione Dei et Christi Iesu Domini nostri . Ioannes autem nescio quam ob causam omisit tale principium; sed plane Trinitatis commemorationem nec ipse neglexit, pro gratia et pace, societatem interponens: Quod ergo uidimus, inquit, nuntiamus et uobis, ut et uos societatem habeatis nobiscum, et societas nostra sit cum Patre et  Filio eius Iesu Christo . In secunda uero illis que ad Timotheum sunt consonat, dicens, Sit uobiscum gratia, misericordia, pax a Deo Patre et Iesu Christo Filio Patris . In tertie principio de Trinitate penitus tacetur, credo, quod sit omnino breuissima. Sic enim incipit: Senior Gaio dilectissimo, quem ego diligo in ueritate . Quam ueritatem pro ipsa Trinitate positam puto. Iudas nominato Deo Patre et Domino Iesu Christo, ad intelligendum Spiritum sanctum, hoc est donum Dei, tria uerba ponit; sic quippe incipit, Iudas Iesu Christi seruus, frater autem Iacobi, in Deo Patre dilectis, et Iesu Christo conseruatis et uocatis, misericordia uobis, et pax et caritas adimpleatur . Gratia enim et pax sine misericordia et caritate intelligi non potest. Iacobus autem usitatissimum exordium fecit Epistole, ita scribens: Iacobus Dei et Domini nostri Iesu Christi seruus, duodecim tribubus que sunt in dispersione, salutem . Credo, considerans salutem non esse nisi in dono Dei [1 1Kb] , ubi gratia et pax. Et quanquam ante hoc uerbum nominauerit Deum et Dominum nostrum Iesum Christum; tamen quia nulla gratia et nulla pace salui fiunt homines, nisi que est a Deo Patre et Domino Iesu Christo, sicut Ioannes in tertia ueritatem, sic iste salutem pro ipsa Trinitate posuisse mihi uidetur.

13. Quo loco prorsus non arbitror pretereundum, quod pater ualerius animaduertit admirans in quorumdam rusticanorum collocutione. Cum enim alter alteri dixisset, Salus, quesiuit ab eo qui et latine nosset et punice, quid esset Salus: responsum est, Tria. Tum ille agnoscens cum gaudio salutem nostram esse Trinitatem, conuenientiam linguarum non fortuitu sic sonuisse arbitratus est, sed occultissima dispensatione diuine prouidentie: ut cum latine nominatur Salus, a Punicis intelligantur Tria; et cum Punici lingua sua Tria nominant, latine intelligatur Salus. Chananea enim, hoc est, Punica mulier, de finibus Tyri et Sidonis egressa, que in Euangelio personam Gentium gerit, salutem petebat filie sue, cui responsum est a Domino: Non est bonum panem filiorum mittere canibus. Quod crimen obiectum illa non negans, tanquam de confessione peccatorum impetratura salutem filie, hoc est noue uite sue: Ita, inquit, Domine, nam et canes edunt de micis que cadunt de mensa dominorum suorum . Tria enim mulieris lingua Salus uocantur: erat enim Chananea. Unde interrogati rustici nostri quid sint, punice respondentes Chanani, corrupta scilicet, sicut in talibus solet, una littera, quid aliud respondent quam, Chananei? Petens itaque salutem, Trinitatem petebat: quia et Romana lingua, que in salutis nomine Trinitatem Punice sonat, caput Gentium inuenta est in aduentu Domini; et diximus Chananeam mulierem, Gentium sustinere personam. Panem autem appellans Dominus id ipsum quod a muliere petebatur, quid aliud quam Trinitati attestatur? Namque alio loco eamdem Trinitatem in tribus panibus intelligendam  esse, apertissime docet. Sed hec uerborum consonantia, siue prouenerit, siue prouisa sit, non pugnaciter agendum est ut ei quisque consentiat, sed quantum interpretantis elegantiam hilaritas audientis admittit.

14. Illud sane magna intentione animi considerandum, et totis uiribus pietatis amplectendum satis apparet, quoniam si gratia et pax ad implendam Trinitatis commemorationem sic ab Apostolo ponitur, ac si Spiritum sanctum nominasset; ille peccat in Spiritum sanctum, qui desperans, uel irridens atque contemnens predicationem gratie per quam peccata diluuntur, et pacis per quam reconciliamur Deo, detrectat agere penitentiam de peccatis suis, et in eorum impia atque mortifera quadam suauitate perdurandum sibi esse decernit, et in finem usque perdurat. Quod ergo ait Dominus, dimitti homini, si uerbum dixerit aduersus Filium hominis: si autem uerbum dixerit aduersus Spiritum sanctum, non ei dimitti, neque hic, neque in futuro seculo, sed reum esse eterni peccati, non negligenter audiendum est. Constituamus enim aliquem latine lingue ignarum, cum illo audiente pronuntiatus fuerit ab aliquo Spiritus sanctus, querere quid rerum significetur sub isto syllabarum sono; ab aliquo autem deceptore uel irrisore impio responderi aliquid aliud, quodlibet uile et abiectum, ut querentem decipiat, sicuti a talibus fieri solet ridendi gratia; illum autem per ignorantiam contempsisse hoc nomen, dum nescit quid significet, et aliqua etiam in hoc conuicia iactitasse: neminem esse arbitror tam uanum et inconsideratum, qui hunc hominem ullo crimine impietatis aspergat. At contra, si tacito nomine res ipsa uerbis quibus potest ad querentis intelligentiam perducatur, tum uero contumeliose in tantam sanctitatem uel uerba uel facta protulerit, reus tenebitur. Que cum ita sint, manifestum esse arbitror, eum qui hoc nomine audito, aliam pro alia rem significari putauerit; et aduersus eam rem quam significari hoc nomine credidit, uerbum dixerit: non hunc sic peccare, ut aduersus Spiritum sanctum uerbum dixisse iudicetur. Ita quoque, si quisquam querens quid sit Spiritus sanctus, audiat ab imperito hunc esse Filium Dei per quem facta sunt omnia, qui etiam certa opportunitate temporis de uirgine natus sit, et occisus sit a Iudeis, et resurrexerit, quibus auditis uel neget uel irrideat que dicta sunt: non eum sic teneri putandum est, ac si uerbum aduersus Spiritum sanctum dixerit; sed potius aduersus Filium Dei, uel Filium hominis, sicut et uocari et esse dignatus est. Non enim quid sit imperito per uocem propositum, sed per rationem expositum, considerandum est. Quia ille cum maledicta proferret, ei utique maledicebat quem sibi enarratum in cogitatione intuebatur. Quodlibet autem uocaretur, utrum res ipsa ueneranda, an neganda, uel uituperanda esset, hoc queritur. Hoc modo etiam si quispiam querat quis sit iehsu Christus; et ea querenti respondeantur que non in Filium Dei, sed potius in Spiritum sanctum conueniunt, quibus auditis ille blasphemet: non utique aduersus Filium, sed aduersus Spiritum sanctum  uerbum dixisse tenebitur.

15. Sed si transitorie ac negligenter attenderimus quod dictum est, Si quis uerbum dixerit aduersus Spiritum sanctum, non remittetur ei, neque in hoc seculo, neque in futuro ; quis inuentri poterit cui ueniam peccatorum dederit Deus? Nam et Pagani qui appellantur, etiam nunc totam nostram religionem, quia iam ferro et cedibus prohibentur, maledictis contumeliisque insectantur; et quidquid de ipsa Trinitate dicimus, negando et blasphemando contemnunt. Non enim excipiunt sibi Spiritum sanctum quem uenerentur, ut in cetera seuiant; sed simul aduersus omnia quecumque sollicite [1 1Kb] de trina Dei maiestate loquimur, quanto possunt furore impietatis oblatrant. Nam neque de ipso Deo Patre digna sentiunt, quem partim penitus negant, partim sic fatentur, ut de illo falsa fingendo, non utique illum, sed sua figmenta uenerentur. Multo magis ergo quod de Filio Dei, uel de Spiritu sancto dicimus, suo impio more deridere, quam nostra pia societate colere maluerunt. Quos tamen, quantum possumus, adhortamur ad Christum cognoscendum, et per ipsum Patrem Deum [2 1Kb] , summoque et uero Imperatori militandum esse suademus; eosque promissa impunitate preteritorum omnium peccatorum inuitamus ad fidem. Qua in re satis iudicamus, etiam si quid aduersus Spiritum sanctum in sua sacrilega superstitione dixerunt, cum christiani facti fuerint, sine ulla caligine dubitationis ignosci. Iudei uero quales aduersus Spiritum sanctum fuerint, testis est Stephanus, quem ipso Spiritu sancto plenum lapidauerunt, cum illa omnia que in eos dixit, ipse Spiritus dixerit. In quibus uerbis apertissime dictum est Iudeis, uos semper restitistis Spiritui sancto . In illo tamen numero Iudeorum resistentium Spiritui sancto, et non ob aliud Stephanum uas eius, nisi quod ipse eo plenus erat, lapidantium, etiam Paulus apostolus erat, in manibus omnium quorum uestimenta seruabat: quod ipse sibi postea etiam penitendo increpitat, eo ipso Spiritu iam plenissimus, cui primo inanissimus resistebat, et paratus iam lapidari pro talibus dictis, qualium predicatorem ipse lapidauerat. Quid Samaritani? nonne ita Spiritui sancto aduersantur, ut ipsam prophetiam penitus conentur exstinguere, que per Spiritum sanctum ministrata est? Quorum tamen saluti et ipse Dominus attestatur, in eo qui de decem leprosis mundatis solus reuersus est ut ageret gratias, cum esset Samaritanus ; et in illa muliere, cum qua ad puteum sexta hora locutus est, uel eis qui per illam crediderunt . Post Domini autem ascensionem, sicut in Actibus Apostolorum scriptum est, quanta gratulatione sanctorum recipit Samaria uerbum Dei? Simonem quoque magum arguens Petrus apostolus, quod tam male de Spiritu sancto senserit, ut eum uenalem putans pecunia sibi emendum poposcerit; non tamen ita de illo desperauit, ut uenie  locum nullum relinqueret: nam benigne etiam ut eum peniteret admonuit . Ipsa denique catholice Ecclesie tam insignis auctoritas, que in eodem dono Spiritus sancti omnium sanctorum mater toto fecunda orbe diffunditur, cui unquam heretico uel schismatico spem liberationis, si se corrigat, amputauit? cui placandi Dei aditum clausit? Nonne omnes ad ubera sua, que superbo fastidio reliquerunt, cum lacrymis reuocat? Quis uero uel de principibus, uel de gregibus hereticorum inuenitur [1 1Kb] , qui non aduersetur Spiritui sancto? Nisi forte quisquam tam peruerse sentit, ut arbitretur eum teneri reum qui aduersus Spiritum sanctum aliquid dixerit; eum uero qui aduersus Spiritum sanctum multa fecerit, non teneri. Qui autem tanta euidentia contra Spiritum sanctum pugnant, quam illi qui aduersus Ecclesie pacem superbissimis contentionibus seuiunt? Sed si de uerbis questio est, quero utrum nichil dicant aduersus Spiritum sanctum, cum alii eum, quod ad ipsum proprie pertinet, omnino non esse asseuerent; sed ita esse unum Deum, ut idem ipse Pater, idem ipse Filius, idem ipse Spiritus sanctus appelletur  . Alii fateantur quidem esse Spiritum sanctum; sed equalem Filio, uel omnino esse Deum negent  . Alii unam quidem et eamdem Trinitatis substantiam esse fateantur, sed de ipsa diuina substantia tam impie sentiant, ut eam commutabilem et corruptibilem putent; ipsumque Spiritum sanctum, quem Dominus discipulis se missurum esse promisit, non quinquagesimo die post eius resurrectionem, sicut Apostolorum Acta testantur , sed post trecentos fere annos per hominem uenisse confingant  . Alii similiter aduentum eius, quem tenemus, negent; et eum prophetas in Phrygia, per quos tanto post loqueretur, elegisse contendant  . Alii Sacramenta eius exsufflent, et baptizatos in nomine Patris, et Filii, et Spiritus sancti, denuo baptizare non dubitent  . Sed ne pergam per singula, que sunt innumerabilia, his certe omnibus quos pro tempore breuiter attigi, ad sponsam Christi redeuntibus, et errorem atque impietatem penitendo damnantibus, nulla catholica disciplina negandam Ecclesie pacem, et claudenda uiscera misericordie iudicauit.

16. Quod si quisquam tunc putat uerbum dici aduersus Spiritum sanctum, cum ab eo dicitur cui iam per Baptismum dimissa sunt peccata; attendat nec talibus per Ecclesie sanctitatem auferri penitentie locum. Si enim propterea credit non dari ueniam ei, quia gratia fidei Sacramentisque fidelium iam perceptis non potest dici peccasse ignorantia: uideat aliam causam esse, cum dicitur propterea non ignosci, quia non ignorantie tempore peccatum est; et aliam causam esse, cum dicitur propterea non ignosci, quia uerbum dixit aduersus Spiritum sanctum. Si enim sola  ignorantia ueniam meretur, et ignorantia non accipitur nisi antequam quisque fuerit baptizatus; non solum si aduersus Spiritum sanctum, sed etiam si aduersus Filium hominis post Baptismum dixerit uerbum; et omnino si qua fornicatione, uel homicidio, uel ullo flagitio, aut facinore post Baptismum sese maculauerit, non potest penitendo curari. Quod qui senserunt exclusi sunt a communione catholica; satisque iudicatum est eos in illa crudelitate, diuine misericordie participes esse non posse. Si autem illud solum, quod aduersus Spiritum sanctum dicitur, sine uenia esse post acceptum Baptismum putatur: primo Dominus cum inde loqueretur, nullum tempus excepit, sed regulariter ait, Qui dixerit uerbum aduersus Spiritum sanctum, non remittetur ei, neque in hoc seculo, neque in futuro. Deinde Simon, quem paulo ante commemoraui, iam Baptismum acceperat, cum Spiritum sanctum turpissimo mercatui subditum credidit: cui correpto a se Petrus tamen consilium penitendi dedit. Quid autem de iis qui cum Baptismi sacramenta pueri uel etiam infantes perceperint, postea negligenter educati, per ignorantie tenebras uitam turpissimam ducunt, ne cientes omnino quid christiana disciplina iubeat aut uetet, quid polliceatur, et quid minetur, quid credendum, quid sperandum, quid diligendum sit; num audebimus peccata eorum propterea non ignorantie deputare, quia baptizati peccauerunt, cum omnino ignorantes, et omnino, quemadmodum dicitur, ubi caput haberent nescientes [1 1Kb] , in magno errore peccauerint?

17. Quod si eo tempore cum scientia quisque peccasse dicatur, quo scit malum esse quod facit, et tamen facit; cur hoc in Spiritum sanctum solum, non etiam in Dominum Iesum Christum irremissibile iudicatur? Aut si hoc ipsum esse creditur peccare, uel uerbum dicere aduersus Spiritum sanctum, quodlibet peccatum cum scientia committere; ut quidquid homines ignorando peccant, in Filium peccare; quidquid autem scientes peccant, in Spiritum sanctum peccare iudicentur: quero quis nesciat malum esse, uerbi gratia, corrumpere pudicitiara uxoris aliene, uel eo ipso certe quod hoc in sua coniuge nollet perpeti; aut fraudare quemquam in negotio, aut circumuenire mendacio, aut opprimere testimonii falsitate, aut auferende rei eius causa insidiari, et occidere quempiam; et si quid omnino est quod sibi ab altero fieri non uult, et si fieri senserit, toto corde indubitanter accusat? Aut si hec ab ignorantibus fieri dicimus, quid inuenimus in quo scientes homines peccare uideantur? Restat ergo ut, si hoc est peccare in Spiritum sanctum, peccare cum scientia, illis peccatis que commemoraui negetur penitendi locus; quoniam peccato in Spiritum sanctum omnem spem uenie Dominus amputauit: quod si regula christiana respuit, omnesque illos qui sic peccant, ad correctionem uite uocare non cessat; adhuc querendum est quid sit peccare in Spiritum sanctum, cui peccato uenia nulla conceditur.

 18. An forte non est dicendus cum scientia peccare, qui peccatum ipsum malum esse nouit, et tamen Deum uoiuntatemque eius ignorans peccat? Hoc enim uidetur ad Hebreo dicere, cum dicit: uoluntarie enim peccantibus nobis postquam accepimus scientiam ueritatis, non adhuc relinquitur pro peccatis sacrificium . Parum enim erat, si tantummodo diceret, uoluntarie peccantibus nobis, nisi adderet, postquam accepimus scientiam ueritatis; in qua utique Deus uoluntasque eius cognoscitur. Que scientia uidetur congruere dominice illi sententie, cum ait: Seruus ignorans uoluntatem domini sui, et faciens digna plagis, uapulabit pauca; seruus autem sciens uoluntatem domini sui, et faciens digna plagis, uapulabit multa . Ut hoc putemus dictum esse, quod dictum est, uapulabit pauca, tanquam si diceret, leuiter emendatus ad ueniam pertinebit; in eo uero quod dictum est, uapulabit multa, sempiternum supplicium intelligatur, quod minatur peccantibus in Spiritum sanctum, quibus dicit nunquam posse dimitti peccatum: ut hoc sit peccare in Spiritum sanctum, cognita Dei uoluntate peccare. Quod si ita est, cogitari oportet et discuti prius quando cognoscatur uoluntas Dei. Nonnulli enim et ante perceptum Baptismi sacramentum cognouerunt eam. Nam et Cornelius centurio uoluntatem Dei utique apostolo Petro docente cognouit, et ipsum Spiritum sanctum manifestissimis coattestantibus signis, antequam baptizaretur, accepit: quanquam non ideo Sacramenta illa contempserit, sed multo certius baptizatus sit; ut etiam ipsa sacrosancta signacula, quorum res in eo precesserat, ad perficiendam scientiam ueritatis percipere nullo modo moraretur . Multi autem nec post acceptum Baptismum curant cognoscere uoluntatem Dei. Quapropter quisquis ante Baptismum cognita Dei uoluntate peccauerit, non possumus dicere, aut ullo modo credere cum ad Baptismum accesserit, non ei dimitti omnia quecumque peccauit. Huc accedit quod uoluntas Dei in diligendo Deo et proximo breuiter insinuetur credentibus, ita ut in his duobus preceptis tota Lex pendeat, et omnes Prophete . Dilectionem autem proximi, id est, dilectionem hominis usque ad inimici dilectionem, nobis Dominus ipse commendat : et uidemus quam multi iam baptizati, et uera esse ista fateantur, et tanquam Domini precepta uenerentur; cum autem perpessi fuerint alicuius inimicitias, ita rapiuntur animo ad ulciscendum, et tantis inardescunt facibus odiorum, ut nec prolato et recitato Euangelio placari possint: et talibus hominibus iam baptizatis Ecclesie plene sunt; quos tamen spirituales uiri fraterne admonere non cessant, et in spiritu lenitatis instanter instruunt , ut huiusmodi tentationibus occurrere ac resistere parati sint, et magis diligant in Christi pace regnare, quam de inimici oppressione letari. Quod inaniter fieret, si talium peccatorum nulla spes uenie, nulla penitentie medicina remaneret. Et certe caueant qui hoc sentiunt, ne Dauid patriarcham  diuina electione probatum atque laudatum, ignorasse affirment uoluntatem Dei, cum aliene coniugis amore perculsus, etiam maritum eius decipiendum necandumque curauit: de quo tamen scelere cum esset primo sua, deinde prophete uoce damnatus, penitendi humilitate, et peccati confessione liberatus est. Sed plane uapulauit multa , et exemplo suo docuit intelligi, non ad sempiternam penam, sed ad seueriorem disciplinam pertinere quod dictum est a Domino, Qui autem nouit uoluntatem Domini sui, et facit digna plagis, uapulabit multa.

19. Nam et illud ad Hebreos qui diligentius pertractant, sic intelligunt, ut non de sacrificio contribulati per penitentiam cordis accipiendum sit quod dictum est, Non adhuc pro peccatis relinquitur sacrificium; sed de sacrificio de quo tunc loquebatur Apostolus, id est, holocausto Dominice passionis, quod eo tempore offert quisque pro peccatis suis, quo eiusdem passionis fide dedicatur, et Christianorum fidelium nomine baptizatus imbuitur: ut hoc significauerit Apostolus, non posse deinceps eum qui peccauerit, iterum baptizando purgari. Quo intellectu non intercluditur penitendi locus: ita sane, ut eos qui nondum baptizati sunt, nondum plenam scientiam ueritatis accepisse fateamur. Ex quo conficitur ut omnis qui scientiam ueritatis accepit, etiam baptizatus intelligatur. Non autem omnis baptizatus etiam scientiam ueritatis accepit, propter quorumdam posteriorum prouectum uel miserabilem negligentiam: et tamen illud sacrificium de quo loquebatur, id est, holocaustum Domini, quod tunc pro unoquoque offertur quodammodo, cum eius nomine in baptizando signatur, iterum si peccauerit, offerri non potest. Non enim possunt denuo baptizari qui semel baptizati sunt, quamuis etiam post Baptismum per ignorantiam ueritatis peccauerint. Ita fit ut quoniam sine Baptismo nemo recte dicitur accepisse scientiam ueritatis, omnis qui accepit eam, non ei relinquatur pro peccatis sacrificium, hoc est, non possit denuo baptizari: nec tamen omnis qui non accepit per doctrinam scientiam ueritatis, debeat arbitrari posse pro se illud offerri sacrificium, si iam oblatum est; id est, si iam eiusdem ueritatis per Baptismum sacramenta percepit, non potest iterum baptizari. Tanquam si diceremus omnem hominem non esse quadrupedem, non ideo tamen omne animal quod homo non est, etiam quadrupes esse. Eos enim qui iam baptizati fuerint, curari melius dicimus per penitentiam, non renouari; quia renouatio in Baptismo est. Ubi quidem operatur penitentia, sed tanquam in fundamento. Manente itaque fundamento, recurari edificium potest: si autem fundamentum iterare quis uoluerit, totum edificium subuertat necesse est. Propterea hoc dicit Hebreis, qui ex nouo Testamento ad sacerdotium uetus declinasse uidebantur: Ideoque remittentes, inquit, initii Christi uerbum, in consummationem respiciamus, non iterum iacientes fundamentum penitentie a mortuis operibus, et fidei in Deum, lauacri doctrine, impositionis  manus, resurrectionis etiam mortuorum, et iudicii eterni . Ista omnia in Baptismo traduntur, que negat esse repetenda, utique in consecrandis fidelibus. Nam in uerbi Dei tractatione atque doctrina, non iterum tantum, sed sepius dicenda sunt, sicut rerum de quibus disseritur opportunitas flagitat.

20. An uero iam illud occurret, ut non iam si quodlibet peccatum sciens admiserit, sed si proprie peccatum in Spiritum sanctum sciens admiserit, tunc non habere ueniam iudicetur? Quo loco queri potest utrum scirent Iudei per Spiritum sanctum operari Dominum, quando eum in principe demoniorum demonia excludere blasphemabant ? Miror autem quomodo possent in illo Spiritum sanctum cognoscere, cum ipsum Dominum Filium Dei esse nescirent: in illa scilicet cecitate, que ex parte in Isrel facta est, donec plenitudo Gentium intraret . De qua opportunius suo loco, Domino adiuuante atque permittente, tractabitur. Deinde si diiudicatio spirituum illa intelligitur, qua quisque diiudicat utrum in quoquam Spiritus sanctus, an fallacie spiritus operetur; hec autem diiudicatio certo quodam tempore per Spiritum sanctum fidelibus datur, sicut alio loco idem apostolus dicit : quomodo poterant infideles Iudei sine isto munere diiudicare, utrum per Spiritum sanctum Dominus operaretur: et tamen in eis, ut iusta pena ferirentur, apertissima indicia maleuolentie claruerunt, et cum falsos testes in eum compararunt , et submiserunt simulatores qui eum in uerbo caperent ; et cum tremenda mirabilia, que in eius resurrectione facta sunt, eis renuntiarentur, famam falsam disseminare, ac ueritatem abscondere, custodum corruptione conati sunt ; et alia malitiosi et uenenosi animi signa in eis, quantum euangelica narratio demonstrat, apparuerunt.

21. Unde iam uelut incepit elucere, eum peccare in Spiritum sanctum, qui operibus que per Spiritum sanctum fiunt, maleuolo animo contradicit. Quanquam enim nesciat utrum ille sit Spiritus sanctus; tamen qui hoc animo est, ut ea opera quibus inuidet, malit non esse Spiritus sancti; non quia mala sunt, sed quia inuidet eis, quia ipsi bonitati est contrarius per malitiam suam; recte in Spiritum sanctum peccare iudicatur. uerumtamen si ex eo quoque hominum numero, quibus Dominus illud crimen obiicit, ueniens ad fidem Christi, et penitendi cruciatibus edomita inuidia salutem cum lacrymis poscens, sicut etiam nonnulli eorum fortasse fecerunt; quero utrum quisquam tanto errore crudescat, ut aut neget eos ad Christi baptismum admitti oportuisse, aut frustra admissos esse contendat? Nam si quis per inuidiam opera diuina blasphemat, quoniam bonis Dei, hoc est donis Dei malitia sua resistit, in Spiritum sanctum peccare, et propterea spem uenie non habere existimandus est: attendamus utrum ex eo numero fuerit apostolus Paulus. Dicit enim: Qui prius fui blasphemus, et persecutor, et iniuriosus; sed misericordiam consecutus sum, quia ignorans feci in incredulitate . An  forte ideo non pertinuit ad hoc genus criminis, quia non erat inuidus? Audiamus quid alibi dicat: Fuimus enim, inquit, et nos stulti aliquando et increduli, errantes, seruientes uoluptatibus et desideriis uariis, in malitia et inuidia agentes, abominabiles, inuicem odio habentes .

22. Si ergo nec Paganis, nec Hebreis, nec hereticis, aut schismaticis nondum baptizatis, ad baptismum Christi aditus clauditur, ubi condemnata uita priore in melius commutentur; quamuis Christianitati et Ecclesie Dei aduersantes antequam christianis Sacramentis abluerentur, etiam Spiritui sancto quanta potuerunt infestatione restiterint: si etiam hominibus, qui usque ad Sacramentorum perceptionem ueritatis scientiam perceperunt, et post hec lapsi Spiritui sancto restiterunt, ad sanitatem redeuntibus, et pacem Dei penitendo querentibus, auxilium misericordie non negatur: si denique de illis ipsis quibus blasphemiam in Spiritum sanctum ab eis prolatam Dominus obiecit, si qui resipiscentes ad Dei gratiam confugerunt, sine ulla dubitatione sanati sunt: quid aliud restat, nisi ut peccatum in Spiritum sanctum, quod neque in hoc seculo, neque in futuro dimitti Dominus dicit, nullum intelligatur nisi perseuerantia in nequitia et in malignitate, cum desperatione indulgentie Dei? Hoc est enim gratie illius et paci resistere, de quibus nobis sermo nunc ortus est. Nam hinc licet aduertere, etiam ipsis Iudeis, quorum blasphemiam Dominus arguit, non fuisse clausum corrigendi se et penitendi locum; quod idem Dominus in ea ipsa reprehensione ait illis: Aut facite arborem bonam, et fructum eius bonum; aut facite arborem malam, et fructum eius malum . Quod utique nulla ratione diceretur eis, si propter illam blasphemiam iam commutare animum in melius, et recte factorum fructus generare non possent, aut frustra etiam sine peccati sui dimissione generarent.

23. Ergo quia Dominus in Spiritu Dei expellebat demonia, ceterosque humanorum corporum morbos languoresque sanabat, non ob aliud nisi ut crederetur dicenti sibi, Agite penitentiam; appropinquauit enim regnum celorum . Inuisibiliter enim peccata dimittuntur, cui dimissioni fidem miraculis comparabat: quod in illo paralytico manifestissime ostenditur. Cum enim primo ei donum uisibile obtulisset, propter quod uenerat; non enim iam uenerat Filius hominis, ut iudicaret seculum, sed ut seruaret seculum : cum ergo dixisset, Dimissa sunt tibi peccata; murmuratumque esset a Iudeis indignantibus quod eis tantam potestatem sibi arrogasse uideretur: Quid est, inquit, facilius dicere, Dimissa sunt tibi peccata; an dicere, Surge et ambula? Ut sciatis autem quia potestatem habet Filius hominis dimittere peccata,  Tibi dico, surge, tolle grabatum tuum, et uade in domum tuam . Quo facto, et quibus dictis satis declarauit ideo se illa facere in corporibus, ut crederetur animas peccatorum dimissione liberare, id est, ut de potestate uisibili potestas inuisibilis mereretur fidem. Quia ergo in Spiritu Dei faciebat illa omnia, ut gratiam pacemque hominibus  largiretur; gratiam in remissione peccatorum, pacem in reconciliatione Dei  , a quo separant sola peccata: cum dixissent Iudei quod in Beelzebub eiiceret demonia, misericorditer eos uoluit admonere, ne uerbum dicerent et blasphemiam in Spiritum sanctum , hoc est, ne gratie Dei pacique resisterent, quam per Spiritum sanctum donare Dominus uenerat. Non quia iam hoc fecerant, quod sibi neque in hoc seculo, neque in futuro dimitteretur; sed ne desperando de uenia, aut quasi de sua iustitia presumendo, et penitentiam non agendo, aut perseuerando in peccatis, hoc facerent: hoc modo enim dicerent uerbum, hoc est blasphemiam in Spiritum sanctum, in quo Dominus signa illa propter largiendam gratiam pacemque faciebat, si perseuerantia peccatorum ipsi gratie pacique resisterent. uerbum enim dicere, non ita uidetur hic positum, ut tantummodo illud intelligatur quod per linguam fabricamus, sed quod corde conceptum, etiam opere exprimimus. Sicut enim non confitentur Deum, qui tantum oris sono confitentur, non etiam bonis operibus: nam de his dictum est, Confitentur enim se nosse Deum, factis autem negant . Ex quo manifestum est dici aliquid factis, sicut manifestum est negari aliquid factis. Et sicut illud quod ait Apostolus, Nemo dicit, Dominus iehsu, nisi in Spiritu sancto ; non potest recte intelligi, nisi in factis dicere intelligatur. Non enim hoc in Spiritu sancto dicere putandi sunt, quibus ipse Dominus dicit, Utquid mihi dicitis, Domine, Domine, et non facitis que dico uobis  ? et illud, Non omnis qui mihi dicit, Domine, Domine, intrabit in regnum celorum . Sic etiam qui hoc uerbum, quod sine uenia uult intelligi Dominus, in Spiritum sanctum dicit, hoc est, qui desperans de gratia et pace quam donat, in peccatis suis perseuerandum sibi esse dicit, dicere intelligendus est factis: ut quomodo illi factis Dominum negant, sic isti factis dicant se in mala uita sua et perditis moribus perseueraturos, et ita faciant, hoc est perseuerent. Quod si faciunt, quis iam miretur, aut quis non intelligat, et Dominum Iesum Christum per illam comminationem ad penitentiam uocasse Iudeos, ut eis in se credentibus gratiam pacemque donaret; et huic gratie pacique resistentibus, et hoc modo uerbum atque blasphemiam in Spiritum sanctum dicentibus, hoc est, in peccatis suis desperata atque impia mentis obstinatione perseuerantibus, et aduersus Deum sine humilitate confessionis atque penitentie superbientibus, neque in hoc seculo, neque in futuro ueniam posse concedi? Que si ita sunt, opportunitate tractandi de gratia et pace, que nobis est a Deo Patre et Domino nostro Iesu Christo, magna et difficillima eodem ipso Domino largiente questio dissoluta est. Quisquis autem adhuc de re tanta diligentiorem considerationem tractationemque desiderat, in Euangelii tractatione atque in uerbis Euangelistarum sibi desideranda esse cognoscat: et meminerit nos nunc Epistolam Pauli apostoli ad Romanos suscepisse tractandam, cuius Epistole textum consequentem in aliis uoluminibus, si Dominus uoluerit, uestigabimus, ut huius iam tandem iste sit modus.



[EXPOSITIO EPISTOLAE AD GALATAS.]





[1Kb] S. AURELII AUGUSTINI HIPPONENSIS EPISCOPI EPISTOLAE AD GALATAS Expositionis liber unus  . [1Kb] [1Kb] 



PRAEFATIO.

1. Causa propter quam scribit Apostolus ad Galatas, hec est, ut intelligant gratiam Dei id secum agere, ut sub Lege iam non sint. Cum enim predicata eis esset Euangelii gratia, non defuerunt quidam ex circumcisione, quamuis Christiani nomine, nondum tamen tenentes ipsum gratie beneficium, et  adhuc uolentes esse sub oneribus Legis, que Dominus Deus imposuerat, non iustitie seruientibus, sed peccato, iustam scilicet Legem iniustis hominibus dando ad demonstranda peccata eorum, non auferenda: non enim aufert peccata nisi gratia fidei, que per dilectionem operatur: sub hac ergo gratia iam Galatas constitutos, illi uolebant constituere sub oneribus  Legis, asseuerantes nichil eis prodesse Euangelium, nisi circumciderentur, et ceteras carnales Iudaici ritus obseruationes subirent. Et ideo Paulum apostolum suspectum habere ceperant, a quo illis Euangelium predicatum erat, tanquam non tenentem disciplinam ceterorum Apostolorum, qui Gentes cogebant iudaizare. Cesserat enim talium hominum scandalis apostolus Petrus, et in simulationem ductus erat, tanquam et ipse hoc sentiret, nichil prodesse Gentibus Euangelium, nisi onera Legis implerent: a qua simulatione idem apostolus Paulus eum reuocat, sicut in hac ipsa Epistola docet . Talis quidem questio est et in Epistola ad Romanos: uerumtamen uidetur aliquid interesse, quod ibi contentionem ipsam dirimit, litemque componit, que inter eos qui ex Iudeis, et eos qui ex Gentibus crediderant, orta erat, cum illi tanquam ex meritis operum Legis sibi redditum Euangelii premium arbitrarentur, quod premium incircumcisis tanquam immeritis nolebant dari; illi contra Iudeis se preferre gestirent, tanquam interfectoribus Domini: in hac uero Epistola ad eos scribit, qui iam commoti erant auctoritate illorum qui ex Iudeis erant, et ad obseruationes Legis cogebant; ceperant enim eis credere, tanquam Paulus apostolus non uera predicasset, quod eos circumcidi noluisset. Et ideo sic cepit: Miror quod sic tam cito transferimini ab eo, qui uos uocauit in gloriam Christi, in aliud Euangelium. Hoc ergo exordio cause questionem breuiter insinuauit. Quanquam et ipsa salutatione, cum dicit se apostolum, non ab hominibus, neque per hominem , quod in nulla alia epistola dixisse inuenitur, satis ostendit, et illos qui talia persuadebant, non esse a Deo, sed ab hominibus; et ceteris Apostolis, quantum ad auctoritatem testimonii euangelici pertinet, imparem se haberi non oportere: quandoquidem non ab hominibus, neque per hominem, sed per Iesum Christum et Deum Patrem se apostolum nouerit. Singula igitur ab ipso Epistole uestibulo, permittente Domino et adiuuante studium nostrum, sic consideranda et tractanda suscepimus.

2 [GALAT. cap. 1, u\ u\. 1, 2.] Paulus apostolus non ab hominibus, neque per hominem, sed per Iesum Christum, et Deum Patrem, qui suscitauit illum a mortuis; et qui mecum sunt omnes fratres, Ecclesiis Galatie. Qui ab hominibus mittitur, mendax est; qui per hominem mittitur, potest esse uerax, quia et Deus uerax potest per hominem mittere: qui ergo neque ab hominibus, neque per hominem, sed per Deum mittitur, ab illo uerax est, qui etiam per hominem missos ueraces facit. Priores ergo Apostoli ueraces, qui non ab hominibus, sed a Deo per hominem missi sunt, per Iesum Christum scilicet adhuc mortalem. uerax etiam nouissimus Apostolus, qui per Iesum Christum totum iam Deum post resurrectionem eius missus est  . Priores sunt ceteri Apostoli per Christum adhuc ex parte hominem, id est mortalem: nouissimus est  Paulus apostolus, per Christum iam totum Deum, id est, omni ex parte immortalem. Sit ergo testimonii eius equalis auctoritas, in cuius honorem implet clarificatio Domini, si quid habebat ordo temporis minus. Ideo enim cum dixisset, Et Deum Patrem, addidit, qui suscitauit illum a mortuis; ut etiam ex hoc modo breuiter iam a clarificato missum se esse commemoraret.

3. [Ib. I, 3-5.] Gratia uobis et pax a Deo Patre et Domino Iesu Christo. Gratia Dei est qua nobis donantur peccata, ut reconciliemur Deo; pax autem, qua reconciliamur Deo. Qui dedit semetipsum pro peccatis nostris, ut eximeret nos de presenti seculo maligno. Seculum presens malignum propter malignos homines, qui in eo sunt, intelligendum est: sicut dicimus et malignam domum, propter malignos inhabitantes in ea. Secundum uoluntatem Dei et Patris nostri, cui est gloria in secula seculorum, Amen. Quanto igitur magis homines non debent arroganter ad seipsos referre, si quid operantur boni; quando et ipse Dei Filius in Euangelio, non gloriam suam se querere dixit , neque uoluntatem suam uenisse facere, sed uoluntatem eius qui eum misit ? Quam uoluntatem gloriamque Patris nunc commemorauit Apostolus, ut ipse quoque Domini exemplo, a quo missus est, non se querere gloriam suam significaret, nec facere uoluntatem suam in predicatione Euangelii, sicut paulo post dicit: Si hominibus placerem, Christi seruus non essem. .

4. [Ib. I, 6-9.] Miror quod sic tam cito transferimini ab eo, qui uos uocauit in gloriam Christi, in aliud Euangelium, quod non est aliud. Euangelium enim si aliud est, preter id quod, siue per se, siue per aliquem Dominus dedit; iam nec Euangelium recte dici potest. uigilanter autem, cum dixisset, transferimini ab eo qui uos uocauit; adiunxit, in gloriam Christi, quam uolebant illi euacuare, quasi frustra uenerit Christus, si iam circumcisio carnis atque huiusmodi opera Legis tantum ualebant, ut per illa homines salui fierent. Nisi aliqui sunt conturbantes uos, et uolentes conuertere Euangelium Christi. Non quemadmodum istos conturbant, ita etiam conuertunt Euangelium Christi, quia manet firmissimum: sed tamen conuertere uolunt, qui ab spiritualibus ad carnalia reuocant intentionem credentium. Illis enim ad ista conuersis, manet Euangelium non conuersum. Et ideo cum dixisset, conturbantes uos, non dixit, et conuertentes, sed, uolentes, inquit, conuertere Euangelium Christi. Sed licet nos, aut angelus de celo uobis euangelizauerit preterquam quod euangelizauimus uobis, anathema sit. ueritas propter seipsam diligenda est, non propter hominem, aut propter angelum, per quem annuntiatur. Qui enim propter annuntiatores diligit eam, potest etiam mendacia diligere, si qua forte ipsi sua protulerint. Sicut prediximus, et nunc iterum dico, si quis uobis euangelizauerit preterquam quod accepistis, anathema sit. Aut presens hoc predixerat, aut quia iterauit quod dixit, propterea uoluit dicere, Sicut prediximus. Tamen ipsa iteratio saluberrime intentionem  mouet ad firmitatem retinendi eam, que sic commendatur, fidem.

5. [Ib. I, 10.] Modo ergo hominibus suadeo, an Deo? aut quero hominibus placere? Si adhuc hominibus placerem, Christi seruus non essem. Nemo Deo suadet, quia manifesta sunt illi omnia: sed hominibus ille bene suadet, qui non se illis placere uult, sed ipsam quam suadet ueritatem. Qui enim placet hominibus, non ab ipsis suam gloriam querens, sed Dei, ut salui fiant, non iam hominibus, sed Deo placet: aut certe iam cum et Deo placet simul et hominibus, non utique hominibus placet. Aliud est enim placere hominibus, aliud et Deo et hominibus. Item qui hominibus propter ueritatem placet, non iam ipse illis, sed ueritas placet. Placerem autem dixit quantum in seipso est, quantum ad eius uoluntatem attinet; ac si diceret, placere uellem. Non enim si hoc eo non agente placeat alicui, quasi propter seipsum, et non propter Deum atque Euangelium quod annuntiat, superbie ipsius potius, quam errori eius cui peruerse placet, tribuendum est. Iste itaque sensus est: Modo ergo hominibus suadeo, an Deo? aut quia hominibus suadeo, quero hominibus placere? Si adhuc hominibus quererem placere, Christi seruus non essem. Iubet enim ille seruis suis ut discant ab ipso mites esse et humiles corde . Quod nullo modo potest qui propter seipsum, id est propter suam quasi priuatam et propriam gloriam, placere hominibus querit. Dicit autem et alibi, Hominibus suademus, Deo autem manifestati sumus ; ut intelligas quod hic ait, Hominibus suadeo, an Deo? non utique Deo, sed hominibus suadendum. Non ergo moueat quod alibi dixit, Sicut et ego omnibus per omnia placeo: addidit enim, Non querens quod mihi prodest, sed quod multis, ut salui fiant . Nulli autem prodest, ut saluus liat, si homo ei propter seipsum placeat: qui non placet utiliter, nisi cum propter Deum placet, id est, ut Deus placeat et glorificetur, cum dona eius attenduntur in homine, aut per ministerium hominis accipiuntur; cum autem sic homo placet, non iam homo, sed Deus placet. Utrumque ergo recte dici potest; et, Ego placeo, et, non ego placeo. Si enim adsit bonus intellector, piusque pulsator, patebit utrumque, et nulla inter se repugnantia repellet intrantem.

6. [Ib. I, 11, 12.] Notum enim uobis facio, fratres, Euangelium, quod euangelizatum est a me, quia non est secundum hominem. Neque enim ego ab homine accepi illud, neque didici, sed per reuelationem Iesu Christi. Euangelium quod secundum hominem est, mendacium est. Omnis enim homo mendax : quia quidquid ueritatis inuenitur in homine, non est ab homine, sed a Deo per hominem. Ideo iam quod secundum hominem est, nec Euangelium dicendum est: quale illi afferebant, qui in seruitutem ex libertate attrahebant eos quos Deus ex seruitute in libertatem uocabat.

7. [Ib. I, 13, 14.] »Audistis enim conuersationem meam aliquando in Iudaismo, quia supra modum  persequebar Ecclesiam Dei, et uastabam illam; et proficiebam in Iudaismo supra multos cetaneos meos in genere meo, abundantius emulator existens paternarum mearum traditionum.« Si persequendo et uastando Ecclesiam Dei proficiebat in Iudaismo, apparet contrarium esse Iudaismum Ecclesie Dei; non per illam spiritualem Legem quam acceperunt Iudei, sed per carnalem conuersationem seruitutis ipsorum. Et si emulator, id est, imitator paternarum suarum traditionum persequebatur Paulus Ecclesiam Dei, paterne ipsius traditiones contrarie sunt Ecclesie Dei, non autem Legis illius culpa est; Lex enim spiritualis est , nec carnaliter se cogit intelligi: sed illorum uitium est, qui et illa que acceperunt, carnaliter sentiunt, et multa etiam sua tradiderunt, dissoluentes, sicut Dominus dicit, mandatum Dei, propter traditiones suas .

8. [Ib. I, 15-19.] Cum autem placuit Deo, qui me segregauit de uentre matris mee, et uocauit per gratiam suam, reuelare Filium suum in me, ut annuntiarem eum in Gentibus, continuo non acquieui carni et sanguini. Segregatur quodammodo de uentre matris, quisquis a carnalium parentum consuetudine ceca separatur: acquiescit autem carni et sanguini, quisquis carnalibus propinquis et consanguineis suis carnaliter suadentibus assentitur. Neque ueni in Ierosolymam aa precessores meos Apostolos, sed abii in Arabiam, et iterum reuersus sum Damascum. Deinde post annos tres, ascendi Ierosolymam uidere Petrum, et mansi apud illum diebus quindecim Si cum euangelizasset Paulus in Arabia, postea uidit Petrum, non ideo ut per ipsum Petrum disceret Euangelium; nam ante eum utique uidisset: sed ut fraternam caritatem etiam corporali notitia cumularet. Alium autem Apostolorum non uidi, nisi Iacobum fratrem Domini. Iacobus Domini frater, uel ex filiis Ioseph de alia uxore, uel ex cognatione Marie matris eius debet intelligi.

9. [Ib. I, 20-24.] Que autem scribo uobis, ecce coram Deo, quia non mentior. Qui dicit, Ecce coram Deo, quia non mentior, iurat utique. Et quid sanctius hac iuratione? Sed non est contra preceptum iuratio que a malo est, non iurantis, sed incredulitatis eius cui iurare cogitur. Nam hinc intelligitur ita Dominum prohibuisse a iurando, ut quantum in ipso est quisque non iuret: quod multi faciunt in ore habentes iurationem tanquam magnum aut suaue aliquid. Nam utique Apostolus nouerat preceptum Domini, et iurauit tamen. Non enim audiendi sunt, qui has iurationes esse non putant. Quid enim facient de illa, Quotidie morior, per gloriam uestram, fratres, quam habeo in Christo Iesu Domino nostro ? quam greca exemplaria manifestissimam iurationem esse conuincunt  . Quantum ergo in ipso est, non iurat Apostolus: non enim appetit iurationem cupiditate aut delectatione iurandi. Amplius est enim quam, Est, est; Non, non; et ideo a malo est , sed infirmitatis aut incredulitatis eorum qui non aliter  mouentur ad fidem. Deinde ueni in partes Syrie, et Cilicie. Eram autem ignotus facie Ecclesiis Iudee, que in Christo sunt. Animaduertendum, non in sola Ierosolyma Iudeos in Christum credidisse, nec tam paucos fuisse, ut Ecclesiis Gentium miscerentur; sed tam multos, ut ex illis Ecclesie fierent. Tantum autem audientes erant quia qui aliquando nos persequebatur, nunc euangelizat fidem quam aliquando uastabat; et in me magnificabant Deum. Hoc est quod dicebat, non se placere hominibus, utique per seipsum, sed ut in illo magnificaretur Deus: hoc est quod etiam Dominus dicit, Luceant opera uestra coram hominibus, ut uideant bona facta uestra, et glorificent Patrem uestrum qui in celis est .

10. [Ib. II, 1, 2.] Deinde post annos quatuordecim iterum ascendi Ierosolymam cum Barnaba, assumpto etiam Tito. Tanquam testimoniis pluribus agit, cum etiam istos nominat. Ascendi autem secundum reuelationem: ne moueret eos quare uel tunc ascenderit, quo tam diu non ascenderat. Quapropter si ex reuelatione ascendit, tunc proderat ut ascenderet. Et exposui illis Euangelium quod predico in Gentibus; seorsum autem his qui uidentur [1 1Kb] . Quod seorsum exposuit Euangelium eis qui eminebant in Ecclesia, cum iam illud exposuisset coram omnibus, non ideo factum est, quod aliqua falsa dixerat, ut seorsum paucioribus uera diceret: sed aliqua tacuerat, que adhuc paruuli portare non poterant; qualibus se ad Corinthios lac dicit dedisse, non escam . Falsum enim dicere nichil licet; aliquando autem aliquid ueri tacere, utile est. Perfectionem ipsius opus erat ut scirent ceteri Apostoli. Non enim sequebatur ut, si fidelis esset, ueramque et rectam teneret fidem, iam etiam apostolus esse deberet. Illud autem quod subiungit, Ne forte in uacuum curro, aut cucurri, non ad illos cum quibus seorsum contulit Euangelium, sed ad istos quibus scribit, quasi per interrogationem dictum intelligendum est; ut ex eo appareret non eum in uacuum currere aut cucurrisse, quia iam etiam attestatione ceterorum nichil ab Euangelii ueritate dissentire approbatur.

11.[Ib. II. 3-5.] Sed neque Titus qui mecum erat, inquit, cum esset Grecus, compulsus est circumcidi. Quamuis Titus Grecus esset, et nulla cum consuetudo aut cognatio parentum circumcidi cogeret, sicut Timotheum, facile tamen etiam istum circumcidi permisisset Apostolus. Non enim tali circumcisione salutem docebat auferri, sed si in ea constitueretur spes salutis, hoc esse contra salutem ostendebat. Poterat ergo ut superfluam equo animo tolerare, secundum sententiam quam alibi dixit: Circumcisio nichil est, et preputium nichil est; sed obseruatio mandatorum Dei . Propter subintroductos autem falsos fratres non est compulsus Titus circumcidi: id est, non  ei potuit extorqueri ut circumcideretur, quia illi qui subintroierunt, dicit, proscultare libertatem eorum, uehementer obseruabant, et cupiebant circumcidi Titum, ut iam circumcisionem, etiam ipsius Pauli attestatione et consensione, tanquam saluti necessariam predicarent; et sic eos, ut ait, in seruitutem redigerent, id est, sub onera Legis seruilia reuocarent. Quibus se nec ad horam, id est, nec ad tempus cessisse dicit subiectioni, ut ueritas Euangelii permaneret ad Gentes.

12. [Ib. II, 6-9.] Denotabant autem suspectumque haberi uolebant inuidi apostolum Paulum, quod aliquando persecutor Ecclesiarum fuerit; et ideo dicit, De his autem qui uidentur esse aliquid, quales aliquando fuerint, nichil mea interest. Quia et qui uidentur esse aliquid, carnalibus hominibus uidentur esse aliquid: nam non sunt ipsi aliquid. Et si enim boni ministri Dei sunt, Christus in illis est aliquid, non ipsi per se. Nam si ipsi per se essent aliquid, semper fuissent aliquid. Quales aliquando fuerint, id est, quia et ipsi peccatores fuerunt, nichil sua dicit interesse: quia Deus hominis personam non accipit, id est, sine personarum acceptione omnes ad salutem uocauit, non reputans illis delicta eorum. Et ideo absentibus illis qui priores facti erant apostoli, Paulus a Domino perfectus est: ut quando cum eis contulit, nichil esset quod perfectioni eius adderent; sed potius uiderent eumdem Dominum Iesum Christum, qui sine personarum acceptione saluos facit, hoc dedisse Paulo ut ministraret Gentibus, quod etiam Petro dederat ut ministraret Iudeis. Non ergo inuenti sunt in aliquo dissentire ab illo, ut cum ille se perfectum Euangelium accepisse diceret, illi negarent, et aliquid uellent tanquam imperfecto addere: sed e contrario pro reprehensoribus imperfectionis, approbatores perfectionis fuerunt. Et dederunt dexteras societatis, id est, consenserunt in societatem, et paruerunt uoluntati Domini, consentientes ut Paulus et Barnabas irent ad Gentes, ipsi autem in circumcisionem, que preputio, id est, Gentibus contraria uidetur. Nam etiam sic potest intelligi, quod ait, e contrario, ut ordo iste sit: Mihi enim qui uidentur aliquid, nichil apposuerunt [1 1Kb] , sed e contrario, ut nos quidem in Gentes iremus, que sunt contrarie circumcisioni, ipsi autem in circumcisionem, consenserunt mihi et Barnabe; hoc est, dexteras societatis nobis dederunt.

13. Neque in contumeliam precessorum eius putet quis ab eo dictum, Qui uidentur esse aliquid, quales aliquando fuerint, nichil mea interest. Et illi enim tanquam spirituales uiri uolebant resisti carnalibus, qui putabant aliquid ipsos esse, et non potius Christum in eis: multumque gaudebant, cum persuaderetur hominibus, et seipsos precessores Pauli, sicut eumdem Paulum, ex peccatoribus iustificatos esse a Domino, qui personam hominis non accipit: quia Dei gloriam querebant, non suam. Sed quia carnales et superbi homines, si quid de uita ipsorum preterita dicitur, irascuntur, et in contumeliam accipiunt; ex  animo suo coniiciunt Apostolos. Petrus autem et Iacobus et Ioannes honoratiores in Apostolis erant, quia ipsis tribus se in monte Dominus ostendit in significatione regni sui, cum ante sex dies dixisset: Sunt hic quidam de circumstantibus, qui non gustabunt mortem, donec uideant Filium hominis in regno Patris sui . Nec ipsi erant columne, sed uidebantur. Nouerat enim Paulus sapientiam edificasse sibi domum, et non tres columnas constituisse, sed septem : qui numerus uel ad unitatem Ecclesiarum refertur (solet enim pro uniuerso poni, sicut in Euangelio dictum est, Accipiet in hoc seculo septies [; uel certe ad septenariam operationem Spiritus sancti magis refertur septenarius numerus columnarum, sapientie et intellectus, consilii et fortitudinis, scientie et pietatis, et timoris Dei , quibus operationibus domus Filii Dei, hoc est, Ecclesia continetur.

14. [Ib. II, 10.] Quod autem ait, Tantum ut pauperum memores essemus, quod et studui hoc ipsum facere: communis cura erat omnibus Apostolis de pauperibus sanctorum, qui erant in Iudea, qui rerum suarum uenditarum pretia ad pedes Apostolorum posuerant . Sic ergo ad Gentes missi sunt Paulus et Barnabas, ut Ecclesie Gentium que hoc non fecerant, ministrarent, hortatione ipsorum, eis qui hoc fecerant: sicut ad Romanos dicit, »Nunc autem pergam Ierusalem ministrare sanctis: placuit enim Macedonie et Achaie communionem aliquam facere in pauperes sanctorum, qui sunt in Ierusalem. Placuit enim illis, et debitores eorum sunt. Si enim spiritualibus eorum communicauerunt Gentes, debent et in carnalibus ministrare eis .

15. [Ib. II, 11-16.] In nullam ergo simulationem Paulus lapsus erat, quia seruabat ubique quod congruere uidebat, siue Ecclesiis Gentium, siue Iudeorum, ut nusquam auferret consuetudinem, que seruata non impediebat ad obtinendum regnum Dei: tantum admonens ne quis in superfluis poneret spem salutis, etiam si consuetudinem in eis propter offensionem infirmorum custodire uellet. Sicut ad Corinthios dicit: »Circumcisus quis uocatus est? non adducat preputium. In preputio quis uocatus est? non circumcidatur. Circumcisio nichil est, et preputium nichil est; sed obseruatio mandatorum Dei. Unusquisque in qua uocatione uocatus est, in ea permaneat« . Hoc enim ad eas consuetudines uel conditiones uite retulit, que nichil obsunt fidei bonisque moribus. Non enim si latro erat quisque cum uocatus est, debet in latrocinio permanere. Petrus autem cum uenisset Antiochiam, obiurgatus est a Paulo, non quia seruabat consuetudinem Iudeorum,  in qua natus atque educatus erat : sed obiurgatus est, quia Gentibus eam uolebat imponere, cum uidisset quosdam uenisse ab Iacobo, id est, a Iudea; nam Ecclesie Ierosolymitane Iacobus prefuit. Timens ergo eos qui adhuc putabant in illis obseruationibus salutem constitutam, segregabat se a Gentibus, et simulate illis consentiebat ad imponenda Gentibus illa onera seruitutis: quod in ipsius obiurgationis uerbis satis apparet. Non enim ait, Si tu, cum Iudeus sis, Gentiliter, et non Iudaice uiuis, quemadmodum rursus ad consuetudinem Iudeorum reuerteris? sed, quemadmodum, inquit, Gentes cogis iudaizare? Quod autem hoc ei coram omnibus dixit, necessitas cegit, ut omnes illius obiurgatione sanarentur. Non enim utile erat errorem qui palam noceret, in secreto emendare. Huc accedit quod firmitas et caritas Petri, cui ter a Domino dictum est, Amas me? pasce oues meas , obiurgationem talem posterioris pastoris pro salute gregis libentissime sustinebat. Nam erat obiurgatore suo ipse qui obiurgabatur mirabilior, et ad imitandum difficilior. Facilius est enim uidere quid in alio corrigas, atque id uituperando uel obiurgando corrigere, quam uidere quid in te corrigendum sit, libenterque corrigi, uel per teipsum, nedum per alium; adde posteriorem, adde coram omnibus. ualet autem hoc ad magnum humilitatis exemplum, que maxima est disciplina christiana: humilitate enim conseruatur caritas. Nam nichil eam citius uiolat quam superbia. Et ideo Dominus non ait, Tollite iugum meum et discite a me quoniam quatriduana de sepulcris cadauera exsuscito, atque omnia demonia de corporibus hominum morbosque depello, et cetera huius modi: sed, Tollite, inquit, iugum meum, et discite a me quia mitis sum, et humilis corde . Illa enim signa sunt rerum spiritualium: mitem autem esse et humilem caritatis conseruatorem [1 1Kb] , res ipse spirituales sunt, ad quas per illa ducuntur, qui oculis corporis dediti fidem inuisibilium, quia iam de notis usitatisque non possunt, de nouis et repentinis uisibilibus querunt. Si ergo et illi qui cogebant Gentes iudaizare, didicissent mites esse et humiles corde, quod a Domino Petrus didicerat; saltem correcto tanto uiro ad imitandum inuitarentur, nec putarent Euangelium Christi iustitie sue tanquam debitum redditum: sed scientes quoniam non iustificatur homo ex operibus Legis, nisi per fidem Christi Iesu, ut impleat opera Legis, adiuuante infirmitatem suam, non merito suo, sed gratia Dei; non exigerent de Gentibus carnales Legis obseruationes, sed per ipsam gratiam fidei, spiritualia opera Legis eos implere posse cognoscerent. Quoniam ex operibus Legis, cum suis uiribus ea quisque tribuerit, non gratie miserantis Dei, non iustificabitur omnis caro, id est, omnis homo, siue omnes carnaliter sentientes. Et ideo illi, qui cum iam essent sub Lege, Christo crediderunt, non quia iusti erant, sed ut iustificarentur, uenerunt ad gratiam fidei.

 16. [Ib. II, 15-18.] Peccatorum autem nomen Gentibus imposuerant Iudei, iam uetusta quadam superbia, tanquam ipsi iusti essent, uidendo stipulam in oculo alieno, et non trabem in suo. Secundum eorum morem locutus Apostolus ait, Nos natura Iudei, et non ex Gentibus peccatores; id est, quos appellant peccatores, cum sint et ipsi peccatores: Nos ergo, inquit, natura Iudei, cum Gentiles non essemus, quos ipsi peccatores appellant, tamen et nos peccatores in Christo Iesu credidimus, ut iustificemur per fidem Christi. Non autem quererent iustificari, nisi essent peccatores. An forte quia in Christo uoluerunt iustificari, peccauerunt? quia, si iam iusti erant, aliud querendo utique peccauerunt: sed, si ita est, inquit, ergo Christus peccati minister est. Quod utique non possunt dicere, quia et ipsi qui nolebant nisi circumcisis Gentibus tradi Euangelium, in Christo crediderant. Et ideo quod dicit, Absit, non solus, sed cum ipsis dicit. Destruxit autem superbiam gloriantem de operibus Legis, que destrui et deberet et posset, ne gratia fidei uideretur non necessaria, si opera Legis etiam sine illa iustificare crederentur. Et ideo preuaricator est, si rursus illa edificat, dicens quod opera Legis etiam sine gratia iustificant, ut Christus peccati minister inueniatur. Posset ergo illi obiici dicenti, Si enim que destruxi, hec eadem rursus edifico, preuaricatorem meipsum constituo, Quid ergo, quia fidem Christi oppugnabas antea, quam nunc edificas, preuaricatorem te constituis? Sed illam non destruxit, quia destrui non potest. Hanc autem superbiam uere destruxerat, constanterque destruebat, quia destrui poterat. Et ideo non ille preuaricator est, qui rem ueram cum conaretur destruere, et postea ueram esse ac destrui non posse cognosceret, tenuit eam ut in ea edificaretur: sed ille preuaricator est, qui cum destruxerit rem falsam, quia destrui potest, eam rursus edificat.

17. [Ib. II, 19-21.] Mortuum autem se Legi dicit, ut iam sub Lege non esset, sed tamen per Legem: siue quia Iudeus erat, et tanquam pedagogum Legem acceperat, sicut postea manifestat . Hoc autem agitur per pedagogum, ut non sit necessarius pedagogus: sicut per ubera nutritur infans, ut iam uberibus non indigeat; et per nauem peruenitur ad patriam, ut iam naui opus non sit. Siue per Legem spiritualiter intellectam Legi mortuus est, ne sub ea carnaliter uiueret. Nam hoc modo per Legem Legi ut morerentur uolebat, cum eis paulo post ait, Dicite mihi, sub Lege uolentes esse, Legem non legistis? Scriptum est enim quod Abraham duos filios habuit , etc., ut per eamdem Legem spiritualiter intellectam morerentur carnalibus obseruationibus Legis. Quod autem adiungit, Ut Deo uiuam; Deo uiuit qui sub Deo est; Legi autem, qui sub Lege est: sub Lege autem uiuit, in quantum quisque peccator est, id est, in quantum a uetere homine non est mutatus; sua enim uita uiuit, et ideo Lex supra illum est; quia qui eam non implet, infra illam est. Nam iusto Lex posita non est , id est imposita, ut supra illum sit: in  illa est enim potius quam sub illa; quia non sua uita uiuit, cui cercende Lex imponitur. Ut enim sic dicam, ipsa quodammodo Lege uiuit [1 1Kb] , qui cum dilectione iustitie iuste uiuit, non proprio ac transitorio, sed communi ac stabili gaudens bono. Et ideo Paulo non erat Lex imponenda, qui dicit, uiro autem iam non ego, uiuit uero in me Christus. Quis ergo audeat Christo Legem imponere, qui uiuit in Paulo? Non enim audet quis dicere Christum non recte uiuere, ut ei cercendo Lex imponenda sit. Quod autem nunc uiuo, inquit, in carne; quia non posset dicere Christum adhuc mortaliter uiuere, uita autem in carne mortalis est; in fide, inquit, uiuo Filii Dei: ut etiam sic Christus uiuat in credente, habitando in interiore homine per fidem , ut postea per speciem impleat eum, cum absorptum fuerit mortale a uita . Ut autem ostenderet quod uiuit in illo Christus, et quod in carne uiuens in fide uiuit Filii Dei, non meriti sui esse, sed gratie ipsius: Qui me, inquit, dilexit, et tradidit seipsum pro me. Pro quo utique, nisi pro peccatore, ut eum iustificaret? Et dicit hoc qui Iudeus natus et educatus erat, et abundantius emulator exstiterat paternarum suarum traditionum. Ergo si et pro talibus se tradidit Christus, etiam ipsi peccatores erant. Non ergo meritis iustitie sue datum dicant, quod non opus erat iustis dari. Non enim ueni uocare iustos, ait Dominus, sed peccatores : ad hoc utique, ne sint peccatores. Si ergo Christus me dilexit, et tradidit seipsum pro me; non irritam facio gratiam Dei, ut dicam per Legem esse iustitiam. Nam si per Legem iustitia, ergo Christus gratis mortuus est: id est, sine causa mortuus est, quando per Legem, id est per opera Legis quibus Iudei confidebant, posset esse iustitia in hominibus. Gratis autem mortuum Christum nec illi dicunt quos refellit, quoniam Christianos se uolebant haberi. Non ergo recte per illa Legis opera Christianos iustificari suadebant.

18. [Ib. III, 1.] Quibus recte dicit, O stulti Galate, quis uos fascinauit? Quod non recte diceretur de his qui nunquam profecissent, sed de his qui ex profectu defecissent. Ante quorum oculos Christus iehsu proscriptus est, crucifixus: hoc est, quibus uidentibus Christus iehsu hereditatem suam possessionemque suam amisit; his utique auferentibus eam, Dominumque inde expellentibus, qui ex gratia fidei per quam Christus possidet Gentes, ad Legis opera eos qui crediderant reuocabant, auferendo illi possessionem suam, id est, eos in quibus iure gratie fideique inhabitabat. Quod in ipsis Galatis accidisse uult uideri Apostolus: nam ad hoc pertinet quod ait, Ante quorum oculos. Quid enim tam ante oculos eorum contigit, quam quod in ipsis contigit? Cum autem dixisset, iehsu Christus proscriptus est, addidit, crucifixus: ut hinc eos maxime moueret, cum considerarent quo pretio emerit possessionem, quam in eis amittebat; ut parum esset gratis eum mortuum, quod superius dixerat. Illud enim ita sonat, tanquam non peruenerit ad  possessionem, pro qua sanguinem dedit. Proscripto autem etiam que tenebat, auferuntur: sed hec proscriptio non obest Christo, qui etiam sic per diuinitatem Dominus est omnium; sed ipsi possessioni, que huius gratie cultura caret.

19. Hinc iam incipit demonstrare quemadmodum gratia fidei sufficiat, ad iustificandum sine operibus Legis; ne quis diceret non se quidem operibus Legis tantum totam hominis iustificationem tribuere, sed neque tantum gratie fidei, ex utroque autem perfici salutem. Sed hec questio ut diligenter tractetur, ne quis fallatur ambiguo, scire prius debet opera Legis bipartita esse. Nam partim in sacramentis, partim uero in moribus accipiuntur. Ad sacramenta pertinent, circumcisio carnis, sabbatum temporale, neomenie, sacrificia, atque omnes huiusmodi innumere obseruationes. Ad mores autem, Non occides, Non mechaberis, Non falsum testimonium dices , et talia cetera. Numquidnam ergo Apostolus ita potest non curare utrum christianus homicida aut mechus sit, an castus atque innocens; quemadmodum non curat utrum circumcisus carne, an preputiatus sit? Nunc ergo de his operibus maxime tractat, que sunt in sacramentis, quanquam et illa interdum se admiscere significet. Prope finem autem Epistole, de his separatim tractabit, que sunt in moribus: et illud breuiter, hoc autem diutius. Hec enim onera potius imponi  Gentibus quorum utilitas in intellectu est: nam hec omnia exponuntur Christianis, ut quid ualeant, tantum intelligant, non etiam facere cogantur. In obseruationibus autem, si non intelligantur, seruitus sola est; qualis erat in populo Iudeorum, et est usque adhuc: si autem et obseruentur illa, et intelligantur, non modo nichil obsunt, sed etiam prosunt aliquid, si tempori congruant; sicut ab ipso Moyse Prophetisque obseruata sunt, congruentibus illi populo, cui adhuc talis seruitus utilis erat, ut sub timore custodiretur. Nihil enim tam pie terret animam, quam sacramentum non intellectum: intellectum autem, gaudium pium parit, et celebratur libere, si opus est tempori; si autem non est opus, cum suauitate spirituali tantummodo legitur, et tractatur. Omne autem sacramentum cum intelligitur, aut ad contemplationem ueritatis refertur, aut ad bonos mores. Contemplatio ueritatis in solius Dei dilectione fundata est: boni mores in dilectione Dei et proximi, in quibus duobus preceptis tota Lex pendet et Prophete  Nunc igitur quemadmodum circumcisio carnis, et cetera huiusmodi Legis opera, ubi iam gratia fidei est, non sint necessaria, uideamus.

20. [Ib. III, 2-9.] Hoc solum, inquit, uolo discere a uobis: Ex operibus Legis Spiritum accepistis, an ex auditu fidei? Respondetur: Utique ex auditu fidei. Ab Apostolo enim predicata est eis fides, in qua predicatione utique aduentum et presentiam sancti Spiritus senserant: sicut illo tempore in nouitate inuitationis ad fidem etiam sensibilibus miraculis presentia sancti Spiritus apparebat, sicut in Actibus Apostolorum  legitur . Hoc autem factum erat apud Galatas antequam isti ad eos peruertendos et circumcidendos uenissent. Iste ergo sensus est: Si in illis operibus Legis esset salus uestra, non uobis Spiritus sanctus nisi circumcisis daretur. Deinde intulit: Sic stulti estis, ut cum spiritu ceperitis, nunc carne consummemini. Hoc est quod superius in exordio dixerat: Nisi aliqui sunt conturbantes uos, et uolentes conuertere Euangelium Christi . Conturbatio enim ordini contraria est: ordo est autem a carnalibus ad spiritualia surgere, non ab spiritualibus ad carnalia cadere, sicut istis acciderat. Et hec est Euangelii conuersio retrorsus: quod quia bonum non est, non est Euangelium, cum hoc annuntiatur. Quod autem dicit, Tanta passi estis; multa iam pro fide tolerauerant, non timore, tanquam sub Lege positi, sed magis in ipsis passionibus caritate timorem uicerant: quoniam caritas Dei diffusa est in cordibus eorum per Spiritum sanctum quem acceperunt . Sine causa ergo, inquit, tanta passi estis, qui ex caritate, que in uobis tanta sustinuit, ad timorem relabi uultis. Si tamen sine causa tanta passi estis. Quod enim sine causa factum dicitur, superfluum est; superfluum autem nec prodest, nec nocet; hoc uero uidendum est, ne ad perniciem ualeat. Non enim hoc est non surgere, quod est cadere: quamuis isti nondum cecidissent, sed iam inclinarentur ut caderent. Nam utique adhuc in eis Spiritus sanctus operabatur, sicut consequenter dicit: Qui ergo tribuit uobis Spiritum, et uirtutes operatur in uobis, ex operibus Legis, an ex auditu fidei? Respondetur, Utique ex auditu fidei, sicut superius tractatum est. Deinde adhibet exemplum patris Abraham, de quo in Epistola ad Romanos uberius apertiusque dissertum est . Hoc enim maxime in eo uictoriosum est, quod antequam circumcideretur, deputata est fides eius ad iustitiam, et ad hoc rectissime refertur quod ei dictum est, Quia benedicentur in te omnes gentes : imitatione utique fidei eius, qua iustificatus est etiam ante sacramentum circumcisionis, quod ad fidei signaculum accepit [1 1Kb] , et ante omnem seruitutem Legis, que multo post data est.

21. [Ib. III, 10-12.] Quod autem ait, Quicumque enim ex operibus Legis sunt, sub maledicto sunt Legis; sub timore uult intelligi, non in libertate: ut scilicet corporali presentique uindicta uindicaretur in eos qui non permanerent in omnibus que scripta sunt in libro Legis, ut facerent ea; huc quoque accederet, ut in ipsa corporum pena etiam maledicti ignominiam formidarent. Ille autem iustificatur apud Deum, qui eum gratis colit, non scilicet cupiditate appetendi aliquid ab ipso preter ipsum, aut timore amittendi. In ipso enim solo uera nostra beatitudo atque perfecta est; et quoniam inuisibilis est oculis carneis, fide colitur, quamdiu in hac carne uiuimus, sicut supra dixit, Quod autem nunc uiuo in carne, in fide uiuo Filii Dei ; et ipsa est iustitia. Quo pertinet quod dictum est, Quia iustus ex fide uiuit. Hinc enim  ostendere uoluit quia in Lege nemo iustificatur, quia scriptum est iustum ex fide uiuere. Quare intelligendum est in Lege, quod nunc ait in operibus Legis, dictum esse; et hoc istis qui in circumcisione carnis et talibus obseruationibus continentur: in quibus qui uiuit, ita in Lege est, ut sub Lege uiuat. Sed Legem, ut dictum est, pro ipsis operibus Legis nunc posuit, quod in posterioribus manifestatur. Ait enim: Lex autem non est ex fide, sed qui fecerit ea, uiuet in illis. Non ait, Qui fecerit eam, uiuet in ea; ut intelligas Legem in hoc loco pro ipsis operibus positam. Qui autem uiuebant in his operibus, timebant utique ne, si non ea fecissent, lapidationem, uel crucem, uel aliquid huiusmodi paterentur. Ergo qui fecerit ea, inquit, uiuet in illis; id est, habebit premium, ne ista morte puniatur. Non ergo apud Deum, cuius ex fide si quis in hac uita uixerit, cum hinc excesserit, tunc eum magis habebit presentissimum premium [1 1Kb] . Non itaque ex fide uiuit, quisquis presentia que uidentur, uel cupit, uel timet; quia fides Dei ad inuisibilia pertinet, que post dabuntur. Nam est ista quedam in operibus Legis iustitia , ut qui fecerit ea, uiuat in eis. Unde et ad Romanos dicit: Si enim Abraham ex operibus iustificatus est, habet gloriam, sed non ad Deum . Aliud est ergo, non iustificari; aliud, non iustificari apud Deum. Qui omnino non iustificatur, nec illa seruat que temporale habent premium, nec illa que eternum: qui autem in operibus Legis iustificatur, non apud Deum iustificatur; quia temporalem inde exspectat uisibilemque mercedem. Sed tamen est etiam ista, ut dixi, quedam, ut sic dicam, terrena carnalisque iustitia: nam et ipse Apostolus eam iustitiam uocat, cum alibi dicit, Secundum iustitiam que in Lege est, conuersatus qui fuerim sine querela .

22. [Ib. III, 13, 14.] Propterea Dominus iehsu Christus iam libertatem daturus credentibus, quedam earum obseruationum non seruauit ad litteram. Unde etiam cum sabbato esurientes discipuli spicas euulsissent, respondit indignantibus, Dominum esse Filium hominis etiam sabbati . Itaque illa carnaliter non obseruando, carnalium conflagrauit inuidiam; et suscepit quidem penam propositam illis, qui ea non obseruassent, sed ut credentes in se talis pene timore liberaret: quo pertinet quod adiungit, Christus nos redemit de maledicto Legis, factus pro nobis maledictum; quia scriptum est, Maledictus omnis qui pendet in ligno. Que sententia spiritualiter intelligentibus sacramentum est libertatis: carnaliter autem sentientibus, si Iudei sunt, iugum est seruitutis; si pagani aut heretici, uelamentum est cecitatis. Nam quod quidam nostri minus in Scripturis eruditi, sententiam istam nimis timentes, et Scripturas ueteres debita pietate approbantes, non putant hoc de Domino esse dictum, sed de Iuda traditore  eius: aiunt enim propterea non esse dictum, Maledictus omnis, qui figitur in ligno; sed, qui pendet in ligno; quia non hic Dominus significatus est, sed ille qui se laqueo suspendit: nimis errant, nec attendunt se contra Apostolum disputare, qui ait, Christus nos redemit de maledicto Legis, factus pro nobis maledictum; quia scriptum est, Maledictus omnis qui pendet in ligno. Qui ergo pro nobis factus est maledictum, ipse utique pependit in ligno, id est, Christus, qui nos liberauit a maledicto Legis; ut non iam timore iustificaremur in operibus Legis, sed fide apud Deum, que non per timorem, sed per dilectionem operatur. Spiritus enim sanctus, qui hoc per Moysen dixit, utrumque prouidit [1 1Kb] , ut et timore uisibilis pene custodirentur qui nondum poterant ex inuisibilium fide uiuere; et ipse timorem istum solueret suscipiendo quod timebatur, qui timore sublato donum dare poterat caritatis. Nec in hoc quod maledictus est appellatus qui pendet in ligno, contumelia in Dominum putanda est. Ex parte quippe mortali pependit in ligno: mortalitas autem unde sit, notum est credentibus; ex pena quippe est, et maledictione peccati [2 1Kb] primi hominis, quam Dominus suscepit, et peccata nostra pertulit in corpore suo super lignum . Si ergo diceretur, Mors maledicta est; nemo exhorresceret: quid autem nisi mors Domini pependit in ligno, ut mortem moriendo superaret? eadem igitur maledicta, que uicta est. Item si diceretur, Peccatum maledictum est; nemo miraretur: quid autem pependit in ligno, nisi peccatum ueteris hominis, quod Dominus pro nobis in ipsa carnis mortalitate suscepit? Unde nec erubuit nec timuit Apostolus dicere, peccatum eum fecisse pro nobis, addens, Ut de peccato condemnaret peccatum . Non enim et uetus homo noster simul crucifigeretur, sicut idem apostolus alibi dicit, nisi in illa morte Domini peccati nostri figura penderet, ut euacuaretur corpus peccati, ut ultra non seruiamus peccato . In cuius peccati et mortis figura, etiam Moyses in eremo super lignum exaltauit serpentem . Persuasione quippe serpentis homo in damnationem mortis cecidit. Itaque serpens ad significationem ipsius mortis, conuenienter in ligno exaltatus est: in illa enim figura mors Domini pendebat in ligno. Quis autem abhorreret, si diceretur, Maledictus serpens qui pendet in ligno? Et tamen mortem carnis Domini prefigurans serpens pendebat in ligno, cui sacramento ipse Dominus attestatus est, dicens: Sicut exaltauit Moyses serpentem in eremo, ita exaltari oportet Filium hominis super terram . Non enim et hoc in contumeliam Domini Moysen fecisse aliquis dixerit, cum tantam in ea cruce salutem hominum esse cognosceret, ut non ob aliud ad eius indicium serpentem illum erigere iuberet, nisi ut eum intuentes qui morsi a serpentibus  moritur erant, continuo sanarentur. Nec propter aliud ille serpens eneus factus erat, nisi ut permansure passionis Domini fidem significaret. Etiam uulgo quippe dicuntur enea, quorum numerus manet. Si enim obliti essent homines, et obliteratum esset de memoria temporis, quod Christus pro hominibus mortuus est, uere morerentur: nunc autem tanquam enea permanet crucis fides, ut cum alii moriantur, alii nascantur, ipsam tamen sublimem permanere inueniant, quam intuendo sanentur. Non igitur mirum si de maledicto uicit maledictum, qui uicit de morte mortem, et de peccato peccatum, de serpente serpentem. Maledicta autem mors, maledictum peccatum, maledictus serpens; et hec omnia in cruce triumphata sunt. Maledictus igitur omnis qui pendet in ligno. Quia ergo non ex operibus Legis, sed ex fide iustificat Christus credentes in se, timor maledictionis crucis ablatus est: caritas benedictionis Abrahe propter exemplum fidei permanet ad Gentes. Ut annuntiationem, inquit, spiritus per fidem accipiamus: id est, ut non quod timetur in carne, sed quod spiritu diligitur, credituris annuntietur.

23. [Ib. III, 15-18.] Unde etiam testamenti humani mentionem facit, quod utique multo est infirmius quam diuinum. Tamen hominis confirmatum testamentum, inquit, nemo irritum facit, aut superordinat. Quia cum testator mutat testamentum, non confirmatum mutat: testatoris enim morte confirmatur. Quod autem mors testatoris ualet ad confirmandum testamentum eius, quia consilium mutare iam non potest; hoc incommutabilitas promissionis Dei ualet ad confirmandam hereditatem Abrahe, cuius fides deputata est ad iustitiam . Et ideo semen Abrahe, cui dicte sunt promissiones, Christum dicit Apostolus, hoc est omnes Christianos fide imitantes Abraham: quod ad singularitatem redigit, commendando quod non dictum est, Et seminibus, sed, Semini tuo; quia et una est fides, et non possunt similiter iustificari qui uiuunt ex operibus carnaliter, cum his qui uiuunt ex fide spiritualiter. uincuntur autem quod infert, Lex nondum data erat, nec posset post tot annos ita dari, ut antiquas Abrahe promissiones irritas faceret. Si enim Lex iustificat, non est iustificatus Abraham, qui multum ante Legem fuit. Quod quia dicere non possunt, coguntur fateri non Legis operibus iustificari hominem, sed fide. Simul etiam nos cogit intelligere, omnes antiquos qui iustificati sunt, ex ipsa fide iustificatos. Quod enim nos ex parte preteritum, id est, primum aduentum Domini; ex parte futurum, id est, secundum aduentum Domini credendo salui efficimur: hoc totum illi, id est, utrumque aduentum futurum credebant, reuelante sibi Spiritu sancto, ut salui fierent. Unde est etiam illud: Abraham concupiuit diem meum uidere, et uidit, et gauisus est .

24. [Ib. III, 19, 20.] Sequitur questio satis necessaria: Si enim fides iustificat, et priores sancti, qui apud Deum iustificati sunt, per ipsam iustificati sunt, quid opus erat Legem dari? Quam questionem tractandam  sic intulit, interrogans, et dicens, Quid ergo? Hucusque enim interrogatio est: deinde infertur responsio, Lex transgressionis gratia proposita est, donec ueniret, inquit, semen cui promissum est, dispositum per Angelos in manu Mediatoris. Mediator autem unius non est, Deus uero unus est  . Mediatorem Iesum Christum secundum hominem dici, ex illa eiusdem apostoli sententia fit planius, cum ait: Unus enim Deus, unus et mediator Dei et hominum homo Christus iehsu . Mediator ergo inter Deum et Deum esse non posset, quia unus est Deus: mediator autem unius non est, quia inter aliquos medius est. Angeli porro, qui non lapsi sunt a conspectu Dei, mediatore non opus habent, per quem reconcilientur. Item angeli qui nullo suadente spontanea preuaricatione sic lapsi sunt, per mediatorem non reconciliantur. Restat ergo ut qui mediatore superbo diabolo superbiam persuadente deiectus est, mediatore humili Christo humilitatem persuadente erigatur. Nam si Filius Dei in naturali equalitate Patris manere uellet, nec se exinaniret, formam serui accipiens ; non esset mediator Dei et hominum: quia ipsa Trinitas unus Deus est, eadem in tribus, Patre et Filio et Spiritu sancto, deitatis eternitate et equalitate constante. Sic itaque unicus Filius Dei, mediator Dei et hominum factus est, cum uerbum Dei Deus apud Deum, et maiestatem suam usque ad humana deposuit, et humilitatem humanam usque ad diuina subuexit, ut mediator esset inter Deum et homines homo per Deum ultra homines. Ipse est enim speciosus forma pre filiis hominum, et unctus oleo exsultationis pre participibus suis . Sanati sunt ergo ab impietate superbie, ut reconciliarentur Deo, quicumque homines humilitatem Christi, et per reuelationem antequam fieret, et per Euangelium posteaquam facta est, credendo dilexerunt, diligendo imitati sunt. Sed hec iustitia fidei, quia non pro merito data est hominibus, sed pro misericordia et gratia Dei, non erat popularis antequam Deus homo inter homines nasceretur. Semen autem cui promissum est, populum significat; non illos paucissimos qui reuelationibus eam futuram cernentes, quamuis per eamdem salui fierent, populum tamen saluum facere non poterant. Qui populus sane, si per totum orbem consideretur , pauci sunt, quia uia angusta paucorum est: in unum tamen congregati, quotquot existere potuerunt, ex quo Euangelium predicatur, et quotquot poterunt usque in finem seculi per omnes gentes, adiunctis sibi etiam illis, quamuis paucissimis, qui ex fide Domini, fide prophetica [2 1Kb] , ante ambos aduentus eius salutem gratie perceperunt, implent sanctorum beatissimum ciuitatis sempiterne statum. Superbienti ergo populo Lex posita est, ut quoniam gratiam caritatis  nisi humiliatus accipere non posset, et sine hac gratia nullo modo precepta Legis impleret, transgressione humiliaretur, ut quereret gratiam, nec se suis meritis saluum fieri, quod superbum est, opinaretur; ut esset non in sua potestate et uiribus iustus, sed in manu Mediatoris iustificantis impium. Per Angelos autem ministrata est omnis dispensatio ueteris Testamenti, agente in eis Spiritu sancto, et ipso uerbo ueritatis, nondum incarnato, sed nunquam ab aliqua ueridica administratione recedente. Quia per Angelos disposita est illa dispensatio Legis, cum aliquando suam, aliquando Dei personam, sicut Prophetarum etiam mos est, agerent; perque illam Legem morbos ostendentem, non auferentem, etiam preuaricationis crimine contrita est superbia: dispositum est per Angelos semen in manu [1 1Kb] Mediatoris, ut ipse liberaret a peccatis, iam per transgressionem Legis coactos confiteri opus sibi esse gratiam et misericordiam Domini, ut sibi peccata dimitterentur, et in noua uita per eum, qui pro se sanguinem fudisset, reconciliarentur Deo.

25. [Ib. III, 21, 22.] In istis enim erat per transgressionem Legis confringenda superbia, qui gloriantes de patre Abraham, quasi naturalem se iactabant habere iustitiam, et merita sua in circumcisione ceteris gentibus tanto perniciosius, quanto arrogantius preferebant. Gentes autem facillime etiam sine huiusmodi Legis transgressione humiliarentur. Homines enim nullam ex parentibus originem iustitie se trahere preuidentes, simulacrorum etiam seruos inuenit euangelica gratia. Non enim, sicut istis dici poterat non fuisse illam iustitiam parentum eorum in colendis idolis, quam esse arbitrabantur, ita etiam Iudeis dici poterat falsam fuisse iustitiam patris Abraham. Itaque illis dicitur: »Facite ergo fructum dignum penitentie: et ne dixeritis uobis, Patrem habemus Abraham. Potens est enim Deus de lapidibus istis suscitare filios Abraham« . Istis autem dicitur: »Propter quod memores estis quia uos aliquando Gentes in carne, qui dicimini preputium ab ea que dicitur circumcisio in carne manu facta, qui eratis illo tempore sine Christo, alienati a societate Isrel, et peregrini testamentorum, promissionis spem non habentes, et sine Deo in hoc mundo« . »Denique illic infideles de oliua sua fracti, hic autem fideles de oleastro in oliuam illorum inserti esse monstrantur . Illorum ergo erat de Legis transgressione atterenda superbia. Sicut ad Romanos cum Scripturarum uerbis peccata eorum exaggerasset, Scitis autem, inquit, quoniam quecumque Lex dicit, his qui in Lege sunt loquitur, ut omne os obstruatur, et reus fiat omnis mundus Deo : Iudei scilicet de transgressione Legis, et Gentes de impietate sine Lege. Unde et iterum ait: Conclusit enim Deus omnia in incredulitatem, ut omnibus misereatur . Hoc et nunc dicit, refricans ipsam questionem - Lex ergo aduersus promissa  Dei? Absit. Si enim data esset Lex que posset uiuificare, omnino ex Lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus. Non ergo Lex data est ut peccatum auferret, sed ut sub peccato omnia concluderet. Lex enim ostendebat esse peccatum, quod illi per consuetudinem cecati, possent putare iustitiam: ut hoc modo humiliati, cognoscerent non in sua manu esse salutem suam, sed in manu Mediatoris. Maxime quippe humilitas reuocat, unde nos deiecit superbia. Et ipsa humilitas est accommodata percipiende gratie Christi, qui singulare humilitatis exemplum est.

26. [Ib. III, 23.] Nec quisquam hic tam imperite dixerit: Cur ergo non profuit Iudeis, quod per Angelos Legem ministrantes, in manu Mediatoris dispositi sunt? Profuit enim, quantum dici non potest. Que enim Gentium Ecclesie uenditarum rerum suarum pretia ad pedes Apostolorum posuerunt, quod tot millia hominum tam repente fecerunt ? Nec turbe infidelium considerande sunt: omnis enim area multis partibus ampliorem habet paleam, quam frumentum. Unde autem etiam illa eiusdem apostoli uerba ad Romanos, nisi de sanctificatione Iudeorum? Quid ergo? numquid repulit Deus plebem suam? Absit. Nam et Ego Isrelita sum ex semine Abraham, de tribu Beniamin. Non repulit Deus plebem suam, quam presciuit . Cum autem laudaret pre ceteris Ecclesiis Gentium Ecclesiam Thessalonicensium, similes eos factos ait Ecclesiis Iudee; quia multa a contribulibus suis pro fide passi erant, quomodo et illi a Iudeis . Hinc est et illud, quod paulo ante commemoraui, quod ait ad Romanos: Si enim spiritualibus eorum communicauerunt Gentes, debent et in carnalibus ministrare eis . De ipsis ergo Iudeis etiam consequenter dicit: Prius autem quam ueniret fides, sub Lege custodiebamur, conclusi in eam fidem, que postea reuelata est. Ut enim tam prope inuenirentur, et tam de proximo ad Deum uenditis suis rebus accederent, quod Dominus eis precepit qui uellent esse perfecti , Lege ipsa factum est, sub qua custodiebantur, conclusi in eam fidem, id est in aduentum eius fidei, que postea reuelata est: conclusio enim eorum erat tum timor unius Dei. Et quod preuaricatores ipsius Legis inuenti sunt, non ad perniciem, sed ad utilitatem ualuit eis qui crediderunt: cognitio enim maioris egritudinis, et desiderari medicum uehementius fecit, et diligi ardentius. Cui enim plurimum dimittitur, plurimum diligit .

27. [Ib. III, 24-27.] Itaque Lex, inquit, pedagogus noster fuit in Christo: hoc est, quod ait, Sub Lege custodiebamur conclusi in ea . Posteaquam uenit fides, iam non sumus sub pedagogo. Eos ergo nunc reprehendit, qui faciunt irritam gratiam Christi: quasi enim nondum uenerit, qui uocaret in libertatem, sic adhuc uolunt esse sub pedagogo. Quod autem filios Dei dicit esse omnes per fidem, quia induerunt Christum, quicumque in Christo baptizati sunt; ad  hoc ualet, ne Gentes de se desperarent, quia non custodiebantur sub pedagogo, et ideo se filios non putarent: sed per fidem induendo Christum, omnes fiunt filii; non natura, sicut unicus Filius, qui etiam Sapientia Dei est; neque prepotentia et singularitate [1 1Kb] susceptionis ad habendam naturaliter et agendam personam Sapientie, sicut ipse Mediator unum cum ipsa suscipiente Sapientia sine interpositione alicuius mediatoris effectus: sed filii fiunt participatione sapientie, id preparante atque prestante Mediatoris fide: quam fidei gratiam nunc indumentum uocat, ut Christum induti sint, qui in eum crediderunt, et ideo filii Dei fratresque eius Mediatoris effecti sunt.

28. [Ib. III, 28, 29.] In qua fide non est distantia Iudei, neque Greci, non serui neque liberi, non masculi et femine: in quantum enim omnes fideles sunt, omnes unum sunt in Christo Iesu. Et si hoc facit fides, per quam in hac uita iuste ambulatur; quanto perfectius atque cumulatius id species ipsa factura est, cum uidebimus facie ad faciem ? Nam nunc quamuis primitias habentes spiritus, qui uita est, propter iustitiam fidei; tamen quia adhuc mortuum est corpus propter peccatum , differentia ista uel Gentium, uel conditionis, uel sexus, iam quidem ablata est ab unitate fidei, sed manet in conuersatione mortali; eiusque ordinem in huius uite itinere seruandum esse, et Apostoli precipiunt, qui etiam regulas saluberrimas tradunt, quemadmodum secum uiuant pro differentia gentis Iudei et Greci; et pro differentia conditionis, domini et serui; et pro differentia sexus, uiri et uxores [2 1Kb] , uel si qua talia cetera occurrunt: et ipse prior Dominus, qui ait, Reddite Cesari que Cesaris sunt, et Deo que Dei sunt . Alia sunt enim que seruamus in unitate fidei sine ulla distantia, et alia in ordine uite huius tanquam in uia, ne nomen Dei et doctrina blasphemetur. Et hoc non solum propter iram, ut effugiamus offensionem hominum; sed etiam propter conscientiam, ut non simulate, quasi ad oculos hominum ista faciamus, sed pura dilectionis conscientia propter Deum, qui omnes homines uult saluos fieri, et in agnitionem ueritatis uenire . Omnes ergo, inquit, uos unum estis in Christo Iesu. Et addidit, Si autem, ut hic subdistinguatur et subaudiatur, uos unum estis in Christo Iesu, ac deinde inferatur, Ergo Abrahe semen estis: ut iste sit sensus, Omnes ergo uos unum estis in Christo Iesu; si autem uos unum estis in Christo Iesu, uos ergo Abrahe semen estis. Superius enim dixerat, Non dicit, Et seminibus, tanquam in multis; sed tanquam in uno, et semini tuo, quod est Christus . Hic ergo ostendit unum semen Christum, non tantum ipsum Mediatorem intelligendum esse, uerum etiam Ecclesiam, cuius ille corporis caput est: ut omnes in Christo unum sint, et capiant secundum promissionem hereditatem per fidem, in quam conclusus erat; id est, in cuius aduentum tanquam sub  pedagogo custodiebatur populus usque ad etatis opportunitatem, qua in libertatem uocandi erant, qui in eodem populo secundum propositum uocati sunt, id est, qui in illa area frumentum inuenti sunt.

29. [Ib. Iu, 1-3.] Ad hoc enim adiungit: Dico autem, Quanto tempore heres paruulus est, nichil differt a seruo, cum sit dominus omnium; sed sub procuratoribus et actoribus est usque ad prefinitum tempus a patre: sic et nos cum essemus paruuli, sub elementis huius mundi eramus seruientes. Queri autem potest quomodo secundum hanc similitudinem sub elementis huius mundi fuerint Iudei, cum illis per Legem quam acceperunt, unus Deus qui fecit celum et terram, colendus commendaretur. Sed potest esse alius exitus capituli huius, ut cum superius Legem pedagogum fecerit , sub quo erat ille populus Iudeorum; nunc procuratores et actores dicat elementa mundi, sub quibus seruiebant Gentes: ut filius ille paruulus, id est populus propter unam fidem ad unum semen Abrahe pertinens, quoniam et de Iudeis et de Gentibus congregatus est, partim fuerit sub pedagogo Legis, tempore pueritie sue, id est ex ea parte qua de Iudeis congregatus est; partim sub elementis huius mundi, quibus tanquam procuratoribus et actoribus seruiebat, ex ea parte qua de Gentibus congregatus est: ut quod immiscet Apostolus personam suam, non dicens, Cum essetis paruuli, sub elementis huius mundi eratis; sed dicens, Cum essemus paruuli, sub elementis huius mundi eramus seruientes, non pertineat ad significationem Iudeorum, ex quibus Paulus originem ducit, sed magis ad Gentium, hoc duntaxat loco: quoniam et eorum persone decenter se potest annectere, quibus ad euangelizandum missus est.

30. [Ib. Iu, 4, 5.] Deinde iam dicit, ueniente plenitudine temporis Deum misisse Filium suum ad liberandum paruulum heredem, seruientem, ex parte Legi, tanquam pedagogo, ex parte elementis huius mundi, tanquam procuratoribus et actoribus: Misit Deus, inquit, Filium suum factum ex muliere. Mulierem pro femina posuit, more locutionis Hebreorum. Non enim quia de Eua dictum est, Formauit eam in mulierem , iam passa erat concubitum uiri, quod non scribitur passa, nisi cum dimissi essent de paradiso. Factum autem dixit, propter susceptionem creature; quia qui nascuntur ex feminis, non tunc ex Deo nascuntur, sed tamen Deus illos facit, ut sic nasci possint, ut omnem creaturam. Factum autem sub Lege dixit, quia et circumcisus est, et hostia pro illo legitima oblata est . Nec mirum si et illa Legis opera sustinuit, ex quibus liberaret qui eis seruiliter tenebantur; qui etiam mortem sustinuit, ut ex ea liberaret eos qui mortalitate tenebantur. Ut adoptionem, inquit, filiorum recipiamus. Adoptionem propterea dicit, ut distincte intelligamus unicum Dei Filium. Nos enim beneficio et dignatione misericordie eius filii Dei sumus: ille natura est Filius, qui hoc est quod Pater. Nec dixit, accipiamus; sed, recipiamus: ut significaret hoc nos amisisse in Adam, ex quo mortales sumus. Hoc ergo quod ait, Ut eos qui sub Lege  erant redimeret, et ad liberandum eum populum pertinet, qui paruulus sub pedagogo seruiebat; et refertur ad id quod dixit, factum sub Lege. Illud autem quod ait, ut adoptionem filiorum recipiamus, refertur ad id quod dixit, factum ex muliere. Hinc enim adoptionem recipimus, quod ille Unicus non dedignatus est participationem nature nostre, factus ex muliere, ut non solum Unigenitus esset ubi fratres non habet, sed etiam Primogenitus in multis fratribus fieret . Duo enim proposuit, factum ex muliere, factum sub Lege: sed mutato ordine respondit.

31. [Ib. Iu, 6.] Iam illum populum adiungens, qui paruulus sub procuratoribus et actoribus seruiebat, id est, elementis huius mundi, ne putarent se non esse filios, quia non erant sub pedagogo, Quoniam autem filii estis, inquit, misit Deus Spiritum Filii sui in corda uestra, clamantem, Abba, Pater. Duo sunt uerba que posuit, ut posteriore interpretaretur primum: nam hoc est, Abba, quod Pater. Eleganter autem intelligitur non frustra duarum linguarum uerba posuisse idem significantia, propter uniuersum populum, qui de Iudeis et de Gentibus in unitatem fidei uocatus est: ut hebreum uerbum ad Iudeos, grecum ad gentes, utriusque tamen uerbi eadem significatio ad eiusdem fidei spiritusque unitatem pertineat. Nam et ad Romanos, ubi similis questio de pace in Christo Iudeorum Gentiumque tractatur, hoc dicit: Non enim accepistis spiritum seruitutis iterum in timore; sed accepistis Spiritum adoptionis filiorum, in quo clamamus, Abba, Pater . Recte autem de presentia et de dono Spiritus sancti probare uoluit Gentibus quod pertineant ad promissionem hereditatis. Non enim euangelizatum est Gentibus, nisi post ascensum Domini et aduentum Spiritus sancti. Ceperant enim iam Iudei credere, cum in terris adhuc Filius Dei mortalem hominem gereret, sicut in Euangelio scriptum est: ubi quanquam et Chananee mulieris fidem ipse laudauerit , et illius Centurionis, de quo ait non se inuenisse talem fidem in Isrel ; tamen proprie tunc Iudeis esse euangelizatum, uerbis ipsius Domini satis clarum est, cum ad ipsius Chananee deprecationem dixit non se esse missum nisi ad oues que perierunt domus Isrel : et discipulos cum mitteret, ait, In uiam Gentium ne abieritis, et in ciuitates Samaritanorum ne introieritis; sed ite primum ad oues que perierunt domus Isrel . Gentium autem aliud ouile appellauit, cum diceret, Habeo alias oues que non sunt de hoc ouili; quas tamen se adducturum ait, ut esset unus grex, et unus pastor : quando autem, nisi post clarificationem suam? Post resurrectionem autem etiam ad Gentes discipulos misit, cum eos interim Ierosolyme manere iussisset, donec eis secundum promissionem suam Spiritum sanctum mitteret . Cum ergo dixisset Apostolus, Misit Deus Filium suum, factum ex muliere, factum sub Lege, ut eos qui sub Lege erant redimeret, ut adoptionem filiorum recipiamus ; restabat ut etiam Gentes, que non erant sub Lege, ad eamdem tamen adoptionem  filiorum pertinere ostenderet: quod de sancti Spiritus dono, qui omnibus datus est, docet. Unde se etiam Petrus de baptizato incircumciso Centurione Cornelio defendit apud Iudeos qui crediderant, dicens non se potuisse aquam negare illis quos iam Spiritum sanctum accepisse claruerat . Nam et ipso grauissimo documento etiam superius usus est Paulus, cum diceret, Hoc solum uolo discere a uobis: Ex operibus Legis Spiritum accepistis, an ex auditu fidei? Et paulo post, Qui ergo tribuit uobis Spiritum, et uirtutes operatur in uobis: Ex operibus Legis, an ex auditu fidei ? Sic et hic, Quoniam, inquit, filii Dei estis, misit Deus Spiritum Filii sui in corda uestra clamantem, Abba, Pater.

32. [Ib. Iu, 7, 8.] Deinde manifestissime ostendit de his etiam se dicere, qui ex Gentibus ad fidem uenerant, ad quos etiam Epistolam scribit, Itaque iam, inquit, non est seruus, sed filius: propter id quod dixerat, Quamdiu heres paruulus est, nichil differt a seruo. Si autem filius, inquit, et heres per Deum: id est, per misericordiam Dei, non per promissiones patrum, de quibus carnaliter sicut Iudei natus non est; sed tamen filius Abrahe secundum imitationem fidei, cuius fidei gratiam per misericordiam Domini meruit. Sed tunc quidem, inquit, ignorantes Deum, his qui naturaliter non sunt dii seruistis. Nunc certe quia non Iudeis scribit, sed Gentibus; nec ait, seruiuimus, sed, seruistis: satis probabile est etiam superius de Gentibus dictum, quod sub elementis huius mundi erant seruientes, tanquam sub procuratoribus et actoribus . Nam ipsa elementa utique non sunt naturaliter dii, »siue in celo, siue in terra: quemadmodum multi dii, et domini multi: sed nobis unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum« . Cum autem dicit, His qui naturaliter non sunt dii, seruistis, satis demonstrat unum uerum Deum natura esse Deum, quo nomine Trinitas fidelissimo et catholico gremio cordis accipitur. Eos autem qui natura non sunt dii, propterea superius procuratores actoresque appellat, quia nulla creatura est, siue que in ueritate manet, dans gloriam Deo; siue que in ueritate non stetit, querens gloriam suam: nulla inquam creatura est, que non, uelit nolit, diuine prouidentie seruiat; sed uolens facit cum ea quod bonum est [1 1Kb] ; de illa uero que hoc non uult, fit quod iustum est. Nam si etiam ipsi preuaricatores angeli, cum principe suo diabolo, non recte dicerentur procuratores uel actores diuine prouidentie, non Dominus magistratum huius mundi diabolum diceret; nec uteretur illo ad correptionem hominum ipsa potestas apostolica, eodem Paulo alibi dicente, Quos tradidi satane, ut discant non blasphemare : et alio loco ad salutem; ait enim, »Ego quidem sicut absens corpore, presens  autem spiritu, iam iudicaui quasi presens, eum qui sic operatus est, in nomine Domini nostri Iesu Christi congregatis uobis et meo spiritu, cum potentia Domini nostri Iesu Christi, tradere huiusmodi satane in interitum carnis, ut spiritus saluus sit in die Domini Iesu . Sed et magistratus sub statuto [1 1Kb] imperatore non facit, nisi quantum illi permittitur; et procuratores actoresque huius mundi nichil faciunt, nisi quantum Dominus sinit. Non enim latet eum aliquid, sicut hominem; aut in aliquo est minus potens, ut procuratores atque actores, qui sunt in eius potestate, aliquid ipso siue non permittente, siue nesciente, in subiectis sibi pro suo gradu rebus efficiant. Non eis tamen rependitur, quod de ipsis iuste fit, sed quo animo ipsi faciunt: quia neque liberam uoluntatem rationali creature sue Deus negauit; et tamen potestatem, qua etiam iniustos iuste ordinat, sibi retinuit. Quem locum latius et uberius in libris aliis sepe [2 1Kb] tractauimus . Siue ergo solem et lunam et sidera et celum et terram, ceteraque huiusmodi Gentes colebant, siue demonia, recte sub procuratoribus et actoribus fuisse intelliguntur.

33. [Ib. Iu, 9.] uerumtamen ea que sequuntur, iam quasi explicatam questionem rursus implicant. Cum enim per totam Epistolam non ab aliis ostendat sollicitatam fuisse Galatarum fidem, nisi ab eis qui ex circumcisione erant, et ad carnales obseruationes Legis, tanquam in eis salus esset, adducere cupiebant; hoc tantum loco ad eos loqui uidetur, qui ad Gentilium superstitiones redire tentarent. Ait enim: »Nunc autem cognoscentes Deum, imo cogniti a Deo, quomodo reuertimini iterum ad infirma et egena elementa, quibus rursus ut antea seruire uultis?« In eo enim quod dicit, reuertimini, quando non circumcisis, sed Gentibus loquitur, sicut in tota Epistola apparet; non utique ad circumcisionem dicit eos reuerti, in qua nunquam erant, sed ad infirma, inquit, et egena elementa, quibus rursus ut antea seruire uultis. Quod de Gentibus intelligere cogimur: his enim supra dixerat, Sed tunc quidem ignorantes Deum, his qui natura non sunt dii, seruistis ; ad quam seruitutem reuerti eos uelle significat, cum ait, Quomodo reuertimini ad infirma et egena elementa, quibus rursus ut antea seruire uultis?

34. [Ib. Iu, 10, 11.] Quod autem adiungit, Dies obseruatis, et menses, et annos, et tempora: timeo uos, ne forte sine causa laborauerim in uos [3 1Kb] , magis hanc sententiam confirmare uideri potest. uulgatissimus est enim error Gentilium iste, ut uel in agendis rebus, uel in exspectandis euentis uite ac negotiorum suorum, ab astrologis et Chaldeis notatos dies, et menses, et annos, et tempora obseruent. Fortasse tamen non opus est ut hoc de Gentilium errore intelligamus, ne intentionem cause, quam ab exordio susceptam ad finem usque perducit, subito in aliud  temere detorquere uelle uideamur; sed de his potius, de quibus cauendis eum agere per totam Epistolam apparet. Nam et Iudei seruiliter obseruant dies, et menses, et annos, et tempora in carnali obseruatione sabbati et neomenie, et mense nouorum, et septimo quoque anno quem uocant Sabbatum sabbatorum. Que quoniam erant umbre futurorum, iam adueniente Christo in superstitione remanserunt, cum tanquam salutaria obseruarentur a nescientibus quo referenda sint: ut tanquam hoc dixerit Apostolus Gentibus, Quid prodest uos euasisse seruitutem qua tenebamini, cum seruiretis elementis mundi, quando rursus ad talia reditis, seducti ab eis qui nondum agnoscentes libertatis sue tempus, inter cetera opera Legis que carnaliter sapiunt, etiam temporibus seruiunt; quibus et uos rursus ut antea seruire uultis, et obseruare cum eis dies, et menses, et annos, et tempora, quibus seruiebatis et antequam Christo crederetis? Manifestum est enim, uolumina temporum per elementa huius mundi, hoc est, celum et terram et motus atque ordinem siderum administrari. Que infirma appellat, ex eo quod infirma et instabili specie uariantur: egena uero, ex eo quod egent summa et stabili specie Creatoris, ut quomodo sunt, esse possint.

35. Ergo eligat lector utram uolet sententiam, dummodo intelligat ad tantum periculum anime pertinere superstitiosas temporum obseruationes, ut huic loco subiecerit Apostolus, Timeo uos, ne forte sine causa laborauerim in uos. Quod cum tanta celebritate atque auctoritate per orbem terrarum in Ecclesiis legatur, plena sunt conuenticula nostra hominibus qui tempora rerum agendarum a mathematicis accipiunt. Iam uero ne aliquid inchetur, aut edificiorum, aut huiusmodi quorumlibet operum, diebus quos Aegyptiacos uocant, sepe etiam nos monere non dubitant, nescientes, ut dicitur, ubi ambulant. Quod si locus iste de Iudeorum superstitiosa obseruatione intelligendus est, quam spem habent, cum christianos se dici uelint, ex ephemeridis uitam naufragam gubernantes, quando de diuinis Libris, quos Deus adhuc carnali populo dedit, si more Iudeorum tempora obseruarent, diceret eis Apostolus, Timeo uos, ne forte sine causa laborauerim in uos? Et tamen si deprehendatur quisquam uel catechumenus Iudaico ritu sabbatum obseruans, tumultuatur Ecclesia. Nunc autem innumerabiles de numero fidelium cum magna confidentia in faciem nobis dicunt, Die post calendas non proficiscor. Et uix lente ista prohibemus arridentes, ne irascantur, et timentes ne quasi nouum aliquid mirentur. ue peccatis hominum, que sola inusitata exhorrescimus: usitata uero pro quibus abluendis Filii Dei sanguis effusus est, quamlibet magna sint, et omnino claudi contra se faciant regnum Dei, sepe uidendo omnia tolerare, sepe tolerando nonnulla etiam facere cogimur! atque utinam, o Domine, non omnia que non potuerimus prohibere, faciamus  !

 36. [Ib. Iu, 9.] Sed iam uideamus que sequuntur. Sane preterieramus quod dictum est, Nunc autem cognoscentes Deum, imo cogniti a Deo. uidetur enim certe hoc loco etiam Apostolica locutio congruere uelle infirmitati hominum; ne tantummodo in ueteris Testamenti libris usque ad terrenas hominum cogitationes modus diuini eloquii descendisse uideatur. Nam quoniam correxit quod dixerat, cognoscentes Deum, nichil nos mouere debet: manifestum est enim quamdiu per fidem ambulamus, non per speciem , nondum nos cognouisse Deum; sed ea fide purgari, ut opportuno tempore cognoscere ualeamus. Sed quod in ipsa correctione ait, imo cogniti a Deo, si proprie accipitur, putabitur Deus quasi ex tempore aliquid cognoscere, quod ante non nouerat. Translate ergo dictum est, ut oculos Dei accipiamus ipsam dilectionem eius, quam commendauit mittendo pro impiis occidendum unicum Filium: sic enim de iis qui diliguntur dicere solemus quod ante oculos habeantur. Hoc est ergo cognoscentes Deum, imo cogniti a Deo, quod et Ioannes dixit, Non quod nos dilexerimus Deum, sed quoniam ipse dilexit nos [1 1Kb] .

37. [Ib. Iu, 12-18.] Dicit autem, Estote sicut et ego: qui utique cum Iudeus natus sim, iam ista carnalia spirituali diiudicatione contemno. Quoniam et ego sicut uos: id est, homo sum. Deinde opportune ac decenter facit eos recolere caritatem suam, ne tanquam inimicum illum deputent. Dicit enim, Fratres, precor uos, nichil me lesistis: tanquam si diceret, Ne ergo putetis quod ego ledere uos cupiam. Scitis quia per infirmitatem carnis iam pridem euangelizaui uobis: id est, cum persecutionem paterer. Et tentationem uestram in carne mea non spreuistis, neque respuistis. Tentati sunt enim, cum persecutionem pateretur Apostolus, utrum timore desererent eum, an caritate amplecterentur. Et neque spreuistis, inquit, tanquam utilem istam tentationem: neque respuistis, ut non susciperetis communionem periculi mei. Sed sicut angelum Dei excepistis me, sicut Christum Iesum. Deinde admirans, opus eorum spirituale commendat, ut hoc intuentes, in carnalem timorem non decidant. Que ergo fuit, inquit, beatitudo uestra? Testimonium enim uobis perhibeo, quoniam si fieri posset, oculos uestros eruissetis, et dedissetis mihi. Ergo inimicus factus sum uobis, uerum uobis predicans? Respondetur utique, Non. Sed quid uerum predicans, nisi ut non circumcidantur? Et ideo uide quid adiungit, Aemulantur uos non bene: id est, inuident uobis, qui uos carnales de spiritualibus uolunt facere, hoc est, emulantur non bene. Sed excludere, inquit, uos uolunt, ut illos emulemini, hoc est, imitemini: quomodo, nisi ut seruitutis iugo attineamini, sicut ipsi attinentur? Bonum autem [2 1Kb] , ait, emulari in bono semper. uult enim ut semper ipsum imitentur: propter hoc addidit, Et non solum cum presens sum apud uos. Cum enim presenti oculos suos dare uellent, utique ipsum conabantur imitari, quem ita diligebant.

38. [Ib. Iu, 19.] Ad hoc dicit etiam, Filioli mei, ut  tanquam parentem utique imitentur, Quos iterum, inquit, parturio, donec Christus formetur in uobis. Magis hoc ex persona matris Ecclesie locutus est: nam et alibi dicit, Factus sum paruulus in medio uestrum, tanquam si nutrix foueat filios suos . Formatur autem Christus in credente per fidem in interiore homine, uocato in libertatem gratie, miti et humili corde, non se iactante de operum meritis, que nulla sunt; sed ab ipsa gratia meritum aliquod inchoante, quem possit dicere minimum suum, id est, seipsum, ille qui ait [1 1Kb] , Cum enim fecistis uni ex minimis meis, mihi fecistis . Formatur enim Christus in eo qui formam accipit Christi: formam autem accipit Christi, qui adheret Christo dilectione spirituali. Ex hoc enim fit ut huius imitatione sit quod ille, quantum gradu suo sinitur. Qui enim dicit se in Christo manere, ait Ioannes, debet quomodo ille ambulauit, et ipse ambulare . Sed cum homines a matribus concipiantur ut formentur, iam formati autem parturiantur ut nascantur, potest mouere quod dictum est, Quos iterum parturio, donec Christus formetur in uobis. Nisi parturitionem hanc pro curarum angoribus positam intelligamus, quibus eos parturiuit ut nascerentur in Christo; et iterum parturit propter pericula seductionis, quibus eos conturbari uidet. Sollicitudo autem talium de illis curarum, qua se quodammodo parturire dicit, tamdiu esse poterit, donec perueniant in mensuram etatis plenitudinis Christi, ut iam non moueantur omni uento doctrine . Non ergo propter initium fidei, quo iam nati erant, sed propter robur et perfectionem dictum est, Quos iterum parturio, donec Christus formetur in uobis. Hanc parturitionem aliis uerbis etiam alibi commendat, ubi dicit: Incursus in me quotidianus, sollicitudo omnium Ecclesiarum. Quis infirmatur, et ego non infirmor? quis scandalizatur, et ego non uror ?

39. [Ib. Iu, 20.] Quod uero subiecit, uellem autem nunc adesse apud uos, et mutare uocem meam, quia confundor in uobis; quid aliud intelligatur, nisi quia filios suos esse dixerat, parcens eis fortasse per litteras, ne seueriore obiurgatione commoti, facile in eius odium traducerentur a deceptoribus illis, quibus absens non posset resistere. uellem ergo, inquit, nunc adesse apud uos, et mutare uocem meam, id est, negare uos filios; quia confundor in uobis. Malos enim filios, ne de his erubescant, etiam parentes abdicare solent.

40. [Ib. Iu, 21-31.] Deinde subiungit, Dicite mihi, sub Lege uolentes esse, Legem non audistis? Et de duobus quidem filiis Abrahe quod dicit, facile intelligitur: nam ipse interpretatur hanc allegoriam. Hos enim duos filios habebat Abraham, cum duo Testamenta significata sunt. Post mortem autem Sare, quos de alia uxore genuit, non pertinent ad hanc significationem. Et ideo multi legentes Apostolum, librum autem Geneseos ignorantes, putant solos habuisse duos filios Abraham. Hos ergo solos commemorat Apostolus, quia solos adhuc habebat, cum hec  significarentur, que consequenter exponit: quod ille de ancilla, que Agar uocabatur, uetus Testamentum significat, id est, populum ueteris Testamenti, propter iugum seruile carnalium obseruationum, et promissa terrena, quibus irretiti, et que tantummodo sperantes de Deo, non admittuntur ad hereditatem spiritualem celestis patrimonii. Non autem sufficit quod de libera uxore natus est Isaac, ad significandum populum heredem Noui Testamenti; sed plus hic ualet quod secundum promissionem natus est. Ille autem et de ancilla secundum carnem, et de libera nasci potuit secundum carnem, sicut de Cethura, quam postea duxit Abraham, non secundum promissionem, sed secundum carnem suscepit filios . Isaac enim mirabiliter natus est per repromissionem, cum ambo parentes senuissent. Quod si data per Apostolum fiducia, qua duos illos allegorice accipiendos apertissime ostendit, uoluerit aliquis etiam Cethure filios in aliqua rerum figura futurarum inspicere ; inueniet fortasse hereses et schismata significari. Qui filii de libera quidem, sicut isti de Ecclesia; sed tamen secundum carnem nati sunt, non spiritualiter per repromissionem. Quod si ita est, nec ipsi ad hereditatem inueniuntur pertinere, id est ad celestem Ierusalem, quam sterilem uocat Scriptura, quia diu filios in terra non genuit. Que deserta etiam dicta est, celestem iustitiam [1 1Kb] deserentibus hominibus terrena sectantibus, tanquam uirum habente illa terrena Ierusalem, quia Legem acceperat. Et ideo celestem Ierusalem Sara significat, que diu deserta est a concubitu uiri propter cognitam sterilitatem. Non enim tales homines, qualis erat Abraham, ad explendam libidinem utebantur feminis, sed ad successionem prolis. Accesserat autem sterilitati etiam senectus, ut ex omni desperatione diuina promissio magnum meritum credentibus daret. Certus ergo de promissione Dei officio gignendi accessit ad etatem iam grauem, quam in annis uigentioribus corporali copulatione deseruerat. Non enim ob aliud Apostolus, adiuncta earum mulierum figura, interpretatur quod per prophetam dictum est, Quoniam multi filii deserte, magis quam eius que habet uirum; cum et marito prior Sara sit mortua, neque inter eos ullum exstitisset diuortium. Unde ergo illa deserta, aut illa habens uirum, nisi quod Abraham propagande prolis operam ad Agar ancille fecunditatem ab uxoris Sare sterilitate transtulerat? ipsa tamen permittente et ultro offerente, ut maritus eius de ancilla susciperet filios. Antiqua enim iustitie regula est, quam commendat ad Corinthios idem apostolus; Mulier sui corporis potestatem non habet, sed uir; similiter autem et uir sui corporis potestatem non habet, sed mulier , Et huiusmodi enim, debita, sicut cetera, in eorum quibus debentur potestate consistunt. Cui potestati qui fraudem non facit, ille castitatis coniugalis iura custodit. Senectus autem parentum  Isaac ad eam significationem ualet, quoniam Noui Testamenti populus quamuis sit nouus, predestinatio tamen eius apud Deum, et ipsa Ierusalem celestis antiqua est. Unde et Ioannes ad Parthos dicit [1 1Kb] : Scribo uobis, patres, quoniam cognouistis quod erat ab initio . Carnales autem qui sunt in Ecclesia, ex quibus hereses et schismata fiunt, ex Euangelio quidem occasionem nascendi acceperunt; sed carnalis error quo concepti sunt, et quem secum trahunt, non refertur ad antiquitatem ueritatis: et ideo de matre adolescentula, et de patre sene sine repromissione nati sunt. Quia et Dominus non nisi ob antiquitatem ueritatis in Apocalypsi albo capite apparuit . Nati sunt ergo tales ex occasione antique ueritatis in nouitio temporalique mendacio. Dicit ergo nos Apostolus secundum Isaac promissionis filios esse: et sic persecutionem passum Isaac ab Ismele, quemadmodum hi qui spiritualiter uiuere ceperant, a carnalibus Iudeis persecutionem patiebantur; frustra tamen, cum secundum Scripturam eiiciatur ancilla et filius eius, nec heres esse possit cum filio libere. Nos autem, inquit, fratres, non sumus ancille filii, sed libere. Ea enim libertas nunc maxime opponenda est seruitutis iugo, quo in operibus Legis tenebantur, qui ad circumcisionem istos trahebant.

41. [Ib. u, 1-3.] Cum autem dicit, State ergo, significat eos nondum cecidisse: accommodatius enim diceret, Surgite. Sed quod addidit, Et ne iterum seruitutis iugo attineamini, quandoquidem hic nullum aliud iugum potest intelligi, quo eos attineri nolit, nisi circumcisionis taliumque obseruationum Iudaicarum; ita enim et sequitur, Ecce ego Paulus dico uobis, quia si circumcidamini, Christus uobis nichil proderit: quomodo accepturi sumus quod ait, ne iterum seruitutis iugo attineamini; cum ad eos scribat qui Iudei nunquam fuerant? Nam hoc agit utique, ne circumcidantur. Sed nimirum hic declaratur et confirmatur illa sententia de qua superius disputauimus. Quid enim aliud hoc loco Gentibus dicat, non inuenio, nisi ut prosit illis quod a seruitute superstitionis sue per fidem Christi liberati sunt, ne iterum serui esse uelint sub iugo obseruationum carnalium, quamuis sub Lege Dei, tamen carnalem populum seruiliter alligantium. Christum autem nichil eis profuturum esse dicit, si circumcidantur: sed illo modo, quo eos isti uolebant circumcidi, id est, ut in carnis circumcisione ponerent spem salutis. Non enim Timotheo non profuit Christus, quia Paulus ipse illum iam christianum iuuenem circumcidit: fecit autem hoc propter scandalum suorum , nichil simulans omnino, sed ex illa indifferentia qua dicit, Circumcisio nichil est, et preputium nichil est . Nihil enim obest illa circumcisio ei qui salutem in illa esse non credit. Secundum hanc sententiam etiam illud addidit, Testificor autem omni homini circumcidenti se, id est, tanquam salutarem istam circumcisionem appetenti, quia debitor est uniuerse Legis faciende. Quod ideo ait, ut uel terrore tam innumerabilium obseruationum, que  in Legis operibus scripte sunt, ne omnes implere cogerentur , abstinerent se ab his, quibus eos isti subiugare cupiebant.

42. [Ib. u, 4-12.] Euacuati, inquit, estis a Christo, qui in Lege iustificamini. Hec est illa proscriptio qua Christum proscriptum superius dixerat , ut cum isti euacuarentur a Christo, id est, Christus ab eis tanquam a possessione quam tenebat, abscedit, opera Legis in eam possessionem tanquam in uacuam inducantur. Quod quia non Christo, sed illis obest, addidit, a gratia excidistis. Cum enim hoc agat gratia Christi, ut illi qui debitores erant operum Legis, liberentur hoc debito; isti ingrati tante gratie, debitores esse uolunt uniuerse Legis faciende. Nondum autem erat factum; sed quia uoluntas moueri ceperat; ita plerisque locis loquitur quasi factum sit. Nos enim, inquit, spiritu ex fide spem iustitie expectamus. In quo demonstrat ea pertinere ad fidem Christi, que spiritualiter exspectantur; non que carnaliter desiderantur, qualibus promissionibus seruitus illa tenebatur: sicut alio loco dicit, Non respicientibus nobis que uidentur, sed que non uidentur. Que enim uidentur, temporalia sunt; que autem non uidentur, eterna sunt . Deinde subiunxit, In Christo enim Iesu neque circumcisio quidquam ualet, neque preputium; ut illam indifferentiam declararet, nichilque perniciosum esse in hac circumcisione ostenderet, nisi ex illa salutem sperare. Nihil ergo ualere dicit in Christo circumcisionem aut preputium, sed fidem que per dilectionem operatur. Et hic illud tetigit, quia sub Lege seruitus per timorem operatur. Currebatis bene, inquit; quis uos impediuit ueritati non obedire? Hoc est, quod superius ait, Quis uos fascinauit ? Suasio, inquit, uestra non ex eo est qui uocauit uos. Hec enim suasio carnalis est, ille autem in libertatem uocauit. Suasionem autem eorum dixit, quod eis suadebatur. Eos autem paucos, qui ad illos ueniebant, ut ista suaderent, quia in comparatione multitudinis credentium Galatarum exigui numero erant, fermentum appellat. Recipient autem isti fermentum; et tota massa, id est, tota eorum Ecclesia in corruptione carnalis seruitutis quodammodo fermentabitur, si tales suasores tanquam iustos et fideles recipientes honorauerint. Ego, inquit, confido in uobis in Domino, quod nichil aliud sapietis. Hinc utique manifestum est, nondum illos fuisse possessos a talibus. Qui autem conturbat uos, inquit, portabit iudicium, quicumque ille fuerit. Hec est illa conturbatio contraria ordini, ut de spiritualibus carnales fiant. Et quoniam intelligendum est fuisse quosdam qui cum uellent eis istam seruitutem persuadere, et uiderent eos Pauli apostoli auctoritate reuocari, dicerent etiam ipsum Paulum id sentire, sed non eis facile aperire uoluisse sententiam suam; opportunissime subiecit, Ego autem, fratres, si circumcisionem adhuc predico, quid adhuc persecutionem patior? Etiam ab ipsis enim patiebatur persecutionem, qui talia persuadere  moliebantur, cum iam Euangelium suscepisse uiderentur. Quos tangit alio loco, ubi ait, Periculis in falsis fratribus ; et hic in capite Epistole, ubi dicit, »Propter subintroductos autem falsos fratres, qui subintroierunt proscultare libertatem nostram, quam habemus in Christo Iesu, ut nos in seruitutem redigerent« . Ergo si circumcisionem predicabat, desinerent eum persequi. Qui tamen ne timerentur ab eis, quibus christiana libertas annuntiabatur; aut ne ab ipso Apostolo timeri putarentur, propterea superius libera plenus fiducia, nomen suum etiam professus est, dicens, Ecce ego Paulus dico uobis, quia si circumcidamini. Christus uobis nichil proderit : tanquam si diceret, Ecce me imitamini, ut non timeatis; aut in me causam refundite, si timetis. Quod autem dicit, Ego euacuatum est scandalum crucis, sententiam illam repetit, Si ex Lege iustitia, ergo Christus gratis mortuus est . Sed hic quoniam scandalum nominat, in memoriam reuocat propterea maxime in Christo passos esse scandalum Iudeos, quia istas carnales obseruationes, quas pro ipsa salute se habere arbitrabantur, eum sepe animaduertebant preterire atque contemnere. Hoc ergo ita dixit, ac si diceret: Sine causa ergo Christum, cum ista contemneret, scandalizati Iudei crucifixerunt, si adhuc eis pro quibus crucifixus est, talia persuadentur. Et adiecit elegantissima ambiguitate quasi sub specie maledictionis benedictionem, dicens: Utinam et abscidantur qui uos conturbant. Non tantum, inquit, circumcidantur, sed et abscidantur. Sic enim fient spadones propter regnum celorum , et carnalia seminare cessabunt.

43. [Ib. u, 13.] uos enim, inquit, in libertatem uocati estis, fratres. Quia illa conturbatio a spiritualibus ad carnalia reuocans in seruitutem trahebat. Sed iam hinc opera illa Legis tractare incipit, de quibus eum supra dixeram in fine Epistole tractaturum , que ad Nouum quoque Testamentum pertinere nemo ambigit; sed alio fine, quo liberos ea facere decet, id est, caritatis eterna sperantis hinc premia, et ex fide exspectantis. Non sicut Iudei, qui timore ista implere cogebantur, non illo casto permanente in seculum seculi , sed quo timebant presenti uite sue: et ideo quedam opera Legis implebant, que in sacramentis sunt; illa uero que ad bonos mores pertinent, omnino non poterant. Non enim implet ea nisi caritas. Quia et hominem si propterea non occidit aliquis, ne et ipse occidatur; non implet preceptum iustitie: sed si ideo non occidit, quia iniustum est, etiam si id possit facere impune, non solum apud homines, sed etiam apud Deum. Sicut Dauid cum diuinitus accepisset in potestatem regem Saül, impune utique occideret, nec hominibus in se uindicaturis, quia multum ab eis diligebatur idem Dauid; nec Deo, qui hanc ipsam potestatem dedisse se dixerat, ut omnino ei faceret quod uellet . Pepercit ergo diligens proximum tanquam seipsum, non solum persecutum, sed etiam persecuturum, qui eum corrigi quam interfici malebat: homo  in ueteri Testamento, sed non homo de ueteri Testamento, quem fides future hereditatis Christi reuelata et credita [1 1Kb] saluum faciebat, et ad imitandum uocabat. Ideo nunc dicit Apostolus, In libertatem uocati estis, fratres; tantum ne libertatem in occasionem carnis detis: id est, ne audito nomine libertatis, impune uobis peccandum esse arbitremini. Sed per caritatem, inquit, seruite inuicem. Qui enim per caritatem seruit, libere seruit, et sine miseria obtemperans Deo, cum amore faciendo quod docetur, non cum timore quod cogitur.

44. [Ib. u, 14.] Omnis enim Lex, inquit, in uno sermone impleta est, in eo quod diliges proximum tuum tanquam teipsum. Omnem ergo Legem nunc dicit ex his operibus que ad bonos mores pertinent: quia et illa que sunt in sacramentis, cum bene a liberis intelliguntur, nec carnaliter obseruantur a seruis, ad illa duo precepta referantur necesse est, dilectionis Dei et proximi. Recte itaque accipitur ad hoc pertinere quod etiam Dominus ait, Non ueni Legem soluere, sed implere : quia erat ablaturus timorem carnalem; spiritualem autem caritatem daturus, qua sola Lex impleri potest. Plenitudo enim Legis, caritas: ut quoniam fides impetrat Spiritum sanctum, per quem caritas Dei diffusa est in cordibus operantium iustitiam , nullo modo quisquam ante gratiam fidei de bonis operibus glorietur. Quapropter istos iactantes se de operibus Legis ita refellit Apostolus, dum ostendit opera uetusta sacramentorum umbras futurorum fuisse, quas iam aduentu Domini libero heredi necessarias non esse monstrauit: opera uero ad bonos mores pertinentia non impleri nisi dilectione, per quam fides operatur . Unde si opera Legis quedam post fidem superflua, quedam ante fidem nulla sunt; uiuat iustus ex fide , ut et onus graue seruitutis abiiciat, leui sarcina Christi uegetatus , et iustitie metas non transgrediatur, leni iugo [2 1Kb] caritatis obtemperans.

45. [Ib. u. 15, 16.] Queri autem potest cur Apostolus et hic solam commemorauit proximi dilectionem, qua Legem dixit impleri; et ad Romanos cum in eadem questione uersaretur, »Qui enim diligit alterum, inquit, Legem impleuit: nam, Non adulterabis, Non homicidium facies, Non furaberis, Non concupisces, et si quod est aliud mandatum, in hoc sermone recapitulatur, Diliges proximum tuum tanquam teipsum. Dilectio proximi malum non operatur. Plenitudo autem Legis, caritas« . Cum ergo nonnisi in duobus preceptis dilectionis Dei et proximi perfecta sit caritas, cur Apostolus et in hac et in illa Epistola solam proximi dilectionem commemorat: nisi quia de dilectione Dei possunt mentiri homines, quia rariores tentationes eam probant; in dilectione autem proximi facilius conuincuntur eam non habere, dum inique cum hominibus agunt? Consequens est autem ut qui ex toto corde, ex tota anima, ex tota mente Deum diligit, diligat et proximum  tanquam seipsum; quia hoc iubet ille, quem ex toto corde, ex tota anima, ex tota mente diligit. Item diligere proximum, id est omnem hominem, tanquam seipsum, quis potest, nisi Deum diligat, cuius precepto et dono dilectionem proximi possit implere? Cum ergo utrumque preceptum ita sit, ut neutrum sine altero possit teneri, etiam unum horum commemorare plerumque sufficit, cum agitur de operibus iustitie: sed opportunius illud, de quo quisque facilius conuincitur. Unde Ioannes dicit: Qui enim non diligit fratrem suum quem uidet, Deum quem non uidet quomodo potest diligere ? Mentiebantur enim quidam dilectionem se Dei habere, et de odio fraterno eam non habere conuincebantur: de quo iudicare in quotidiana uita et moribus facile est. Si autem mordetis, inquit, et comeditis inuicem, uidete ne ab inuicem consumamini: hoc enim maxime uitio contentionis et inuidentie, perniciose disputationes inter eos nutriebantur, male de inuicem loquendo, et querendo quisque gloriam suam uanamque uictoriam, quibus studiis consumitur societas populi, dum in partes discinditur. Quomodo autem ista uitare possunt, nisi spiritu ambulent, et concupiscentias carnis non perficiant? Primum enim et magnum munus est spiritus, humilitas, et mansuetudo. Unde illud quod iam commemoraui, Dominus clamat, Discite a me, quia mitis sum, et humilis corde : et illud prophete, Super quem requiescit Spiritus meus, nisi super humilem et quietum, et trementem uerba mea ?

46. [Ib. u, 17.] Quod autem ait, Caro enim concupiscit aduersus spiritum, spiritus autem aduersus carnem: hec enim inuicem aduersantur; ut non ea que uultis faciatis; putant hic homines liberum uoluntatis arbitrium negare Apostolum nos habere, nec intelligunt hoc eis dictum, si gratiam fidei susceptam tenere nolunt, per quam solam possunt spiritu ambulare, et concupiscentias carnis non perficere; si ergo nolunt eam tenere, non poterunt ea que uolunt facere. uolunt enim operari opera iustitie, que sunt in Lege, sed uincuntur concupiscentia carnis, quam sequendo deserunt gratiam fidei. Unde et ad Romanos dicit, Prudentia carnis inimica in Deum: Legi enim Dei non est subiecta; neque enim potest . Cum enim caritas Legem impleat, prudentia uero carnis commoda temporalia consectando spirituali caritati aduersetur; quomodo potest Legi Dei esse subiecta, id est, libenter atque obsequenter implere iustitiam, eique non aduersari; quando etiam dum conatur, uincatur necesse est, ubi inuenerit maius commodum temporale de iniquitate se posse assequi, quam si custodiat equitatem? Sicut enim prima hominis uita est ante Legem, cum nulla nequitia et malitia prohibetur, neque ulla ex parte prauis cupiditatibus resistit; quia non est qui prohibeat: sic secunda est sub Lege ante gratiam, quando prohibetur quidem et conatur a peccato abstinere se, sed uincitur; quia nondum iustitiam propter Deum et propter ipsam iustitiam diligit, sed eam sibi uult ad conquirendum  terrena seruire. Itaque ubi uiderit ex alia parte ipsam, ex alia commodum temporale, trahitur pondere temporalis cupiditatis, et relinquit iustitiam: quam propterea tenere conabatur, ut haberet illud quod se nunc uidet amittere, si illam tenuerit. Tertia est uita sub gratia, quando nichil temporalis commodi iustitie preponitur: quod nisi caritate spirituali, quam Dominus exemplo suo docuit, et gratia donauit, fieri non potest. In hac enim uita etiamsi existant desideria carnis de mortalitate corporis, tamen mentem ad consensionem peccati non subiugant. Ita iam non regnat peccatum in nostro mortali corpore ; quamuis non possit nisi inhabitare in eo, quamdiu mortale corpus est. Primo enim non regnat, cum mente seruimus Legi Dei, quamuis carne legi peccati , id est, penali consuetudini, cum ex illa existunt desideria, quibus tamen non obedimus. Postea uero ex omni parte exstinguitur. Quoniam si Spiritus Iesu habitat in nobis, qui suscitauit Iesum Christum a mortuis, uiuificabit et mortalia corpora nostra, propter Spiritum qui habitat in nobis . Nunc ergo implendus est gradus sub gratia, ut faciamus quod uolumus spiritu, etiamsi carne non possumus; id est, non obediamus desideriis peccati ad prebenda illi membra nostra arma iniquitatis , etiamsi non ualemus efficere ut eadem desideria non existant: ut quamuis nondum simus in pace illa eterna ex omni hominis parte perfecta, iam tamen desinamus esse sub Lege, ubi preuaricationis rea mens tenetur, dum eam concupiscentia carnis in consensionem peccati captiuam ducit; simus autem sub gratia, ubi nulla est condemnatio iis qui sunt in Christo Iesu ; quia non certantem, sed uictum pena consequitur.

47. [Ib. u, 18.] Ordinatissime itaque subiungit, Quod si spiritu ducimini, non adhuc estis sub Lege: ut intelligamus eos esse sub Lege, quorum spiritus ita concupiscit aduersus carnem, ut non ea que uolunt faciant; id est, non se teneant inuictos in caritate iustitie, sed a concupiscente aduersum se carne uincantur  ; non solum ea repugnante legi mentis eorum, sed etiam captiuante illos sub lege peccati, que est in membris mortalibus . Qui enim non ducuntur spiritu, sequitur ut carne ducantur. Non autem pati aduersitatem carnis, sed duci a carne, damnatio est. Et ideo, Quod si spiritu, inquit, ducimini, non adhuc estis sub Lege. Nam et superius non ait, Spiritu ambulate, et concupiscentias carnis non habueritis; sed, ne perfeceritis . Quippe non eas omnino habere, non iam certamen, sed certaminis premium est, si obtinuerimus uictoriam perseuerando sub gratia. Commutatio enim corporis in immortalem statum sola carnis concupiscentias non habebit.

48. [Ib. u, 19-21.] Deinde incipit opera carnis enumerare, ut intelligant se, si ad operandum ista desideriis carnalibus consenserint, tunc duci carne, non spiritu. »Manifesta autem sunt, inquit, opera carnis,  que sunt fornicationes, immunditie, idolorum seruitus, ueneficia, inimicitie, contentiones, animositates, emulationes, dissensiones, hereses, inuidie, ebrietates, comessationes, et his similia; que predico uobis, sicut predixi, quoniam qui talia agunt, regnum Dei non possidebunt.« Agunt autem hec qui cupiditatibus carnalibus consentientes facienda esse decernunt, etiam si ad implendum facultas non datur. Ceterum qui tanguntur huiusmodi motibus, et immobiles in maiore caritate consistunt, non solum non eis exhibentes membra corporis ad male operandum, sed neque nutu consensionis ad exhibendum consentientes; non hec agunt, et ideo regnum Dei possidebunt. Non enim iam regnat peccatum in eorum mortali corpore, ad obediendum desideriis eius; quamuis habitet in eorum mortali corpore peccatum, nondum exstincto impetu consuetudinis naturalis, qua mortaliter nati sumus, et proprie uite nostre, cum et nos ipsi peccando auximus quod ab origine peccati humani damnationisque trahebamus. Aliud est enim non peccare; aliud, non habere peccatum. Nam in quo peccatum non regnat, non peccat, id est, qui non obedit desideriis eius: in quo autem non existunt omnino ista desideria, non solum non peccat, sed etiam non habet peccatum. Quod etiam si ex multis partibus in ista uita possit effici, ex omni tamen parte nonnisi in resurrectione carnis atque commutatione sperandum est. Potest autem mouere quod ait, Que predico uobis, sicut predixi, quoniam qui talia agunt, regnum Dei non possidebunt, si queratur ubi ista predixerit; nam in hac Epistola non inuenitur. Ergo aut presens cum esset, hoc predixerat; aut cognouerat peruenisse ad illos Epistolam que missa est ad Corinthios. Ibi enim sic ait: »Nolite errare; neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt« .

49. [Ib. u, 22, 23.] Hic ergo cum enumerasset opera carnis, quibus clausum est regnum Dei, subiecit etiam opera spiritus, quos spiritus fructus uocat. Fructus autem spiritus est, inquit, caritas, gaudium, pax, longanimitas, benignitas, bonitas, fides, mansuetudo, continentia: et addidit, Aduersus huiusmodi non est lex; ut intelligamus illos sub Lege positos, in quibus ista non regnant. Nam in quibus hec regnant, ipsi Lege legitime utuntur, quia non est illis Lex ad cercendum posita: maior enim et prepollentior delectatio eorum iustitia est. Sic enim ad Timotheum dicit: »Scimus enim quia bona est Lex, si quis ea legitime utatur: sciens hoc quia Lex iusto posita non est; iniustis autem, et non subditis, impiis et peccatoribus, et scelestis, et contaminatis, patricidis, et matricidis, homicidis, fornicatoribus, masculorum concubitoribus, plagiariis, mendacibus, periuris, et si quid aliud sane doctrine aduersatur« : subauditur, his Lex posita est. Regnant ergo spirituales isti fructus in homine, in quo peccata non regnant. Regnant  autem ista bona, si tantum delectant, ut ipsa teneant animum in tentationibus ne in peccati consensionem ruat. Quod enim amplius nos delectat, secundum id operemur necesse est: ut uerbi gratia, occurrit forma speciose femine, et mouet ad delectationem fornicationis: sed si plus delectat pulchritudo illa intima et sincera species castitatis, per gratiam que est in fide Christi, secundum hanc uiuimus, et secundum hanc operamur; ut non regnante in nobis peccato ad obediendum desideriis eius, sed regnante iustitia per caritatem cum magna delectatione faciamus quidquid in ea Deo placere cognoscimus. Quod autem de castitate et de fornicatione dixi, hoc de ceteris intelligi uolui.

50. Neque moueat, uel quod non omnino ad eumdem numerum et ordinem opera carnis in hac Epistola enumerauit, atque in illa ad Corinthios: uel quod spiritualia bona pauciora, pluribus carnalibus uitiis opposuit; neque ita e contrario ut fornicationibus castitas, immunditiis munditia, atque ita ceteris cetera occurrerent. Non enim hoc suscepit ut doceret quot sint, sed in quo genere illa uitanda, illa uero expetenda sint; cum carnis et spiritus nominibus a pena peccati atque peccato ad gratiam Domini atque iustitiam nos conuerti oportere prediceret: ne deserendo gratiam temporalem, qua pro nobis Dominus mortuus est, non perueniamus ad eternam quietem, in qua pro nobis Dominus uiuit; neque intelligendo penam temporalem in qua nos Dominus mortalitate carnis [1 1Kb] edomare dignatus est, in penam sempiternam incidamus, que perseueranti aduersum Dominum superbie preparata est. Cum enim commemoratis multis operibus carnis, addidit, et his similia; satis ostendit non se ista examinatiore numero collocasse, sed liberiore sermone posuisse. Hoc etiam de spiritualibus fructibus fecit. Non enim ait, Aduersus hec non est Lex: sed, Aduersus huiusmodi; hoc est, siue ista, siue etiam cetera huiusmodi.

51. Sed tamen diligenter considerantibus non hic omni modo carnalium spiritualiumque operum oppositio inordinata atque confusa est. Ob hoc autem latet, quia pauciora, uel singula quibusdam pluribus opponuntur. Nam ex eo quod carnalium uitiorum in capite posuit fornicationes, in capite autem uirtutum spiritualium caritatem; quem non diuinarum Litterarum studiosum faciat intentum ad perscrutanda cetera? Si enim fornicatio est amor a legitimo connubio solutus et uagus, explende libidinis consectando licentiam; quid tam legitime ad spiritualem fecunditatem coniungitur quam anima Deo? Cui quanto fixius inheserit, tanto est incorruptior. Inheret autem caritate. Recte igitur fornicationi opponitur caritas, in qua sola est custodia castitatis. Immunditie autem sunt omnes perturbationes de illa fornicatione concepte, quibus gaudium tranquillitatis opponitur. Idolorum autem seruitus, ultima fornicatio est anime, propter quam etiam bellum aduersus Euangelium cum reconciliatis Deo furiosissimum gestum est, cuius reliquie  quamuis trite diu, adhuc tamen recalent. Huic itaque pax contraria est, qua reconciliamur Deo, eademque pace etiam cum hominibus custodita, ueneficiorum, inimicitiarum, contentionum, emulationum, animositatum, dissensionumque uitia sanantur in nobis: ut autem in aliis, inter quos uiuimus, iusta moderatione tractentur, et ad sustinendum longanimitas, et ad curandum benignitas, et ad ignoscendum bonitas militat. Iam uero heresibus fides, inuidie mansuetudo, ebrietatibus et comessationibus continentia reluctatur.

52. Ne quis sane arbitretur hoc esse inuidiam quod est emulatio: uicina enim sunt, et propter ipsam uicinitatem plerumque utrumlibet horum pro altero, uel emulatio pro inuidia, uel inuidia pro emulatione ponitur. Sed quia utrumque hic locis suis dictum est, utique distinctionem de nobis flagitant. Nam emulatio est dolor animi, cum alius peruenit ad rem quam duo pluresue appetebant, et nisi ab uno haberi non potest. Istam sanat pax, qua id appetimus, quod omnes qui appetunt, si assequantur, unum in eo fiunt. Inuidia uero dolor animi est, cum indignus uidetur aliquis assequi, etiam quod tu non appetebas. Hanc sanat mansuetudo, cum quisque ad iudicium Dei reuocans [1 1Kb] , non resistit uoluntati eius, et magis ei credit recte factum esse, quam sibi quod putabat indignum.

53. [Ib. u, 24.] Crucifixerunt autem carnem suam cum passionibus et concupiscentiis, sicut consequenter dicit, qui sunt in Christo Iesu. Unde autem crucifixerunt, nisi timore illo casto permanente in seculum seculi , quo cauemus offendere illum quem toto corde, tota anima, tota mente diligimus? Non enim hoc timore timet adultera, ne custodiatur a uiro, quo timet casta ne deseratur: illi enim tristis est presentia uiri, huic absentia. Et ideo timor ille corruptus est, et transire non uult hoc seculum: iste autem castus permanet in seculum seculi. De quo timore crucifigi optat propheta, cum dicit: Confige clauis a timore tuo carnes meas . Ista crux est de qua Dominus dicit. Tolle crucem tuam, et sequere me .

54. [Ib. u, 25.] Si spiritu, inquit, uiuimus, spiritu et sectemur. Manifestum est certe secundum id nos uiuere quod sectati fuerimus; sectabimur autem quod dilexerimus. Itaque si ex aduerso existant duo, preceptum iustitie, et consuetudo carnalis, et utrumque diligitur, id sectabimur quod amplius dilexerimus: si tantumdem utrumque diligitur, nichil horum sectabimur; sed aut timore, aut inuiti trahemur in alterutram partem; aut si utrumque equaliter etiam timemus, in periculo sine dubio remanebimus, fluctu dilectionis et timoris alternante quassati. Sed pax Christi uincat in cordibus nostris . Tunc enim orationes et gemitus, et in auxilium inuocata dextera misericordie Dei, sacrificium contribulati cordis non despicit, caritatemque sui ampliorem commendatione periculi, de quo liberauit, exsuscitat. In eo autem  illi fallebantur, quod negare quidem non poterant, sectandum sibi esse Spiritum sanctum, assertorem ac ducem libertatis sue; sed ad opera seruilia carnaliter conuersi, retrorsum se conari non intelligebant. Propterea non ait, Si spiritu uiuimus, spiritum sectemur; sed, spiritu sectemur, inquit. Fatebantur enim Spiritui sancto seruire oportere: et eum non spiritu suo, sed carne uolebant sectari; non spiritualiter obtinentes gratiam Dei, sed in circumcisione carnali et ceteris huiusmodi spem constituentes salutis.

55. [Ib. u, 26.] Non efficiamur, inquit, inanis glorie cupidi, inuicem inuidentes, et inuicem prouocantes. Prorsus magnifice et omnino diuino ordine, posteaquam eos instruxit aduersus illos a quibus in seruitutem Legis seducebantur, hoc in eis cauet, ne instructiores facti, et uolentes iam calumniis carnalium respondere, contentionibus studeant, et appetitu inanis glorie, Legis oneribus non seruientes, uanis cupiditatibus seruiant.

56. [Ib. uI, 1.] Nihil autem sic probat spiritualem uirum, quam peccati alieni tractatio, cum liberationem eius potius quam insultationem, potiusque auxilia quam conuicia meditatur, et quantum facultas tribuitur suscipit. Et ideo dicit: Fratres, etsi preoccupatus fuerit homo in aliquo delicto, uos qui spirituales estis, instruite huiusmodi. Deinde ne sibi quisque uideatur instruere, etiam cum proterue exagitat irridetque peccantem, aut superbe tanquam insanabilem detestatur, in spiritu, inquit, mansuetudinis, intendens teipsum, ne et tu tenteris. Nihil enim ad misericordiam sic inclinat, quam proprii periculi cogitatio. Ita eos nec deesse uoluit fratrum correptioni, nec studere certamini. Multi enim homines cum a somno excitantur, litigare uolunt; aut rursus dormire, cum litigare prohibentur. Pax igitur et dilectio, communis periculi cogitatione, in corde seruentur [1 1Kb] : modus autem sermonis, siue acrius, siue blandius proferatur, sicut salus eius quem corrigis postulare uidetur, moderandus est. Nam et alio loco dicit: Seruum autem Domini litigare non oportet; sed mitem esse ad omnes, docibilem, patientem. Et ne quisquam ex eo putet cessandum sibi esse a correptione erroris alterius, uide quid adiungat: In modestia, inquit, corripientem diuersa sentientes . Quomodo in modestia, quomodo corripientem, nisi cum lenitatem corde retinemus, et aliquam medicamenti acrimoniam uerbo correptionis aspergimus? Nec aliter accipiendum uideo quod in eadem Epistola positum est: Predica uerbum, insta opportune, importune; argue, hortare, increpa in omni longanimitate et doctrina . Importunitas enim opportunitati utique contraria est: neque omnino ullum medicamentum sanat, nisi quod opportune adhibueris. Quanquam ergo et sic possit distingui, Insta opportune, ut alius sit sensus, Importune argue, deinde cetera contexantur, Hortare, increpa cum omni longanimitate et doctrina: ut tunc  opportunus sentiaris, cum instas edificando; cum autem destruis arguendo, non cures etiamsi importunus uidearis, si hoc est talibus importunum: ita duo que sequuntur, ad duo superiora possunt singillatim referri, Hortare cum opportune instas, increpa cum importune arguis; deinde cetera duo similiter, sed conuerso ordine, referuntur, Cum omni longanimitate, ad sustinendas indignationes eorum quos destruis; et doctrina, ad instruenda eorum studia quos edificas: tamen etiamsi illo usitatiore modo distinguatur, Insta opportune; quod si hoc modo non proficis, importune: ita intelligendum est, ut tu opportunitatem omnino non deseras, et sic accipias quod dictum est, importune, ut illi uidearis importunus, qui non libenter audit que dicuntur in eum; tu tamen scias hoc illi esse opportunum, et dilectionem curamque sanitatis eius animo teneas mansueto, et modesto, et fraterno. Multi enim postea cogitantes que audierint, et quam iusta audierint, ipsi se grauius et seuerius arguerunt; et quamuis perturbatiores a medico uiderentur abscedere, paulatim uerbi uigore in medullas penetrante, sanati sunt: quod non fieret, si semper exspectaremus periclitantem putrescentibus membris, quando eum liberet aut uri aut secari. Quod nec ipsi corporis medici attendunt, qui terrene mercedis intuitu curant. Quotus enim quisque reperitur, qui ferrum eorum aut ignem non ligatus expertus sit? cum et illi rariores sint qui uolentes ligati fuerint. Plures enim resistentes, et mori se malle clamantes, quam illo curari modo, uix lingua ipsa eorum relicta libera omnibus membris constrinxerunt; neque ad suum, neque ad reluctantis, sed ad ipsius artis arbitrium: quorum tamen uocibus conuiciisque dolentium nec commouetur curantis animus, nec quiescit manus. Medicine autem celestis ministri, aut per odiorum trabem cernere stipulam in oculo fratris uolunt , aut tolerabilius mortem uidere peccantis, quam uerbum indignantis audire: quod non ita accidisset, si tam sanum animum curando alterius animo adhiberemus, quam sanis manibus illi medici aliena membra pertractant.

57. Nunquam itaque alieni peccati obiurgandi suscipiendum est nogotium, nisi cum internis interrogationibus examinantes nostram conscientiam, liquido nobis coram Deo responderimus, dilectione nos facere. Quod si conuicium, uel mine, uel etiam persecutiones eius quem argueris, lacerauerint animum; si adhuc ille per te sanari posse uidebitur, nichil respondeas donec saneris prior: ne forte carnalibus motibus tuis ad nocendum consentias, et exhibeas linguam tuam arma iniquitatis peccato  ad reddendum malum pro malo, aut maledictum pro maledicto . Quidquid enim lacerato animo dixeris, punientis est impetus, non caritas corrigentis. Dilige, et dic quod uoles: nullo modo maledictum erit quod specie maledicti sonuerit, si memineris senserisque te in gladio uerbi Dei, liberatorem hominis esse uelle ab obsidione uitiorum. Quod si forte, ut plerumque accidit, dilectione quidem talem  suscipis actionem, et ad eam corde dilectionis accedis, sed inter agendum subrepserit aliquid, dum tibi resistitur, quod te auferat ab hominis uitio percutiendo, et ipsi homini faciat infestum; postea te lacrymis lauantem huiusmodi puluerem, multo salubrius meminisse oportebit, quam non debeamus super aliorum superbire peccata, quando in ipsa eorum obiurgatione peccamus, cum facilius nos ira peccantis iratos, quam miseria misericordes facit.

58 [Ib. uI, 2.] Alter alterius onera portate, et sic adimplebitis Legem Christi: Legem utique caritatis. Si autem implet Legem qui diligit proximum, dilectioque proximi etiam in ueteribus Scripturis maxime commendatur ; in qua dilectione dicit alio loco idem apostolus, recapitulari omnia mandata Legis : manifestum est etiam illam Scripturam, que priori populo data est, Legem Christi esse, quam uenit implere caritate , que non implebatur timore. Eadem igitur Scriptura et idem mandatum, cum bonis terrenis inhiantes premit seruos, Testamentum uetus; cum in bona eterna flagrantes erigit liberos, Testamentum Nouum uocatur.

59. [Ib. uI, 3-5.] Si enim aliquis, inquit, uidetur esse aliquid, cum nichil sit, seipsum seducit. Non enim eum seducunt laudatores eius, sed ipse potius; quia cum sibi sit ipse presentior quam illi, mauult se in illis querere, quam in seipso. Sed quid dicit Apostolus? Opus autem suum probet unusquisque, et tunc in seipso tantum gloriam habebit, et non in altero, id est, intus in conscientia sua: et non in altero, id est, cum eum alter laudat. Unusquisque enim, inquit, proprium onus portabit. Non ergo laudatores nostri minuunt onera conscientie nostre: atque utinam non etiam accumulent, cum plerumque ne illis offensis laus nostra minuatur, aut obiurgatione illos curare negligimus, aut iactanter eis aliquid nostrum ostentamus, potius quam constanter ostendimus. Omitto ea que fingunt et mentiuntur de se homines propter hominum laudes. Quid enim ista cecitate tenebrosius, ad obtinendam inanissimam gloriam errorem hominis aucupari, et Deum testem in corde contemnere? Quasi uero ullo modo comparandus sit error illius qui te bonum putat, errori tuo qui homini de falso bono placere studes, de uero malo displices Deo.

60. [Ib. uI, 6.] Iam cetera planissima esse existimo. Nam et illud usitatum preceptum est, ut predicatori uerbi Dei prebeat necessaria, cui predicatur. Ad bona enim opera hortandi erant, ut etiam egenti Christo ministrarent, staturi ad dexteram cum agnis; ut plus in eis operaretur dilectio fidei, quam Legis posset timor. Neque hoc quisquam maiore fiducia debet precipere, quam hic apostolus, qui manibus suis uictum transigens , hec in se nolebat fieri, ut maiore pondere, propter eorum magis utilitatem qui hec exhiberent, quam propter eorum quibus exhiberent ea, se monere omnibus demonstraret.

61. [Ib. uI, 7-10.] Quod autem deinde subiungit,  Nolite errare, Deus non subsannatur: quod enim seminauerit homo, hoc et metet; nouit inter que uerba perditorum hominum laborent, qui constituuntur in fide rerum earum quas non uident. uident enim seminationem operum suorum, sed messem non uident. Nec talis eis messis promittitur, qualis hic reddi solet; quia iustus ex fide uiuit . Quia qui seminauerit, inquit, in carne sua, ex carne metet corruptionem. Hoc dicit de amatoribus uoluptatum magis quam Dei. In carne enim sua seminat, qui omnia que facit, etiamsi bona uideantur, propterea tamen facit, ut carnaliter ei bene sit. Qui autem seminauerit in spiritu, de spiritu metet uitam eternam. Seminatio in spiritu est, ex fide cum caritate seruire iustitie, et non obaudire desideriis peccati, quamuis de mortali carne existentibus. Messis autem uite eterne cum inimica nouissima destruetur mors, et absorbebitur mortale a uita, et corruptibile hoc induet incorruptionem. In hoc ergo tertio gradu, quo sub gratia sumus, seminamus in lacrymis, cum existunt desideria de animali corpore; quibus non consentiendo renitimur, ut in gaudio metamus, cum etiam reformato corpore, ex nulla parte hominis, ulla nos sollicitabit molestia ullumue tentationis periculum. Nam etiam ipsum animale corpus deputatur in semine. Seminatur enim corpus animale, ait alio loco; ut ad messem pertineat quod adiunxit, surget corpus spirituale . Huic ergo sententie propheta concinit, dicens, Qui seminat in lacrymis, in gaudio metet . Bene autem seminare, id est, bene operari, facilius est, quam in eo perseuerare. Fructus enim solet laborem consolari: messis autem nostra in fine promittitur; et ideo perseuerantia opus est. Qui enim perseuerauerit usque in finem, hic saluus erit : et propheta clamat, Sustine Dominum, uiriliter age; et confortetur cor tuum, et sustine Dominum . Quod nunc Apostolus ait, Bonum autem facientes, inquit, non infirmemur: proprio enim tempore metemus infatigabiles. Itaque dum tempus habemus, operemur bonum ad omnes, maxime autem ad domesticos fidei. Quos eum credendum est, nisi Christianos significare? Omnibus enim pari dilectione uita eterna optanda est; sed non omnibus eadem possunt exhiberi dilectionis officia.

62. [Ib. uI, 11-14.] Deinde cum docuisset, opera ipsa Legis, que sunt salubria et ad bonos mores pertinent, dilectione fidei posse tantummodo impleri, non timore seruili; redit ad illud unde tota causa agitur: uidistis, inquit, qualibus litteris uobis scripsi manu mea. Cauet ne quisquam sub nomine Epistole eius fallat incautos. Qui uolunt, inquit, placere in carne, hi cogunt uos circumcidi, tantum ut in cruce Christi persecutionem non patiantur. Multum enim persequebantur Iudei eos qui uidebantur deserere traditas huiusmodi obseruationes: quos ipse quam non timeat satis ostendit, cum tales litteras etiam sua manu scribere uoluit. Docet ergo timorem adhuc in istis operari, tanquam sub Lege constitutis, qui ad circumcisionem Gentes cogerent. Neque enim qui circumcisi sunt, hi Legem  custodiunt. Illam enim dicit custoditionem Legis, non occidere, non mecari, non falsum testimonium dicere; et si qua huiusmodi ad bonos mores pertinere manifestum est: que nisi caritate et spe bonorum eternorum, que per fidem accipiuntur, impleri non posse iam dictumest. Sed uolunt uos circumcidi, inquit, ut in uestra glorientur carne: id est, ut non solum non patiantur persecutionem a Iudeis, qui nullo modo ferebant incircumcisis Legem prodi, sed etiam glorientur apud eos, quod tam multos proselytos faciunt. Ut enim unum proselytum Iudei facerent, mare et terram eos circuire solere, Dominus dixit . Mihi autem absit gloriari nisi in cruce Domini nostri Iesu Christi, per quem mihi mundus crucifixus est, et ego mundo. Mundus mihi crucifixus est, ait, ut me non teneat; et ego mundo, ut eum non teneam; id est, ut neque mundus mihi nocere possit, neque ego de mundo aliquid cupiam. Qui autem in cruce Christi gloriatur, non uult placere in carne; quia persecutiones carnalium non timet, quas prior ut crucifigeretur ille sustinuit, ut uestigia sua sectantibus preberet exemplum.

63. [Ib. uI, 15, 16.] Neque enim circumcisio aliquid est, neque preputium. Seruat usque in finem illam indifferentiam, ne quis eum putaret uel in Timothei circumcisione simulate aliquid egisse, uel in cuiusquam agere, si forte aliqua talis causa extitisset. Ostendit enim non ipsam circumcisionem obesse aliquid credentibus, sed spem salutis in talibus obseruationibus constitutam. Nam et in Actibus Apostolorum hoc modo inueniuntur illi circumcisionem persuadere, ut aliter eos qui ex Gentibus crediderant, saluos fieri negent posse . Non ergo ipsius operis, sed huius erroris perniciem refellit Apostolus. Neque circumcisio ergo, aliquid est, neque prepulium, sed noua, inquit, creatura Nouam creaturam dicit uitam nouam per fidem Iesu Christi: et notandum uerbum est. Difficile enim inueneris creaturam uocari etiam eos, qui iam credendo in adoptionem filiorum uenerunt. Dicit tamen et alio loco: Si qua igitur in Christo noua creatura, uetera transierunt, ecce facta sunt omnia noua: omnia autem ex Deo . Ubi autem dicit, Et ipsa creatura liberabitur a seruitute interitus; et postea dicit, Non solum autem, sed et nos ipsi primitias Spiritus habentes : discernit eos qui crediderunt ab appellatione creature  quomodo eosdem aliquando homines, aliquando non homines dicit. Nam exprobrans obiecit Corinthiis quodam loco, quod adhuc homines essent, ubi ait: Nonne homines estis, et secundum hominem ambulatis ? Quomodo eumdem Dominum etiam post resurrectionem, alicubi non hominem appellat, sicut in principio huius Epistole, cum ait, Non ab hominibus, neque per hominem, sed per Iesum Christum ; alicubi autem hominem, sicut illo loco ubi ait, Unus enim Deus, unus et mediator Dei et hominum homo Christus iehsu . Et quicumque, inquit, hanc regulam scetantur, pax super illos et misericordia, et super Isrel Dei: id est, eos qui uere ad uisionem Dei preparantur, non qui uocantur hoc nomine, et carnali cecitate uidere Dominum nolunt, quando gratiam eius respuentes serui esse temporum cupiunt.

64. [Ib. uI, 17.] De cetero, inquit, laborem nemo mihi prestet. Non uult per turbulentas contentiones tedium sibi fieri de re, quantum satis erat, exposita, et in Epistola quam ad Romanos scripsit, et hac ipsa. Ego enim stigmata Domini Iesu Christi in corpore meo porto: id est, habeo alios conflictus et certamina cum carne mea, que in persecutionibus quas patior, mecum dimicant. Stigmata enim dicuntur note quedam penarum seruilium: ut si quis, uerbi gratia, seruus in compedibus fuerit propter noxam, id est propter culpam, uel huiusmodi aliquid passus fuerit, stigmata habere dicatur; et ideo in iure manumissionis, inferioris est ordinis. Nunc ergo Apostolus stigmata uoluit appellare, quasi notas penarum de persecutionibus quas patiebatur. Propter culpam enim persecutionis qua persecutus erat Ecclesias Christi, hec sibi retribui cognouerat: sicut ab ipso Domino dictum est Ananie, cum idem illum Ananias tanquam persecutorem Christianorum formidaret, Ego illi ostendam, inquit, que oporteat eum pati pro nomine meo . uerumtamen propter remissionem peccatorum, in qua baptizatus erat, omnes ille tribulationes non ei ualebant ad perniciem, sed ad coronam uictorie proficiebant.

65. [Ib. uI, 18.] Conclusio Epistole tanquam subscriptio manifesta est; nam et in nonnullis aliis Epistolis ea utitur: Gratia Domini nostri Iesu Christi cum spiritu uestro, fratres. Amen.




Appendix tertii tomi OPERUM S. AUGUSTINI COMPLECTENS ALIQUOT IN SCRIPTURAM TRACTATUS IPSI OLIM FALSO ADSCRIPTOS, NIMIRUM: DE MIRABILIBUS S. SCRIPTURAE, LIBROS TRES. DE BENEDICTIONIBUS PATRIARCHAE IACOB. QUAESTIONES uETERIS ET NOuI TESTAMENTI, olim in Iu tomo exhibitas. IN APOCALYPSIM IOANNIS EXPOSITIONEM, olim in IX tomo. [1Kb]



[DE MIRABILIBUS SACRAE SCRIPTURAE.]





ADMONITIO IN PROXIME SUBIECTUM OPUSCULUM. *

Hoc opusculum nec stilo, nec ingenio refert S. Augustinum, iudicio Erasmi et Louaniensium Theologorum. Id quod iam olim intellexerat S. Thomas, qui in parte 3, q. 45, a. 3, non uult hosce libros auctoritate pollere, falsoque adscribi Augustino dicit. In Mss. et superioribus editionibus, si tamen Erasmianam exceperis, premittitur prefatio epistolari forma, e qua uel sola constare potest librorum istorum auctorem non esse Augustinum Hipponensem, sed alium quemdam cognominem, qui cum hic episcopis et presbyteris, maxime Carthaginensium, dedicet id operis; inferius tamen uidetur se gente Anglum, siue Hibernum indicare, in lib. 1, cap. 7: ubi quidpiam obiter obseruans de insulis, Hiberniam ex omnibus unam nominat; pauloque post estum maris Ledonem ac Malinam appellat, uerbis apud Anglos uicinosque accolas Britannici maris, presertim euo Bede, usu receptis. Tum in lib. 2, cap. 4, Manicheum quemdam Hiberniensium mortuum notat: quo insuper loco de cyclis disserens, ostendit liquido se post 660 Christi annum scripsisse hos libros; quos ab ipso non Carthaginensium, sed Cantuariensium, uel Cambrensium , uel Kilkennensium, etc., monasteriorum presbyteris nuncupatos fuisse suspicamur.





DE MIRABILIBUS SACRAE SCRIPTURAE LIBRI TRES.


uenerandissimis urbium et monasteriorum Episcopis et Presbyteris, maxime Carthaginensium  , AUGUSTINUS per omnia subiectus, optabilem in Christo salutem.

Beatissimi, dum adhuc uiueret, Patris mei Eusebii ad hoc opus precepto constrictus, adhortantibus etiam uobis Christianis, uel maxime uenerandissimo magistro imperii auctoritate compellente, tres de Mirabilibus sancte Scripture ueteris ac Noui Testamenti libros, historica expositione, quanta potui breuitate, Domino annuente, composui: in quibus arrepti operis audacia iubentium auctoritate excusabitur. Me etenim quamuis illis que dicebantur imparem esse conspexeram, precipientium tamen imperiis cedere, et  in aliam partem declinare non audebam; certissime sciens quod maior uindicta iussionum refugam inobedientem consequitur, quam precepto obtemperantem cuicumque imperato imparem operi uituperantium accusatio comitatur. Plus namque periculi fugiens Ionas propheta in marinis fluctibus reperit , quam accusationis, si quod iubebatur impleret, in sermonibus populi sui pateretur, quod metuit. Propheta quoque altaris Bethel, quoniam laboriosi itineris famem et sitim, ut sibi iussum fuerat, non perpetrauit, inobedientie uindicta mortem ipsam paulo  post in uia saturatus inuenit . Ieremias uero adhuc puer, nec litterarum doctrinam, nec uirilis prudentie uigorem  habuit: sed quod precepto obediuerat, scientiam quam non habuerat, accipere promeruit . Unde ergo non mee exigue facultatis penuriam, sed precipientium prouidam aspicio auctoritatem. Quoniam si in me igniculum aliquem lucis non crederetis, nullo modo mihi tam precipui operis ingeniosum laborem iniungeretis. In his uoluminibus talis dispositionis ratio intenditur, ut primus de Moysi Pentateucho, secundus de Prophetis  , tertius de Nouo Testamento prenotetur. Cuncti uero laboris hoc magnopere intentio procurat, ut in omnibus rebus, in quibus extra quotidianam administrationem aliquid factum uidetur, non nouam ibi Deum facere naturam, sed ipsam quam in principio condidit, gubernare ostendat. Preterea etiam in hoc opere curauimus, ut sepositis adhuc figurarum intellectibus, rerum tantummodo  gestarum rationem et ordinem exponeremus. Quoniam in his locis de quibus historica narratione quedam tetigimus, multiplex sensuum intellectus habetur; et si de ipso per singula disputaremus, plurimos libros et longioris laborem operis legentibus preberemus. Sed hoc precipue negligentius omittere idcirco rati sumus, quoniam quicumque auctores hec loca explanare curauerunt, mystico allegoriarum intellectui, hoc est, figurali expositioni, que in his reperta est, adheserunt. Hoc autem opus utrum intereat, an maneat, in uestro pendet arbitrio. Ab uno enim uestrum, id est, Bathano [1 1Kb] , post patrem Manchinanum [2 1Kb] si quid intelligentie addidi, et ab altero, ut credo, saliua oris eius uicem laborum causam suscepi. Ab omnibus uero legentibus generatim oratio nostra atque petitio deplorat, quatenus ea que dicta sunt antequam decursa intelligant, occasione aliqua non fastidiant.



LIBER PRIMUS. De Moysi Pentateucho.



CAPUT PRIMUM.---De Deo Creatore et constitutione creaturarum.

Cum omnipotentis Dei auxilio de mirabilibus rerum cupimus tractare sermonem, unde repetendum aptius et sumendum uidetur exordium, quam ab ipso rerum omnium Creatore, de quo sepe Scriptura attestatur dicens: Qui facit magna et inscrutabilia et mirabilia, quorum non est numerus . Quorum omnium mirabilium uelut principale quoddam fundamentum instituit, quando omnes quas condidit creaturas, ex nichilo fecit. Aeternus ergo et omnipotens Creator rerum, trinus et indiuiduus semper manens, sine ullo potentie sue detrimento, solus sine tempore cunctas precessit creaturas: ac deinde ut immensam bonitatem ac potentiam et beneuolentiam, quas in se solo prius habuit, etiam per creaturas ostenderet; ex informi materia, quam ipse prius ex nichilo condidit, cunctarum uisibilium et inuisibilium rerum, hoc est, sensibilium et insensibilium, intellectualium et intellectu carentium, species multiformes diuisit. Quod, ut libri Geneseos auctoritas confirmat, per sex dierum alternationem effectum fuisse monstratur; ita ut in die sexto cuncta consummasse, que ad institutionem et instructionem pertinent creature, firmissime declaretur. Sic enim scribitur: Et consummauit Deus omnia opera sua in die sexto, et benedixit diem septimum, quod in ipso requieuit ab omnibus operibus suis . Ex quo intelligitur, Deum in die sexto omnia perfecisse, ut in die septimo non a labore, sed ab opere uideatur cessasse. Sed quod Dominus iehsu Iudeis de sabbati requie querentibus respondit, Pater meus usque modo operatur, et ego operor ; illum quidem die sexto cuncta perfecisse et in septimo requieuisse credimus, et usque modo operari non dubitamus. Sed quemadmodum tunc consummasse, et nunc operari idem Deus intelligitur, subtilius inuestigatur. In die enim sexto creature, naturas perfecit, quas gubernare etiam nunc non desinit. Et in die septimo requieuit ab opere creationis, qui nunquam cessat a gubernationis regimine. Tunc ergo creator, nunc gubernator Deus intelligendus est: ac per hoc etiamsi noui aliquid in creaturis exoriri uideamus, non creare ibi nouam naturam, sed gubernare olim creatam Deus putandus est. Sed ita potens est in gubernatione creature qui condidit, ut ueluti naturam nouam creare uideatur, cum ab abditis nature sinibus, quod in illa latebat,  depromit. Illa igitur inusitata gubernatione, cum res per uoluntatem potentiam gubernatoris ostendunt, quod per efficaciam quotidiane administrationis non faciunt, in Scripturis mirabilia memorantur. Sed dum de his mirabilibus latius postmodum, quando ad eorum loca uenerimus, disseremus; hoc fixum interim permaneat, quod consummatis naturarum creationibus, in die septimo Deus ab opere suo requieuit, et nunc postmodum per omne tempus a creature totius gubernatione non cessat. Sed quamuis per sex dierum alternationem omnis instituta fuisse creatura perhibetur; non tamen hec dierum alternatio per spatium temporis intelligitur: sed in his operum uicissitudo declaratur. Post namque historie narrator diuisit in sermone, quod Deus non diuisit in operis perfectione. Simul enim cuncta que condidit, Deus creauit , dum una uoluntate multiplicem omnium specierum uarietatem fieri disposuit, in qua uoluntate una omnia simul sine tempore esse fecit, que ab ipso ortu suo per tempus dispensare non desinit.



CAPUT II.---De rationabilium naturarum dissimili peccato.

In hac ergo rerum omnium conditione primo spiritualis creatura inuisibilis originaliter processit. Et deinde ne quod interius erat, hoc exterius non esset in Dei operibus, etiam corporalis et uisibilis creatura fieri cepit: in qua utique principali rerum uniuersarum generalique diuisione, duas rationales, unam in spirituali, alteram in corporali instituit creator naturas, Angelorum uidelicet et hominum, quibus, prout naturarum differentia expetit, etiam habitationum loca distinxit. Celum namque Angelis, terram hominibus habitandam prestitit. Quibus institutis, utriusque nature peccatum, Angelorum scilicet et hominum consequitur. Sed mandati transgressio que in hominibus facta erat, libri Geneseos historia narratur. Questionem uero non minimam intuentibus prestat, qua causa Angelorum delictum Scripture testimoniis, qualiter factum est, reticetur. Quamuis namque sub persona Babylonici regis illius angelice ruine uerba per prophetam declarentur, dicentem: Sedebo in monte Testamenti, in lateribus aquilonis: ascendam super altitudinem nubium, et edificabo thronum meum ad aquilonem, et ero similis Altissimo ; hec de rege Babylonis historica expositione facillime possunt intelligi, nisi forte figurali expositione de corpore ad caput uerba per allegoriam transferantur.  Unde loco assumpta questio in hoc loco non dissoluitur, dum historialiter in ipso Euangelio causa ruine et sententia et uindicta non manifestatur. Nisi forte, ut ceteri existimant, originale illius peccatum in seductione hominis per serpentem esse aliquis dicat; per quam et sententiam animaduersionis acceperat, dicente Domino, Maledictus tu inter omnia animantia et bestias terre; super pectus tuum gradieris, et terram comedes omnibus diebus uite tue ; sed absit hoc, ut sentiamus angelum posse suadere homini peccatum in terra, nisi prius ipse peccaret in celo, dicente Domino, uidi satanam sicut fulgur de celo cadentem ; unde enim potuisset et ipse inuidere felicitati humane, nisi prius amisisset beatitudinem propriam? Non solum ergo peccatum hominis precessisse diabolica ruina credenda est, sed etiam perfectionem illam creaturarum que in die sexta facta est; de damnandis in nouissimo die Domino pronuntiante, Discedite a me, maledicti, in ignem eternum, quem preparauit Pater meus diabolo et angelis eius . Quando ergo preparatus est ille ignis, nisi in perfectione creaturarum omnium? Nisi forte dicamus post sexti diei perfectionem Deum aliquid creasse: quod absit, ne mendacem Scripturam, imo nosmetipsos faciamus. Cui ego carcer in illa creaturarum conditione preparatus est, illius peccatum originaliter illas creaturas precessit. Quoniam, ut Scriptura inquit, Ipse ab initio mendax est, et in ueritate non stetit . Restat ergo ut ruina angelica, qua causa a Domino tacita est, exponamus, dum illum creaturarum Dei principium angelum cecidisse non ambigamus. Angelicum uero uulnus uerus medicus qualiter factum sit, indicare noluit, dum illud postea curare non destinauit. Et qualiter sit eiectus per sententiam uindicte, reticuit, quem per penitentiam nullo modo reuocauit. Peccatum uero hominis quomodo factum fuerit, profertur: ipsum namque quandoque promereri ueniam non desperatur. Et qualiter eiectus sit homo, indicare Deus maluit, quem ad statum pristinum in nouissimo iterum reuocauit. Et quomodo animaduersionis sententiam accepit, non occultauit, a quo aliquando per clementie sue ueniam satisfactionem accipere non recusauit. Hanc ergo differentiam in hominibus et Angelis Apostolus considerans ait: Non enim Angelos, sed Abrahe semen apprehendit Deus . Cum enim Creator clemens et misericors in summa illa et incommutabili Dei Patris manens substantia, in serui formam semetipsum exinanire uoluit , non angelicam naturam, sed humanam apprehendit. Sed et in hoc questio nascitur: cum Deus angelis peccantibus non pepercit, et tamen peccanti homini per assumptionem humane carnis ueniam relaxauit; quare ergo inueniabili uindicta summus angelus est percussus, cum peccans et mandatum sui Conditoris homo transgrediens, ueniabiliter postmodum ad penitentiam reuocatus sit, Ioanne, et Domino, et Petro clamantibus: Penitentiam agite; appropinquauit enim regnum celorum ? Angelus ergo in summo honoris sui ordine constitutus, immutationem ad exellentiorem statum non habuit, nisi per contemplationem sui Creatoris confirmatus, in eo statu permaneret ubi conditus fuit: et idcirco prolapsus iterum reuocari minime potuit, qui de sublimissimo sui ordinis statu proruit. Homo uero adhuc in terra positus, generandi officio destinatus, ciborumque esui deputatus, immutationem in sublimiorem et meliorem spiritualemque uitam sine morte reciperet, si quamdiu in hac conuersatione positus esset, in mandati custodia permaneret. Hunc, antequam ad statum ueniret sublimiorem, delictum preripuit: et ideo de inferiori illo suo ordine, id est, immortalitate sui corporis confestim ruit, dicente Domino, Terra es, et in terram ibis . Clementia ergo Conditoris homo ad illam beatitudinem, ad quam peccans adhuc non peruenit, per passionem Domini reuocatur; qui si inde cecidisset sicut  angelus, nunquam iterum reuocaretur: quoniam ad illum ordinem, id est, immortalitatem sui corporis nunquam iterum peruenit, nisi peracta omnium morte, illa beatitudo ad quam reuocamur, per resurrectionem restauretur. Non ad illum tamen ordinem aut ad statum unde primus homo ceciderat, sed ad alium sublimiorem, quem sperauit, restitutio fiet, dicente Domino, Erunt sicut Angeli Dei in celo . Preterea quoque ad cumulum diabolici peccati illud accidit, quod statim postquam peccauit, foueam desperationis incurrit. Si enim de suo delicto habere ueniam non desperasset, nunquam consentienti sibi homini damnum salutis sue procuraret. Qui enim de priori peccato habere ueniam desiderat, nullo modo aliud augmentare preparat. Per hanc ergo non solum sibimetipsi foueam perditionis inuenit, sed etiam per se peccanti homini causa perditionis exstitit. Hoc autem ad leuandum hominis delictum occurrit, quod non solum per semeptipsum mandati transgressionem non reperit, sed serpentine suasioni consentit; uerum etiam aliam creaturam rationabilem in Dei offensam non induxit: ac per hoc facilius penitentie ianuam adinuenit apertam; quam qui non ingressus fuerit, damuo perpetue uite subiacebit. Qui uero per penitentiam peccata diluerit, angelice felicitatis consors in eternum erit.



CAPUT III.---De Abel et Enoch primatum tenentibus in hominum iustitia.

Ut autem ab ipso humani generis post peccatum originale primordio homines quandoque promereri ueniam Deus ostenderet, paucos homines elegit, quibus notitiam sue amicitie demonstraret: quos processu temporis paulatim plures usque ad sue presentie uisitaret aduentum, quousque in aduentu suo omne genus humanum per totum orbem illuminaret. Ex quibus paucis primus Abel totius humane iustitie princeps, et secundus post eum Enoch, insignissimus ante diluuium eligitur, quibus summa iustitie in initio ipso mundi et fine committitur. Unus enim statim in iustitie sue initio, in ipso etiam mundi principio sanguinis sui tripudio coronatus, martyrio arripitur . Alter adhuc sine morte , in testimonium nouissimi temporis reseruatur. Sed huic Abel Dominus iehsu Christus primatum iustitie hominum commisit, ita inquiens, A sanguine Abel iusti, usque ad sanguinem Zacarie . In eo enim quod dicit, A sanguine Abel iusti, usque ad sanguinem Zacarie, et non addidit, iusti; hereditatem iustitie Abel tenere Zacariam ostendit. Sicut etiam in genealogia Saluatoris scribitur, Iesse autem genuit Dauid regem, Dauid autem rex genuit Salomonem , cui non additur, regem, cum Salomon patris regno teneret maius imperium. Sed ex hoc intelligitur patris sui Dauid regnum Salomon hereditario iure possidere, et ad Dauid honorem regni plus pertinere, quod primus ex illa generatione regnum obtinuit; sicut et Abel in iustitia hominum primatum tenuit, eo quod primus in terra iustus fieri cepit. Unde quasi hereditario iure patrum succedunt, sic omnes iusti uestigia Abel in cunctis iustitie partibus capiunt. Sed ista inuestigatione recte incitatus aliquis fortasse interrogabit; Cur ergo, inquiens, dum Abel iustitie primatum tenuit, non hunc Deus sine morte ad testimonium nouissimi temporis reseruauit, ut in mundi fine ipse doctor existeret ueritatis, qui in principio erat auctor perfecti operis? Attamen huic responsioni congrue obuiare poterit, qui iustitiam in tribus partibus constare nouit. Tota enim iustitia hec est, uirginitas, sacerdotium, et martyrium. Que triplex iustitia in Abel primo fuit, qui et munera Deo placita obtulit, prosapiam generis in seculo non reliquit, et martyrii coronam sanguinis effusione promeruit. Si ergo longiori tempore, ut Enoch, Abel maneret; sine ulla dubitatione coniugium iniret. Quippe qui in tempore illius legis uiueret,  que dixit, Crescite, et multiplicamini, et implete terram . Et si illud mandatum expleret, pro certo nequaquam uirgo esset. Et si illum Deus sine morte seruaret, martyrii primatum nequaquam acciperet. Recte ergo competebat, ut qui primus in terra iustus eligitur, in eo totius iustitie forma seruaretur, cuique primo in hominibus post delictum gestare figuram conceditur Saluatoris, qui uirgo, et sacerdos, et martyr esse uidetur. Enoch uero sine morte, per totius pene seculi tempus remotus ab hominum conuersatione custoditur, ut in eo qualiter hominum homines si non peccarent, generata prole commutarentur in uitam spiritualem sine morte, ostenderetur. Sed licet longo reseruatus tempore adhuc uiuat; mortis tamen debitum, quod omnes in Adam sumpsimus, uitare non poterit. Certe in hoc etiam illud occurrit, unde scribendi de mirabilibus occasio sumpta uidetur, quare quasi contra naturam, ultra humani eui metas, huius uita tam longo admodum tempore distenditur. Attamen in hoc non noua natura uni homini gignitur: sed pristina et generalis omnium hominum gubernatur. Insitum enim omni homini in prima conditione Geneseos libri historiam considerantibus esse apparet, ut non solum longo tempore, sed etiam perpetuo uiueret, nisi peccati aculeo mors nature metas exterminaret.



CAPUT Iu.---De eo quod terrena tantum animalia in diluuio mortificata sunt.

Inde processu temporis, hominibus post originale peccatum per propria studia in Dei offensam procedentibus, et in obliuionem sui Conditoris decidentibus, cum per enorme peccatum, grandi corporis mole gigantes essent exorti, totius terre facinus aquis diluere parat: et uiro perfecto in genere suo reperto, Ne uidelicet Lamech filio, mysterium consilii sui soli insinuat, eique arcam per longi temporis spatium fabricare commendat: ut uel ille per hoc factum morte imminente cum domo sua liberaretur, uel uidentes imminens exitium pertimescentes ad delictorum penitudinem reuocarentur . Sed illo contumaciter et negligenter iudicio contempto, ex insperato tempore Deus offensus, ad commune totius orbis excidium, aquis uniuersa terre spatia pariter obtexit: et exceptis que arca clauserat, cuncta que in terra tantum uiuere possunt, homines et cetera animantia ab ipso celo aqua conducta deleuit . Sed uniuersa que in aquis uiuere possunt, plaga illa non tetigit; terrena tantum animalia mortificauit. Quo in loco astute querentibus ac solutione indigens questio subuenit: Quamobrem terrena animalia humane uindicte plus quam aquatica succumbunt, quorum nec plura peccaminum gesta subueniunt? In peccato tamen primi hominis, terra de qua gustauerat, statim male dicitur. Per diuinum namque oraculum ita infertur, Maledicta terra in opere tuo , etc. Qua in re notandum, ipsa animalia que maledictam terram manducauerunt, expertia maledictionis esse non posse, presertim cum terra cum suis animalibus maledicta erat. Iterum ergo alia adhuc questio surgit: Quare Deus etiam aquis in Ade maledicto non maledixit? Cui facillime respondetur, quod non aquam contra interdictum Domini bibit, sed de terre fructu homo comedit. Exceptis quoque his rationibus, aquis a maledicto Ade Deus pepercit, quoniam per aquam diluere maledictionem illam parauerat, quod in diluuio est factum, et nunc per Baptismum indulgetur: nam in aqua et Spiritu sancto cuncta humana corporalia crimina simul et spiritualia purgantur. Aquatilia enim maledicto uindicte non succumbunt, quia in maledictionis participatione non sunt. Ac per hoc et Dominus, cum mortis humane maledictum resurgendo deposuerat, non terrestrium, sed aquatilium carnem animalium comedebat, cum ad confirmationem resurrectionis coram discipulis piscis assi partem et fauum mellis accipiens manducauit .



CAPUT u.---De animalibus que nec in terra tantum uiuere, nec in aqua tantum possunt, quomodo diluuium euaserint.


 De animalibus quoque que nec in terra tantum, nec in aqua tantum uiuere possunt, questio uertitur, quomodo diluuium euaserunt, quales sunt lutri, uituli marini, et multa auium genera, que in aquis escarum suarum uictum requirunt, sed in arena dormiunt, et nutriuntur, et requiescunt. Si ergo arca includerentur, sine aquarum adiumento uiuere non possent: et si extra arcam remanerent, aquis uniuersa tegentibus, ubi requiescerent quomodo haberent? De his ergo, ut supra dixi, questio uertitur, Utrum per uirtutem suam utramuis earum naturam, donec diluuium transiret, Deus temperauit, ut aut in humore tantum, aut in arida tantum illis tunc uita esse potuerit. Sed qui Ne cum domo sua per arcam, non per uirtutem seruare uoluerat, qualiter hoc per uirtutem custodire uellet? An his alicubi scopulorum aliqua refugia esse poterant? Sed etiam illa quomodo subuenirent, dum omnes montes, quibus duodecim cubitis altior fuit, aqua tegeret ? An etiam in arce tecto foris requies his esse aliqua ualebat, quod a trecentis cubitis longitudinis, et altitudinis triginta, et latitudinis quinquaginta cubitis in unum cubitum undique contractum, latum et stabile spatium faciebat, ut quod intus manentes, sine periculo conseruaret, etiam per profundi periculum uagantibus [1 1Kb] refugium foret?



CAPUT uI.---De eruptione aquarum diluuii.

De eruptione aquarum diluuii ita refertur: Rupti sunt omnes fontes abyssi magne, et cataracte celi aperte sunt, et facta est pluuia quadraginta diebus et quadraginta noctibus . Postea subinfertur: Clausi sunt fontes abyssi, et prohibite sunt pluuie de celo . Huius rei difficultatem fixa sententia explanare, scientie nostre paruitate prohibemur. uerumtamen in his magistrorum quid intentio potuit excogitare, indifferenti sermone proferamus, nulli ex diuersis opinionibus certiorem tribuentes auctoritatem; de quibus narrationibus, de singulis electionibus arbitrium probandi seu reprobandi concedimus libertatem. Fluuii enim de fontibus utrum ante diluuium fuerunt, inquisitio profertur: de quibus nulla in principio creature certa definitio, utrum facti an non facti sint ostenditur; nisi quod fons unus ascendens de terra, et diuisus in quatuor capita, regiones irrigabat . Nisi forte de illo fonte ceteros per totum terre spatium ubique ebullire etiam tunc aliquis dicat, propter quorum omnium singillatim assignationem originalis illius magni fontis commemoratio sufficeret. An etiam ante diluuium non erant, donec illa aquarum abundantissima eruptione uniuersorum fontium uene, ubi uel iam ante non fuerunt, quod etiam sepe nunc fieri cernimus, erumperent? Attamen non de fontibus terre, sed de fontibus abyssi dicitur, Et rupti sunt fontes abyssi. Sed hoc generaliter de fontibus potest sentiri. Unde enim terra potuisset habere, nisi subiacente abysso per occultos meatus fontium uenas susciperet? Et idcirco abyssi fontes, etiam terre fontes possunt nominari. Sed qui hoc ita sentiunt, quid dicent in eo quod paulo post, consummata quadraginta dierum inundatione, subinfertur: Et clausi sunt fontes abyssi magne, et prohibite sunt pluuie de celo? Si fontes illi, qui nunc per terras fluunt, in diluuio aperti sunt, quomodo iterum clausi pronuntiantur? nisi non omnes fontes clausos esse denuntient, preter eos tantummodo, per quos exitus huius aditus administrabatur. uerum etiam hoc pro tempore solummodo esse dictum confirmant. Fontes enim qui clausi erant, cum illa insolens eruptio prohiberetur, postea apertos fuisse sequens ratio pronuntiat, dum aque ibant et reuertebantur . Quo enim reuertebantur, nisi  unde uenerant? Per fontes igitur apertos aque irruperant, qui post, ut cessaret eruptio, clausi erant. Sed cum iterum aqua reuocaretur, etiam fontes, qui clausi fuerant, reserantur. Aque enim que clausis ianuis uenire non poterant, quomodo retro, nisi apertis aditibus, reintrabant? De eo autem quod dicitur, Et cataracte celi aperte sunt, et facta est pluuia, non minori diligentia indigens questio, diuersis inquisitorum sententiis uentilata dignoscitur. Quibusdam namque placet, ut iste cataracte nubibus aperte fuisse putentur, que sepe celi nomine per Scripturas diuinas nuncupantur, quomodo est illud, Et celi dabunt imbrem, et terra dabit fructum suum ; et, Panem celi dedit eis ; et, Possint aues celi habitare ; et, uolucres celi nidos habent ubi requiescunt ? Cataractas ergo in celo, in nubibus uidelicet factas ut pluuia ueniret, illi predicti estimant, quemadmodum etiam nunc tale ministerium per nubes fieri totus mundus non ambigit. Sed tunc cataractas celi apertas Scriptura sancta commemorat, quod solito plus, ingens effusio pluuialis facta erat. Ceteri uero istas cataractas in summo illo firmamento, quod ut diuideret inter aquas et aquas, Deus in principio fecerat, factas prius esse dicunt: qui Deum illas aquas, quas supra firmamentum posuerat, ad tale ministerium preparasse dicunt: et in hac conditione et superioris et inferioris aque, sacri Baptismatis ministerium figurali expositione inspiciunt, dum per celestem pluuiam, Spiritum sanctum; per abyssi undam, aquam Baptismatis intelligunt: ut sicut aqua superior et inferior, prime uite mundi peccamina diluit: sic Spiritus sanctus et aqua, nostre uite prioris delicta remittat. Sed dum in hoc opere intellectum potius rerum gestarum, quam figuralem expositionem assumpsimus, quod ad rem presentem pertinet, prosequamur. Hi ergo qui firmamenti aquas ad diluuium uenire ponunt, etiam ante diluuium pluuias in mundo fuisse non estimant; occasione illius arcus, qui post diluuium in nubibus est constitutus, in hanc estimationem ducti, ex ipsarum creaturarum natura inuestigantes, quod si ulla serena ante diluuium pluuia fieret, iris, id est, arcus ille in nubibus serenis appareret; qui per solem semper, et humectas serenasque nubes efficitur: et non a sole tantum fieri, sed etiam per lunam aliquoties in serenis nubibus uidetur. Poterat ergo ipsa mundi nuper creati prima etas sine ullis turbulenti eris immutationibus et pluuiis per matutinum et uespertinum rorem ali; ut in ipsa fortitudine sicut homines longeuos et sanitate corporum alacres habuerit, ita et mundus ipse nullis adhuc perturbationibus agitatus aptos uescentibus ferens fructus consisteret: et a secunda etate sicut turbulentis motibus, ita turbidis rerum tempestatibus uiuere et uigere inciperet. Quemadmodum in terra Aegypti etiam nunc nequaquam nubium imbribus, sed terre ipsius sudore, et eris commoditate, et Nili fluminis incrementis fouetur. Sed hec inuestigatio qualiter accipienda sit pro certo, eruditi et catholici uiri uideant.



CAPUT uII.---De recessu aquarum diluuii.

Item de recessu aquarum diluuii quid docti et ingeniosi magistri sentiunt, sine ulla nostre auctoritatis presumptione proferamus: ubi nodosa questio studiosis mentibus ostenditur: Si aliquem locum uacuum reliquerant, cum terre spatium aque diluuii occupabant; et si nullum spatium tale habuerant, quando recesserant quid implebant? De qua inquisitione in illis aquis que de cataractis celi defluxerunt, bina magistrorum estimatio est. Aut enim, ut nonnulli estimant, per easdem cataractas reuocantur, et quemadmodum de mari aride nubes lymphaticos imbres consuescunt attrahere; ita et superni illius firmamenti spatium, aquas quas emiserat de nubibus, posset reuocare. Aque enim, inquit Scriptura, ibant et reuertebantur. Quo ergo ibant, nisi unde uenerant? Si ergo de excelso illo firmamento, ut iuxta quorumdam estimationem diximus, aque desuper fluxissent,  et spatium quod occupabant, dimiserunt, si illuc reuocate sunt, quid mirum si eadem que deseruerant spatia complebant? uel certe si de nubibus eadem nimborum copia fuisse monstrata conceditur, quid intelligentibus mentibus repugnat, si ad nubes iterum ipsa retrorsum uerteretur; quemadmodum in quotidiana rerum administratione fieri cernitur, ut pluuia de nubibus emissa et resumpta uideatur. Ceterum ii quoque qui ante diluuium pluuiam esse non permittunt, de recessu aquarum aliter sentiunt. Ipsi enim cum aquarum diffusionem de firmamento factam pronuntiant, in nubes tamen tantummodo eas redire confirmant; et superfluum illud quod aqua desuper fluens prebuerat, etiam nunc per omne tempus turbulentos eris motus, et hemispherias diuersas in nubibus gignit, quod reciprocis immutationibus idem er nubilosus nunc in inferiores partes mundi, hoc est terram et mare dimittit, nunc de eisdem, mari scilicet et terra, recolligit: quomodo et in pectore humano halitus reciprocis mutationibus eodem modo quo dimittitur, iterum exigitur ut resumatur. In his autem quamlibet diuersis opinionibus et magistrorum plurimis ambagibus, hoc animo fixum suscipimus, quod aquarum quodcumque desuper uenerat, ut terra aquis nudaretur, uentus lambebat. Sic enim scribitur: Immisit Dominus uentum super terram, et diminute sunt aque . Utrum uero in nubes uentus lymphata equora collegerat, an illa superni firmamenti spatium resumpserat, pro certo eruditi uiderint. Aque autem ille que de abyssi fontibus disruptis largiter defluxerunt, per easdem uias unde uenerant, rursum dominico iussu remeabant. Sed adhuc nobis communis questio in his renascitur, que in reliquis uelut curata uidebatur: Si, quando inundauerant, aliquod spatium relinquebant; et si non hoc habuerant, quando reuerse sunt quid implebant? Ceteri hanc questionem ita disserunt, quod mare tunc Dei iussu de suo modo consueto, per illorum fontium apertionem crescere, et ultra metas suas inundatione insolita per cuncta terre spatia transundare poterat, et in se iterum quod amiserat resumere, uel etiam in spatium terre deportare, quod ad inferiores aquas pertinebat: que terra semper superpositas lymphas nisi de fontibus absumere, et in semetipsam redigere consuescit, quoniam non contra consuetudinem uidemus etiam perparuas res in maius crescere. Nec contra naturam terre est, superpositos humores semper consumere, presertim cum hoc Deus in potestate etiam sanctis suis tribuit, quemadmodum Elie et Elyseo  dedit in nubecula [1 1Kb] . Maria quoque extra terminos antiquos crescere consuescunt, et terrarum spatia diminuunt atque prescindunt, sicut et senes nostro adhuc tempore uiuentes, uidisse se confirmant. Unde etiam insulas que ab initio conditi orbis, ut multi affirmant, non fuerant, processu temporis faciunt, dum propinqua promontoria marinis finibus a continenti terra diuidunt. Per quod intelligitur, quod ille fere que insularum orbibus includuntur, non humana diligentia deuecte, sed in illa diuisione insularum a continenti terra reperte esse probantur. Quis enim, uerbi gratia, lupos, ceruos, et siluaticos porcos, et uulpes, taxones, et lepusculos, et sesquiuolos in Hiberniam deueheret? uel qualiter si tunc domestica erant, manum portantis ita effugerant, ut omnia genera hec per siluas nunc oberrare uideantur? Sed nonnulli auctores genera hec bestiarum et ferorum animalium, ipsam terram gignere dicunt, qui hec animalia que in insulis includuntur, non ex arca, sed ex ipsa terra procreata esse existimant. Hanc uero putationem eorum de quibus diximus, de recessu aquarum diluuii, etsi aliquis acceptam et sufficientem esse crediderit, nostris tamen adhuc mentibus illa questio innodata residet. Quotidianis etenim inundationibus et recessibus Oceani, hec semper questio renascitur. Quemadmodum hanc inundationem  unde uenit, aut quo recedit nescimus; ita etiam recessum diluuii ignoramus. Hec namque quotidiana inundatio bis in die a tempore ad tempus, per horas uiginti quatuor semper peragitur, et per alternas hebdomadas Ledonis et Maline uicissitudo commutatur  . Sed Ledo sex horas inundationis, et totidem recessus habet; Malina uero grandis per quinque horas ebullit, et per septem horas littorum dorsa retegit. Que tantam concordiam cum luna ostendit, ut antequam luna nascatur, tribus diebus et duodecim horis semper incipiat; et post nascentis lune principia alios tres dies, et duodecim horas consuescit habere: similiter et ante plenilunium tribus diebus et duodecim horis incipit, et post totidem temporis cursus sui terminum consumit. Sex uero uniuscuiusque temporis Malinas, ueris scilicet et estatis, autumni et hiemis, secundum lunarem supputationem, hoc est, simul omnes uiginti quatuor unusquisque communis annus habet, exceptis uidelicet embolismis, qui uiginti et sex Malinas retinent: et uniuscuiusque de predictis temporibus medie due, uidelicet equinoctiales, et alie quando uel dies uel nox cursus sui terminum consumit, solito ualidior ac inundatione altior fieri consuescit. Interpositis uero spatiis iterum tantumdem semper Ledo intermittitur. At uero rationabilis huius perseuerantie inundatio, quo recedit, mentibus nostris occultata est: non minorem profectum nescientibus preparat scientia hominis. Nam qui ueram sapientiam cupit, ad eternum regnum ubi nulla est ignorantia, festinare contendat, et interim cum insigni gentium magistro dicat: Ex parte cognoscimus, et ex parte prophetamus . Etenim omnes res, quas possidemus, ex parte uix nouimus. Terre namque superficies in qua laboramus, alimur, uiuimus et sustentamur, nostris apparet obtutibus; sed tamen quomodo illa sustentatur, adhuc ignoramus. Sol in ministerium nostre necessitatis per diem traditur, sed qualem in nocte profectum exsequitur, a nostra scientia occultatur. Lune quindecim diebus crescentis, et totidem tempore decrescentis, totius uicissitudinis causas quis intelligere sufficiat? Maris inundantis tumores considerare permittimur, sed recedentis illius intelligentia priuamur. In nobismetipsis diem nostre natiuitatis scimus et memoramus; diem mortis quando ueniet, cum certe uentura sit, nescimus. Res etiam corporales quas uidemus, ex parte tantum considerare possumus. Ex parte ergo cognoscimus, quamdiu in hoc seculo sumus. Sed si ad illam lucem Patris luminum uenerimus, nichil in creaturis erit quod nesciamus. At uero ut nostrum sequamur propositum in isto diluuii tam magno in Dei creaturis miraculo, nichil contra naturam factum esse ostenditur, quoniam nichil quod Deus in creaturarum prima conditione non fecerat, superinductum esse uidetur; nisi quod solito abundantior maris copia, et imbrium ducta congregatur. Nihil in his auctoritate firmauerim, ut in defensione alicuius contentiosus sim: sed si quid alterius ingenio forte meliori intelligentia horum succurrerit, hoc et meo ingeniolo forsitan complacebit. Ego enim quod in hoc magistrorum quorumcumque eruditio contulit, litterulis his intimaui, in quibus si quid uitiosum, et minus sane intentionis apparet; non illorum, sed mea titubauit intentio.



CAPUT uIII.---De cursu solis et lune in diluuio.


De terminis, de recursu solis et lune in diluuio, quamuis famosa plurimorum mentes questio pulsat; nichil in luminarium aut siderum consuetis ministrationibus diluuium commutasse, ipsius anni quo diluuium est factum, cursus manifestat. Ne enim secundi decimo septimo die mensis cum uniuersis, que ad eum pertinebant, arcam intrauit . Post centum quinquaginta dies in mense septimo uigesimo septimo die mensis, in montibus Armenie eadem arca requieuit. Prima die decimi cacumina montium apparuerunt. Et prima die mensis primi aque minute sunt. Atque euoluto anni circulo, mense secundo, uigesima septima die mensis arefacta terra conspicitur: qua die Domini iussu, Ne cum omni domo sua de arca egressus est . Ex quibus indiciis manifestissime ostenditur, quod in iis que ad anni circulum peragendum pertinebant, in luminarium ministrationibus dierum ac noctium plenitudine decursa, nichil decedere uidetur. Si enim luminarium, solis scilicet et lune, cursus in aliquo titubaret; dierum ac noctium primitus uicissitudo, et deinde totius anni circulus impeditus appareret: dum uero nullo modo turbatus in se anni circulus reuertitur, manifestum est quod in anno precedente luminarum cursus non turbatur.



CAPUT IX.---De dispersione linguarum.

Iam generali totius orbis purgatione per aquam Deo gubernante perfecta, atque aquis iterum terra eodem iussu retecta, egressa de arca Ne solius tunc iusti prosapia, totius mundi partes completura, cito succreuit . Sed antequam in omnes terras essent diuisi, impia cunctorum mentibus et superba cogitatio subrepsit, ut in commune magnificare nomen suum, non Dei creatoris, per excellentissime turris ad celum usque edificationem decernerent, et in memoria posteritatis per omnes postea generationes, gubernationes, et totius seculi tempus indelebili cunctorum preconio celebres forent. Sed hac temeritate et superba presumptione rursus Deus offensus, per totius generis communem culpam indiuidua omnium strage, quod in hominibus nuper erat expertus, presertim cum nullus repertus est iustus, qui residuus esset, totam funditus gentem delere noluit. uerumtamen cum illud usque tempus esset unius lingue cunctus populus, uniuersorum qui ad tale opus uenerant, linguas in diuersa uerba diuisit , scilicet ut rectissimo iusti arbitri iudicio, qui alto Deum superbie tumore contempserant, in fragilissimo substantie sue membro sermonis penam utique sentirent. Et hoc non in ipsis tantum patribus quod euenerat fiebat; sed per omnes filiorum propagines talis uindicte conditio pertransibat: ut qui eternam sibi posteritatis famam quererent, mansuram in illis posteritatibus ipsius presumptionis per uniuersa uenturi seculi tempora animaduersionem inuenirent. Postea quoque hec linguarum diuisio Dei dispensatione euenerat, ut diuinarum Scripturarum mysterium usque ad maturum tempus unius electi ex multis populi lingua custodiret: donec prefinito tempore, quando uniuersis gentibus sacramentum sue dispensationis aperire uoluit, Spiritum sanctum de excelso linguarum omnium scientiam afferentem, eiusdem sacramenti preordinatis ministris transmisit: qui Dei magnalia ad illud usque per unam linguam cantauerat, uelut ad consecrationem omnium linguarum in ipso suo primo aduentu per Apostolos predicabat. Sic enim illi quos de uniuersis gentibus, uelut ad huius rei comprobationem, in Ierusalem tunc temporis collegerat Deus, dicebant, Audiuimus eos linguis nostris loquentes magnalia Dei . Sic apostolica humilitas Spiritus sancti munere colligebat, quod superbe presumptionis et uane glorie cupido disperserat. Linguas autem illas septuaginta duas esse, plurimi auctores consentiunt, quia in edificationem turris illius in terra Sennaar, que nunc est Babylon, tot patres congregatos fuisse dicunt.  Unde et Dominus septuaginta duos discipulos, exceptis illis primariis Apostolis, elegisse sermone Euangelii refertur, per quos postea in omnes gentes idem Euangelium predicaretur . In quorum prefiguratione etiam Moysi spiritus in septuaginta seniores distribuitur: et aliis duobus qui in castris resederant, Heldad uidelicet et Medad, eius spiritus prophetie donum condonatur . Quorum quasi hereditarii successores, ad Ptolomeum Philadelphum Alexandrie regem a pontificibus, Eleazaro scilicet et ceteris, qui eodem tempore Iudeorum populo preerant, septuaginta sapientes, qui ex Isrel stirpe descenderant, missi sunt, et Scripturas antique legis in grecum eloquium transtulerunt. Harum uero omnium linguarum noui Testamenti tempore, tribus linguis, hebraice utique, grece et latine, principatus committitur; quia in eis crucis Christi titulus litteris hebraicis, grecis et latinis scriptus, Euangelica auctoritate perhibetur . At uero Deus in hoc contra naturam humani eloquii quam olim disposuit, nil diuidendo et confundendo linguas hominum et sermones fecit; quando eiusdem loquele natura in hominibus permanet, nisi quod consuetudo diuersa deuiare ab alterutro linguas, non naturaliter, sed consuetudinarie docet. Latinus namque uel Grecus inter Barbaricos genitus uel nutritus, barbarice loquitur; uersaque uice barbari filius a Grecis aut Latinis edoctus, uenusto sermone fatur. Ex quo intelligitur Deum non naturam hominum mutasse, non nouum in eis aliquid condidisse, sed dicendi tantum modos et formas in diuersis generibus diuisisse.



CAPUT X.---De Sodomitica uindicta.

Magno deinde temporis interuallo peracto, in confinio Arabie et Palestine quinque posite ciuitates, Sodoma, Gomorra, Adama, Seboim, et Segor, fecundissimi soli habitatione, et rerum omnium abundantia perfruentes, inconuenientis luxurie et cupidinis in contractione tritici conuicte, dominice uindicte aditum prebuerunt; ita ut imbribus ignis et sulphuris superfusa tota cum habitatoribus suis et animantibus et urbibus, regio flagrans arderet . Hoc namque modo conueniebat, ut qui communi studio Deum offenderant, communis uindicte impetu eodem perirent: et qui contra consuetudinem hominum in turpis concupiscentie perpetratione exarserant, contra consuetam hominum mortem non terrena uindicta, sed celestium ignium infusione arderent: et qui peccatum suum non solum faciendo, sed etiam predicando palam fecerant, infamem uitam famosa pena consumerent. Que uindicta hactenus eorumdem terram non deseruit, dum quali pene, qui talia agunt subiacebunt, ostendit. Inter istas uero duas primarias in seculo penas, diluuii scilicet et Sodomitanam, talis differentia deprehenditur, quod aqua una terra, igni altera punita uideatur: una celi rore, et abyssi unda diluitur; altera igneo imbre, et sulphuris superfusione damnatur. Una anni circulo unius permanente, terra retegitur; per alteram terra et adhuc cessatione maceratur: in una naturale scelus in hominibus punitur, per alteram adinuentio concupiscentie contra consuetudinem facta uindicatur, In ista uero Sodomitana pena nil contra naturam Deus facere cernitur, cum desuper ereo ignito illo spatio, insoliti desiderii ardor inflammatur.



CAPUT XI.---De uxore Loth in statuam salis mutata.

De qua peccatorum plaga Loth Dei seruus per Angelos eruitur; sed illius uxor ne retro respiceret iussa, dum respicit, in salis statuam solidatur , ut cuius uisus non erat immunis ex culpe consortio, mortem effugere non posset, quamuis propter iusti contubernium eruta sit de incendio. Sed dum hoc assumpsimus, quod nichil in Dei creatura contra naturam sit, sed insita natura semper in omnibus gubernetur; qualiter, uxor Loth cum in salis statuam uertitur, humani corporis natura in hac mutatione gubernatur? Salis igitur naturam in humano corpore esse nullus ambigit, qui lacrymarum salsitudinem  comprobauit; que a turbato felle, ut medici dicunt, egredientes, salis naturam, quam in recondito nature sinu concipiunt, de oculis fluentes, etiam saporis comprobatione ostendunt. Et non solum in lacrymis, sed etiam in phlegmate, et tussi expresso sputo pectoris sapitur, quod salis natura per humanum corpus inseratur. Potens ergo rerum gubernator, cum totum in partem uertere cupit, quod in modica parte latebat, per totum infundit. Atque hac ex causa, cum uxorem Loth in statuam salis uertere uoluit, pars illa tenuissima salis que carni inerat, totum corpus infecit. Et ita factum est, ut qui sexto die omnes naturas constituere consummauit, nichil ex aliqua natura in aliam congessit, sed unamquamque in semetipsa gubernat, quam in prima conditione constituebat.



CAPUT XII.---De Sara nonagenaria pariente filium.

Eodem fere tempore Abrahe illius ex multitudine gentium in Dei amicitiam electi, Sara sterilis uxor filium, Isaac nomine, iam nonagenaria peperit , cum illam usque etatem per totum uite sue spatium sterilis fuit. Sed hoc ualde conueniebat, ut quoniam filius quem parturiebat, ipsam figuram Christi, qui ex sola uirgine sine aliqua humane uoluptatis cupidine nasceretur, pretulit; illum non etate qua solent femine parere, id est, a duodecimo anno usque ad quadragesimum nonum annum, sed ultra illius consuetudinis metas parturiret: ut scilicet ille infans non solum ultra quinquagesimum annum, desinente partus officio, sed etiam nonagesimo anno nasceretur, desinente uoluptatis desiderio. Et hoc quamuis contra consuetudinem, non tamen aduersus naturam factum est: quoniam et si contra consuetudinem est ut pariat anus, aduersus tamen naturam non est ut in utero feminali nascatur quandoque filius.



CAPUT XIII.---De puteo quem uidit Agar eiecta cum filio.

Quo nascente filio et ablactato, ancilla Agar cum filio suo Ismel qui prior natus est eiicitur, que per desertum deficiente aqua, et siti morienti cum puero uadens lacrymatur. Sed angelo eam compellante et dicente, Exaudiuit Dominus uocem pueri, aperti sunt oculi eius, et uidit puteum in solitudine . De quo puteo ita refertur, ut aut tunc erumpens iam e terra prodatur, aut si ibi ante fuerit, tunc Agar oculi, ut uideret, quem ante non poterat, aperiantur.



CAPUT XIu.---De ariete quem Abraham obtulit pro filio.

Ut autem appareret etiam hominibus quam fidelis in Dei amicitia parmaneret Abraham, filium suum Isaac cum esset iam adultus, offerre sibi in holocaustum super unum montium, quem ei monstrauerat, Deus precepit. Qui obediens, ad locum quem ostenderat ei Deus, cito perrexit, et assumptum filium iam iamque immolare cepit: sed clamante angelo, filio suo quidquam mali ne faceret, iam inter uepres herentem cornibus arietem uidit, quem angelo iubente holocaustum pro filio statim obtulit . Sed iste aries requiritur unde in solitudine fuit: utrum, ut quidam asserunt, hunc in illa hora terra protulit, quomodo et in principio pecora gignit? An etiam, ne illud opus post diem sextum condidisse de terra Deus dicatur, istum arietem detulisse angelum aliunde credimus, quo modo et Philippum angelus ab eunucho transtulit in Azotum , et ad Danielem in Babylonem Habacuc transtulisse ad lacum leonum fertur angelus .



CAPUT Xu.---De Iacob et Ioseph; quare unus in terra repromissionis, alter in Aegypto sepelitur.

Inde Isaac generante filios Iacob et Esau , Iacob duodecim Patriarchas generante , decem fratres inuidentes Ioseph uendiderunt in Aegyptum ; qui in terra peregrinationis et captiuitatis sue salutem gentibus prestans ad quas peruenit, totius regni Aegyptiorum dispensationem, et dominium terre Aegypti accepit, ita ut et patrem cum omni domo sua in Aegyptum  inuitauerit: ubi cum annis sexdecim uixisset, die mortis iam instante, filium suum Ioseph adiurauit, ut ad sepulcrum patrum suorum id terram repromissionis, in qua Abraham et Isaac cum Sara et Rebecca iacebant, ubi etiam Lia condita fuerat, illum deportaret. Quam adiurationem Ioseph opere compleuit: patrum enim suorum ad sepulcrum paternum corpus de uexit . Et tamen ille in Aegypto postea moriens, statim post mortem deuehi ad paternum sepulcrum noluit; sed in Aegypto interim sepulture locum suscepit, et postea de ossibus suis pergenti de Aegypto populo mandauit, dicens: Efferte ossa mea uobiscum hinc . Quare ergo alter ad sepulcrum Abraham in terram repromissionis protinus portatur, alter adhuc in terra Aegypti quandoque deportandus sepelitur? Iacob namque nequaquam externe gentis feminis, nisi iis que de Mesopotamia secum uenerant, miscebatur; idcirco ad paternum sepulcrum integro corpore post mortem statim deuehitur. Ioseph uero Assenech Putifaris sacerdotis Heliopoleos filiam uxorem accipiens , externo sanguini fuerat mixtus, et ideo post mortem in extraneo terre limo conditus est. Quare ergo postmodum ad terram repromissionis uehi uoluit, dum primitus in Aegypto conditus fuit? Ioseph ergo ut uir propheticus, preuidit quod Aegyptiorum gens idololatrie dedita, ipsum qui terrene munificentie illis auctor fuisset, et ipsos de famis periculo liberasset, aliquando adorare uellet: quod et fecerunt. Nam bouis simulacrum iuxta sepulcrum Ioseph statuerunt, eo quod bos uiro in agricultura cooperatur. Qua etiam causa filii Isrel cum in deserto idolum adorare uellent, non aliam aliquam statuam quam uitulum, id est, bouem fecerunt: hac uel maxime causa quod ipse in Aegypto iuxta sepulcrum Ioseph adoraretur. Ne ergo Ioseph Aegyptiorum idololatrie succumberet, profectionem filiorum Isrel preuidens, dixit, uisitatione uisitabit uos Deus; et efferte ossa mea hinc uobiscum. Hanc ergo causam in hoc loco posui, non quod inter mirabilia deputaretur, sed ne tam magnum inter Abraham et Moysen, sine aliquo quod commemoratione dignum sit, spatium omitterem.



CAPUT XuI.---De Moyse et rubo in Oreb.

Post mortem autem Ioseph, durissime seruitutis iugo Aegyptiorum gens filios Isrel cepit opprimere, ita ut mares eorum paruulos, ne ultra modum gens succresceret, in flumine proiicere, et diuersa iuberet morte mactare . Quo tempore Moyses Amre filius, in illa tempestate generatus, Leuitice stirpis uir, in ultionem sue gentis surrexit: et uidens uirum Aegyptium Isrelitam opprimentem, occidit. Que res ut Aegyptiorum regi qualiter facta esset, innotuit; ipse de Aegypto fugiens, per quadraginta annos in terra Madian oues pascens exsul fuit . Cui euoluto tempore promissionis, que facta est ad patres, minanti per pascua gregem in monte Oreb rubus ardens, et igne suo non comburi apparuit. Et cum talem uisionem explorare cuperet, cur rubus non combureretur cum arderet, Dominus de medio rubi, Ego, inquit, sum Dominus Deus patrum tuorum. In Aegyptum mittam te, ut inde seruitutis iugo oppressum soluas semen eorum . In hac horribili uisione, hoc nostro operi primum occurrit, quomodo ignis uidebatur ardere, et tamen illud in quo arserat, non comburi. Si ergo de ista materia ignis alimoniam sumpserat; quare illud unde creuerat non consumebatur? Et si non de hac materia flamma, que uidebatur, surrexerat; ut in rubo ostenderetur quid necesse erat? Cuiusdam ergo uirgulti consuetudo refertur, quod quanto plus arserit, non tantum non consumitur, sed ardendo purgatius redditur. De quo ligno sanctus Hieronymus in explanatione altaris lignei, quod in ciuitate per uisionem Domini in Ezechiele ostenditur , refert quod quasi lini colorem habeat: attamen de huius nomine reticuit, cum illius naturam indicauit. Si ergo in illius arboris rubo ignis  ille Moysi ostensus arserat, quid mirum si nequaquam illud comburebatur? Seruata ergo in utroque natura, igne scilicet et arbore, consideratur; dum et ignis naturaliter de arbore ardet, et arbor ardens igni naturaliter non consumitur. uel certe in illo rubo non ille ignis arboris inimicus uidebatur; sed potius ignis ille ibi fuit, de quo dicitur, Qui facit angelos suos spiritus, et ministros suos ignem urentem . Ignis ergo incorporeus in rubo declaratur, qui dum corporali homini ostensus est, necesse fuit ut aliqua corporea materia monstraretur.



CAPUT. XuII.---De duobus signis, id est manu in sinum conuersa, et uirga in colubrum mutata.

Deinde pergenti in Aegyptum, bifarium condonatur signum, scilicet ut in tribus testibus, in se et in duobus signis, consisteret uerbum. Nam uirga quam Moyses adhuc ouium pastor manu portauerat, cum in terram proiiceret, serpens fiebat: et manum illius in proprium sinum suum missam prima uice leprosam protulerat, et secunda uice in eumdem sinum conuersa sana apparebat . Sed in manu aut in ligno contra naturam esse aliquid factum non apparet. Lepram enim et sanitatem insitam, ut alternatim sepe probatur, carnis humane natura retinet. Sed crebra talis mutatio, ut in eodem momento sana manus et lepra candens, et rursum sana appareret, insignissimi miraculum signi intuentibus prebet. uirga igitur in anguem uersa et rursus serpens in arborem mutatus, laborem nature inquisitoribus preparat. Nisi quia utrumque, uirga scilicet et serpens, factum esse manifeste docetur ex terra. Quod ergo ex eadem materia oritur, gubernatoris Dei potentia uicissim in alterutrum mutatur. Sed si omnia, que de terra facta sunt, in alterutrum mutari uicissim conceduntur, hoc est, ut animal in arborem, panis in lapidem, homo in uolucrem uerti posse concedatur; nichil ex his firmiter possit intra sue nature terminos permanere, et ridiculosis magorum fabulationibus dicentium in auium substantia maiores suos secula peruolasse, assensum prestare uidebimur; ac per hoc Deum in his non gubernatorem, sed mutatorem naturarum dicemus: quod absit, ne illum post primam naturarum omnium conditionem, aliquid nouum, quod non propria natura retineat, facere credamus. Nihil enim sub sole nouum. Nec ualet quisquam dicere, Ecce hoc recens est : et ideo plurimi doctores plus dicunt illam ueram uirgam, que semper Moysi manibus comprehensa uirgultum manebat, imaginarie tantum in serpentis formam aliquoties pro signo fuisse uersam, presertim cum ad nullos usus, nisi ad signi ostensionem necessaria esset. Si enim uerus serpens fuisset, serpens semper post signa maneret. Etenim uera uirga fuerat ex qua Moyses Aegyptum plagis flagellare ceperat; nunquam in serpentem mutata, semper uirga permanserat. De qua mare diuiditur , et petre in Oreb et in Cades percutiuntur . Si ergo imaginarius serpens ille per signa tantum ostenditur, cur coram Pharaone ceteri magorum serpentes per eum deuorantur ? Cui obiectioni facile docti respondere poterunt, quod et ipsi serpentes, qui per eum deuorantur, imaginarii fuerunt; et ideo diuini signi imaginatio deuorare poterat quod per magorum diabolicas incantationes imaginatum fiebat. Iuxta ergo hanc estimationem non in naturam serpentis uirga uertitur, sed pro signo in similitudinem imaginarie commutatur. Nihil enim in arboris natura, quod facere serpentem possit inuenitur: et idcirco nisi in hora signi, que erat uirga naturaliter, serpens specialiter uidetur [1 1Kb] .



CAPUT XuIII.---De aqua in sanguinem uersa.

Pergens igitur in Aegyptum Moyses, cum coram Pharaone ut sibi Dominus imperauerat, signa faceret, et Dei sententiam, ut Isreliticum populum dimitteret,  regi indicaret, et ipse rex Dei precepto nullo modo consentiret, et iubente Domino decem plagis terram Aegypti flagellaret; primo percussas in sanguinem uertit aquas, ita ut omnes aque per totam Aegyptum mutate in sanguinem; animantibus que in ipsis erant, mortem prestarent, et per interitum sitis hominibus penale facerent exitium . Hec autem primitus uindicta Aegyptiis cum rege suo conuenienter euenerat, ut qui Dei populi infantes in flumen iactari preceperant, eiusdem fluminis aqua in sanguinem uersa exitium bibentibus inferret, et non bibentibus penam prestaret. At uero et hoc requirendum est, quod ad presentis operis propositum respicit, quomodo Deus nature gubernator naturaliter aquam in sanguinem mutauit. Aqua igitur cuncti liquoris materia, quotidie per ipsarum rerum ministrationes in diuersa mutatur, dum ad uniuscuiusque nature pastum et refectionem indesinenter et naturaliter contrahitur. Cum enim per uitis arborem infunditur, in uini saporem et colorem mutatur: et cum oliue ligni ad excelsas summitates ascendit, eadem aqua olei pinguedinem facit: et cum ab apibus in fauos congeritur, mellis dulcedinem operatur: et cum per palmarum robora digeritur, dactylos gignit, et ad sicere suauitatem expressa peruenit et cum in animalium diuersorum pastum deputatur, in sanguinis substantias diuersas per eamdem carnem distinguitur. Nam et nutriendis fetibus, albi coloris et suauissime dulcedinis in uberibus lac preparat, et per cuncta relique carnis membra rubicundum sanguinis colorem fuscat. Multa sunt preterea sanguinis genera per eamdem carnem, que usque ad uiginti tria physiologi dinumerant, ex quibus urinam, semen, fel nigrum et rufum, saliuas et lacrymas, et cetera esse denuntiant: hec quotidianis administrationibus nature sue per res uarias aqua preparat. Quid ergo capacibus mentibus obstat, si illud quod per tempus longius facit, in momento per iussum potentissimi Gubernatoris naturaliter efficiatur? Aqua ergo in sanguinem uersa, non contra naturam facit, sed quod aliis rebus per tempus efficeret, iubente Domino in semetipsa protinus operatur.



CAPUT XIX.---De ceteris plagis Aegyptiorum.

De ceteris uero plagis quibus Deus per Moysen et Moyses per Aaron, Pharaonem et terram eius et seruos eius castigauerat, nil excessisse terminos nature, ipsa plagarum simplex narratio manifestat. Quoniam etsi tunc solito plures, semper tamen de aquis rane nascuntur; et sciniphes estatis tempore calore solis de puluere oriuntur; locuste et musce solis feruore solidate undique conueniunt, et iumenta diuersis causis morte solita uite sue terminum peragunt; puluis quoque conturbatus de terra sepe erem serenum obscurat, et uesicas, et postea ulcera in hominibus et iumentis infectis er generat. Grando etiam et fulgura de congelantibus et uehementer turbatis nubibus ruunt, et absentia lucis oculorum obtutus, quantocumque lux recessit, tenebre plus prepediunt. Mors quoque in Adam seminata primitus, omnibus filiis eius dominatur, per quam tunc in Aegypto primogenita soboles cunctorum arctius damnatur. Sed quamuis hec omnia in rerum naturis insita erant, Aegyptiis tamen plagali conditione, ad eorum perfidiam compescendam, et subito, et plus solito acciderunt. Quarum ordo plagarum sicut in differentia rerum, ita et ministrorum creuit. Prime namque ex omnibus tres plage per Aaron efficiuntur. Qui primo cum percussisset aquam, in sanguinem statim uertitur. Et cum iterum extendisset eamdem uirgam super aquam, ranarum inundatio repleuit terram. Et cum tertio extendisset uirgam super puluerem terre, sciniphes ebulliunt : et per Aaron iste tres plage fiunt. Et sequentes tres alie per uerbum Moysi ministrantur. Nam illo iubente, locuste et musce ueniunt, et mors iumentorum consequitur. At uero tres alie non sermone tantummodo imperantur, sed  per Moysi opus conuocantur. Moyses enim sumptum de camino puluerem in celum sparsit, et uesice in hominibus et iumentis, et ulcera manantia ut puluis in omni terra Aegypti nascuntur. Et postea assumens uirgam in celum extendit, et grandinis fulgurumque insolens copia in terram ruit. Iterumque idem Moyses eamdem uirgam in celum direxit, et tribus diebus totidemque noctibus permanentes tenebras crassitudine palpabiles, et admodum ferales super terram induxit . Ultima autem plaga neque per Aaron, neque per Moysen accidit, sed angelus Domini per Aegyptum transiens cuncta Aegyptiorum primogenita deleuit . Quoties ergo de terra uindicta colligitur, per Aaron uelut inferioris ordinis ministrum; que uero de uolatilibus et morte iumentorum, que et ipsa uelut in terra uolant, pena contrahitur, per Moysi imperium agitur; quando autem de supernis nubibus castigatio conuocatur, per extensionem in altum Mosaice manus conducitur. At uero quando humane mortis exitus a Deo dispensatur, non homini, sed angelo ministerium illud commititur: ut qui illud usque tempus per rerum, quas possidebant, flagella minus terrebantur; saltem per sue insignissime partis detrimentum commune, quod sequebatur, interitum uererentur. Istarum quoque modus plagarum undique, hoc est, terra, aquis, animantibus, ere, igne, nubibus, celo et Angelis conuenerat, ut ostenderetur quod contra Deo rebelles et contumaces sese pariter uniuersus orbis armat. Sicut autem iis quos Deus punire uoluit, omnis creatura irascitur; sic et illis quibus auxilium prebuit, omnis creatura suffragatur. Etenim hos ambos populos mare Rubrum diuisit: ubi eorum alteri totius pressure finis, initium alteri cuncte felicitatis fuit.



CAPUT XX.---De recedente et siccato mari Rubro.

Cum dimissum, tot plagis attriti, Isreliticum populum Aegyptii a se exire compulissent; mala rursus penitudine acti, cuncti cum rege suo exercitus pergunt, ut quos dimiserant, iterum ad seruitutem retraherent. Tum Isrel in angusto maris Rubri sinu coarctato, Moyse uirgam super pelagus extendente, subito maris unda Rubritidis diuiditur; et ingrediente populo pedibus siccis, hostibusque succedentibus, uia dilatatur: immissoque uento, per totam noctem Deus mare diuisum, etiam in siccum uertit, et inter ambos populos nubem, que diuideret, tenebrosam, et noctem ipsam illuminantem columnam immisit. Nam et Pharaonis exercitus mare post Isrel intrauit: sed uni refugium, alteri laqueus fuit. Quapropter et illa nubes media Aegyptiis erat tenebrosa, ut per totam noctem precedentibus coniungi non ualerent; Isreli uero noctem ipsam illuminabat, ut profunda maris lucida uia incederent. Orto autem diluculo, defensus utroque periculo, hostium et pelagi, totus Dei populus euasit ad rura deserti; cum totus, sine saltem nuntio euadente, Pharaonis cuneus, undis ad suas metas reuertentibus, concidit in glarea profundi . In hoc tam insigni in Dei operibus miraculo, istud de presenti actus nostri intentione exigitur, quomodo in siccato et recedente de littoribus mari ratio conseruatur. Sed ipsum non tam difficulter, Deo auxiliante, nos inuenire credimus, qui congelantibus undis stagnorum dorsa glacie superstrata sepissime consideramus. Quod ergo uenti et pluuiarum desinente turbine eris inferiores partes gelu obtinente, in aquis sepe naturaliter efficitur, illud tunc Dei iussu per glacialem uentum subito urgente  pelago factum fuisse comprobatur. Sed sicut repente mare siccum Domino imperante redditur, ita eodem iubente liquefactum, in fluidas undas de sicco resoluitur. De recessu uero illius quotidiana administratione, iam ante prediximus, quia per Oceani maris estuaria indesinenter fieri uidere solemus. Ex quo colligere  possumus, quod mare sicut naturaliter quotidie deserit littora, non contra naturam, quamuis longe aliter dissimili modo, Deo tunc gubernante, propria littora detexit.



CAPUT XXI.---De carmine consono filiorum Isrel.

Considerantes igitur filii Isrel ualidissimam potestatem, quam in sui liberatione Dominus fecit, Moyse precinente consono carmine canticum Domino uniuersi pariter decantabant . Ubi enormi satis admiratione accidit dignum miraculum, ut cuncti pariter senes cum pueris, et omnes etates, eodem inspirati flamine, uno quasi ex ore, nulla premonitione edocti, easdem concinenter litteras decantarent in unum. Sed nature inquisitor in hoc loco securus efficitur, ubi non consuetudine humani ingenii, sed diuino Spiritu cantorum pectora et ora inspirantur. Sed in his tamen cantoribus nil idem Spiritus contra naturam effecisse dignoscitur, in quibus per ora et linguas halitus et uox ad uerba mouetur. Et quod per uerbum et studium ipsi facere potuerant, consonum omnes carmen decantare in uno momento Dominus illis donauit. Et qui paulo ante profundum coram eis aperuerat, ipse postmodum in tale canticum eorum linguas et ingenia gubernabat.



CAPUT XXII.---De aquis indulcatis in Marath.

Inde per infecunde auium digressi solitudinis, trium dierum continuo fatigati labore, querulosi ardore sitis, in Marath aquas amarissimas inuenerunt; quarum salsitate prohibiti, sue sitis habere solamen minime ualuerunt. Sed Moysi a Domino lignum osteneitur, cuius tactu amara fluminis aqua indulcatur; eiusque dehinc dulci sapore populus sitis ardorem depotatus deposuit, quem illuc usque incessabiliter feruor fatigauit . Sed qualiter nature inuestigator naturaliter esse factum approbabit, quod amare aque in momento ligni attactu protinus indulcantur? Cuius ergo nature aut tante dulcedinis lignum fuisse uidetur, quo semel intincta fluminis unda amarissima, suauis et sapida fit? Etenim si fauum mellis aliquis nunc in amaram undam iecerit, nonne potius fauus amarus, quam unda sapida erit? Ex quo intelligitur, non tunc lignum contra naturam aquam effecisse dulcem; sed precepto conditoris et nature gubernatoris lympham mutauit in saporem. Nam et uirga illa qua a Moyse mare Rubrum percutitur, et flumen et celum et terra flagellantur, quando terra Aegypti diuersis plagis maceratur, non hanc in se nature uirtutem habuit, cum eam Moyses uel Aaron ad hec facienda eleuauit, uel ut aquam fluminis in sanguinem uerteret, uel etiam sciniphes de puluere suscitaret, uel tenebras deduceret de celo. Si enim aliquis preter Moysen, et non cum Dei precepto, mare iterum ex illa uirga percussisset, pro certo eius percussioni Thetis nequaquam cederet. Et si iterum aquas fortuitu percuteret, profecto illas nunquam in sanguinem mutaret. Sic et illam arborem per quam in Marath aqua salsa indulcatur, si in amarum liquorem aliquis intingeret, et non idem Deus ut primitus imperaret, pro certo non illam salsuginem in suauem saporem commutaret. Unde peruidendum est, quod non ideo Deus hec ligna, uel etiam de fornace puluerem in his mirabilibus interesse preceperat, ut aliquid in illis per eorum naturam uel administrationem effectum fuisse quis credat. Sed per hec futurorum mysteria presignata esse instituit, ut quid in his nunc in Ecclesie prouectibus ista faciant, sapiens doctor figurali expositione decernat. Dum autem lignum nichil in hoc naturaliter fecisse approbauimus, restat nunc ut quomodo per naturam factum sit, exponamus. Quodcumque ergo per studium quamuis longi temporis in re aliqua inuenitur, non aliunde in eamdem per industriam ex aliena natura conducitur; sed cum in nature abdito recessu occultatur, prius hoc perplexit temporis industria, et alterius nature adiumentum reddit. Et quod per humanum seu etiam rerum effectum longo cultu efficitur; hoc Dei uoluntate, cum necesse  habet, ipsa natura operatur. Aquas igitur amaras, uel etiam ipsas salsissimas in dulcem saporem uerti posse, frequenter naute comprobant, qui illas per humum optime terre infusas, et hoc artificio etiam indulcatas, sepe sitim temperant. Nubes quoque de marinis finibus uapores leuant salsi liquoris, sed easdem dulces, quando pluunt, terrenis usibus ministrant. Quoniam salsuginis uitium quod in semetipsis aque insitum capiunt, per infusionem terre aut nubium deponunt. Similiter quoque et dulces aque, cum eas homines per marinorum olerum cineres hauriunt, salsum et plusquam Oceani saporem reddunt. Hanc ergo immutationem insitam sibi naturaliter aque habent; sed celerius per preceptum Conditoris illam, quam per efficaciam humane diligentie et ipsarum rerum ministrationis exhibent. Per alterius enim rei adiumentum humana diligentia, uel ipsa cuiusque rei ministratio, alicuius nature superficiem mutat; ipse uero creaturarum conditor et gubernator, naturam occultam, que per aliam rem manifestanda fieret, in re ipsa sola denudat. Sicut et nunc amara aqua dulcedinem quam in occulto sue nature continuerat, per humum aut nubem ab amaritudine purgata, ostenderet; ita iussu gubernatoris potentissimi naturarum per se solam absque alterius rei iuuamine exhibet.



CAPUT XXIII.---De manna pluente de celo.

Ingressi ergo solitudinem, huius populi sexcenta ferme millia peditum pugnatorum, excepto purgamento exercitus, id est innumerabili et promiscuo uulgo quod de Aegypto conscenderat , Deus per annos quadraginta manna, id est, celesti pane saturauit . Denique de illo pane et Psalmista postmodum commemorans dixit, Panem celi dedit eis, panem Angelorum manducauit homo . Qui per noctem semper, excepta nocte sabbati, cum rore descendens, circa castrorum locum candorem niuis ostenderet. Erat enim, inquit Scriptura, quasi semen coriandri, et coloris bdellii, album quasi nix . Hoc autem solis ortum sufferre non poterat, sed continuo liquefiebat; cum uersa uice collectum et mola confractum, in coquendis panibus ignis ardorem sustentabat. Et si quis in mane alterius diei, residuum aliquid ex eo relinqueret, uermibus scatebat; cum tamen gomor mensura manna sanum post longa postmodum tempora plena Arca reseruabat . In quo et mirabili et necessario tunc signo, exceptis iis que ad figuralem expositionem pertinent, studiosis mentibus subueniunt, que sue explanationis illuminationem Domini adiutorio exigunt. Primum enim utrum panis sit queritur: et quomodo panis Angelorum uocatur: et si cibus ille nichil terrene nature habuisse describitur, quomodo adhuc in terra positi, et uitiis carnalibus subiecti ex eo homines sustentantur. Panis enim in Psalmiste predicto uersiculo, ut prediximus, celestis esse scribitur, qui de nubibus pariter cum pluuia tribuatur: que nubes, ut ante iam diximus, per Scripturas, celorum nomine uocitantur. Panis autem Angelorum cibus ille dicitur, non quod illo Angeli, qui cibo non egent, saturarentur, sed quod per Angelorum ministerium tale officium, sicut Lex et cetera populo prebebantur, que disposita per Angelos in manu Mediatoris tribuitur . Qualiter ergo homines qualescumque sustentare potuisset, nisi terrenum aliquid in sua substantia haberet? Sed unde nubibus manna pluens terrenam substantiam habere monstrabitur, nisi forte eris ipsius inferior pars terrenam aliquam naturam retinere ostendatur? Quomodo enim auium uolantium corpora sufferre ualuisset, si non terrene soliditatis aliquid er contineret? Quapropter illa substantia et nubes fulte terre ipsius natura, etiam in niues et grandines congelascunt, qui pene duritiam lapidum contrahunt. Quid igitur hoc capacibus animis repugnat, si sicut nubes grandinis lapillos concipiunt, sic et manne grana gignere potuerunt; presertim  cum ad terram ueniens, ueluti cum cognato rore, si illud sol ortus inueniret, quasi grando in terra liquescens deperiret? Atque ita fieri poterit, ut manna in terreni eris huius partibus genitum, terrenis hominibus prebuerit cibalem pastum. Ista etenim pars inferior eris, terra etiam in Scriptura diuina nominatur, dum in centesimo quadragesimo octauo psalmo, prophetali spiritu in Domini creatoris laudem omnes creature incitantur. Sic namque consummatis his que ad superiorem ornatum celi pertinent, cum ad partes eris huius inferiores uenitur, taliter subinfertur: Laudate Dominum de terra, etc., usque, que faciunt uerbum eius. Ecce nunc crassiorem nubibus et uaporibus insertum erem, terram Propheta nominauit, et antequam ad inferioris terre, que postea subinferuntur, spatia perueniat. In illa ergo superiori parte terre, ubi grando et nix gignitur, nascebatur manna, et in cibum inferioris terre partis hominibus per Angelos administrabatur. Ex quo facile dignoscitur, non aliunde extra naturam quesiisse, sed de terra Deus uictum preparasse. Non quod Deus quotidie illis panem illum communem etiam in deserto prestare non posset, sed ut homo pastus de nubibus, sciret quia non in solo pane uiuit, sed in omni uerbo quod de Dei ore procedit . Sicut enim nature imperauit, ut homo saturaretur pane, ita etiam de omni quacumque re, si ita illi iusserit, quomodo habebat et tunc de nubibus pluuiam, uictum habebit incolumem.



CAPUT XXIu.---De petra percussa in Oreb.

Idem quoque populus in deserto sitiens potamenti refocillationem postulauit. Unde Moyses princeps, Deo imperante, uirga percussa petra in Oreb, aquam de petra produxit . In hoc nature inuestigator in angustum redigitur, quomodo aque natura in duro lapide occultatur. De aqua uero in principio lapides factos, qualiter ignorat, qui crystalli naturam, niue per multum temporis congelante, in commutabilem lapidis duritiam procedere non ambigat? presertim cum glebas non de terre ipsius humo, sed de feni primitus incremento in summis arboribus uel scopulis sepe consideramus, in quibus iam lapillos per pluuiarum infusionem et ipsius feni in humum motionem genitos inuenimus. Nonnullas quoque terras argillosas transfluentium aquarum assueto cursu superfusas in duritiam lapidum uidimus conuersas: in quibus etiam duriores uelut antiquioris etatis lapides, quos ipsa humus prius in se habuerat, animaduertimus insertos. Qualiter iam nonnullis lapidibus quoque concauos ostreos, quos quando mollis humus fuerat, interpositos habebat, ueluti sue naturali duritie nunc insertos uidemus. In ceteris quoque quos longe admodum etatis mare ad terras proiecit, superposite more nagarbe [1 1Kb] uidentur, quas non de maris glarea eleuatas, sed ex ipsa marini humoris qualitate, et eorum extrema corporum indurata cute admodum esse concretas, ipsa consideratione probamus. Plurima etiam marina reptilia testudinibus cetaneis induuntur, in quibus durities plusquam plurimorum lapidum uidetur. Ex quibus omnibus manifestis approbationibus, lapides ex aqua tantum nunc, et nonnullos ex aqua et humo nunc genitos esse, doctus quisque non denegat; sicut et lacrymosi marmoris natura et consuetudo indicat. Satis etiam natura de liquore in lapidis duritiam concreta uertitur, et iterum in liquorem solui contuetur. Lapis quoque, ut Iob libri narrat historia, resolutus calore in es conuertitur ; quod non potest, nisi prius in liquoris naturam moueatur. Preterea quoque omne metallum quantecumque duritie fuerit, quamuis liquide nature esse non pateat [2 1Kb] , igne resolutum liquescit. Dum ergo ex aque humore lapidum natura gigni comprobatur, quid obstat si Dei gubernatoris uoluntate lapis in aquam uersa uice mutetur, ut natura ad suam  originem redire festinet, cum Deus aquam de petra populo suo preberi iubet?



CAPUT XXu.---De filiis Moysi, quare ducatu Sacerdotum priuati sunt.

Post hec quoque Moysi cognatus, cum Sephoram illius Moysi uxorem et duos filios eius detulerat, ocius ipsi in occursum Moyses per desertum exire festinat. Cuius consilio quamuis gentilis, tamen cum ad castrorum locum uenitur, tribuni et centuriones et quinquagenarii et decuriones in Dei populo constituuntur . Sed de Moysi filiis questio nascitur, cur patris sui in ducatu populi heredes non sunt, sacerdotio saltem priuantur, dum per Psalmistam dicitur, Moyses et Aaron in sacerdotibus eius . Hec tamen questio rationem dando uincitur, cum filii Moysi de gentili matre peregrinationis causa generantur. Sic etenim de Moyse, cum primogenitum genuisset, refertur: Et uocauit nomen eius Gersan, dicens, Quia aduena fui in terra aliena .



CAPUT XXuI.---De ieiunio quadraginta dierum.

Interea inuitatus Dei famine Moyses, quadraginta dies ieiunauit, et liberato Dei populo de Aegyptiorum decem plagis, quinquagesimo die, ex quo in Aegypto Pascha celebratum est, decem mandatorum legem de monte Sinai in duabus lapideis tabulis detulit . Quas, cum offensus esset populi peccantis piaculo, ad montis radices confregit . Restauratisque totidem numeri eiusdem materie tabulis, rursus quadraginta diebus ieiunus, Dei largitoris munere, eadem precepta recipere meruit . Sed per hoc tempus contra consuetudinem humani moris, bis taliter, ut predixi, nullo fatigatus inedie labore, nullam terrene conuersationis escam manducauit; quoniam diuini sermonis consortio fultus, tam longam inediam sine esurie sustinere potuit.



CAPUT XXuII.---De populo carnes postulante.

Preterea carnium concupiscentia infidelis populi pars flagrans murmurauit, et manne celesti ollas carnium Aegyptiorum preposuit. Sed et Moysi cum esset intoleranda res uisa, Dominus, Populum, inquit, sanctifica crastino: ego enim illos mense integro carnibus saturabo. Cui imbecillitate incitatus humana Moyses, Sexcenta millia, respondit, peditum pugnatorum, excepto innumerabili uulgo huius populi numerantur: numquid boum et ouium immensa multitudo cedetur, aut ad saturationem innumerabilis turbe pisces maris in unum congregabuntur? Et idcirco ut nichil de iis, que Moysi mens fragilis, utpote humana arripuit, in pastum populi cederet. uentus a Domino egrediens, arreptas trans mare coturnices, ad castrorum loca detulit, easque duobus cubitis in ere uolantes circa castrorum loca, quantum una die confici potest. Ortygometram inseruit  : quam populus colligens, mense integro, id est, triginta diebus comedit. Sed incredulos murmurationis ultio consequitur. Nam in illo loco, priusquam populus egrederetur, qui concupierant, ira dominica mactati sepeliuntur . Certe in hoc nichil nouum uel contra naturam a Domino contribuitur, qui olim creaturam auium conditam, et in abdito mundi quodam angulo reconditam, in necessitate populi sui prestare uidetur. Quamuis in libro Sapientie scribitur, Nouam creaturam auium uiderunt : nuper utique ostensam, non nuper creatam. Quod olim Deus cum ceteris creaturis in principio condidit, hoc in tempore necessitatis plebi sue ministrauit. Sed tamen idcirco coturnices ad tale ministerium, que prius cum manna contribute nichil aduersi edentibus contuferant, ista uice iterum detulit, ne quisquam putaret, quod esca auium sine murmurationis culpa mortem populo prestitit: quoniam et in hac uindicta sana conscientia comedentes incolumes seruauit; et quando cum manna data est, toti multitudini nichil incommodi prebuit.



CAPUT XXuIII.---De Aethiopissa uxore Moysi, et lepra murmuratricis Marie.


Postmodum propter Aethiopissam eius uxorem, Aaron et Maria contra Moysen insolentia uerba depromunt, quem omnium qui tunc in terra morabantur, mitissimum hominum Spiritus sancti dicta describunt. Sed cum tres tantum illos in tabernaculum uocasset, Aaron castigatus Dei sermone, oleo unctionis a uindicta defenditur; Marie uero lepre candore corpus maceratur, quapropter etiam extra castra manere precipitur. Sed orante pro ea Moyse, septimo die iterum reuocatur sana . At uero de ista Moysi Aethiopissa coniuge duplex magistrorum inuenitur intentio: utrum de Aethiopia cum esset in domo Pharaonis, de qua quadragenarius egreditur, acceperit, que per multos peregrinationis eius dies illum exspectauit; an signorum tempore, cum post peregrinationem in Aegyptum reuersus est, Aethiopissam uxorem sibi iunxerat, quam de Aethiopia secum et per desertum ducebat; an eque de Sephora dicitur quod Aethiopissa sit, quando ad aquilonem maris Rubri, ubi prius Aethiopes fuerunt, Aethiopiam alteram esse in multis locis historiarum Scripture describunt. De qua in ecclesiastica historia scribitur quod ex parte Indie adheret. Et in Chronicis Canonicis Eusebii refertur  , quod Aethiopes ab Indo flumine consurgentes iuxta Aegyptum consederunt. Ex quo intelligitur, quod terra illa in qua primitus Aethiopes habitauerunt, Aethiopia dicta esse potuerit; ex qua Aethiopia si Moyses uxorem suam acceperat, ideo Aethiopissa dicta fuerat.



CAPUT XXIX.---De Chore et Dathan et Abiron.

Chore quoque filius Issaar de tribu Leui, patruelis Moysi et Aaron; et Dathan, et Abiron filii Eliab; et Hon, filius Phelech de tribu Ruben, et preterea ducenti quinquaginta uiri proceres synagoge, qui tempore consilii per nomina uocitabantur, supercilioso superbie tumore contra Moysen et Aaron steterunt. Etenim Chore uindicare sibi sacerdotium uoluerat, et reliqui alii de principatu populi contendebant. Sed illum qui ignem holocausti Deo non precipiente offerre appetiuit, holocausti tempore, celestis ignis cum his, qui ad eum pertinebant, absumpsit; et eos qui se in excelsum eleuantes Dei ordinationi resistere ceperant, sub pedibus eorum terra dehiscens, aperto ore in infernum deglutiens, uorauit . In quibus manifeste ostenditur, quod tantumdem sensibiles et insensibiles creature Dei dicto obediunt; dum quemadmodum uiuentes celeriter cum eius imperio ueniunt, ita et que non uiuunt, uelut uiuentes, quod precipitur peragunt. Sed quamuis quasi uiuens terra illud uindicte officium peragit, contra naturam tamen in illo nequaquam aliquid fit: uitam enim insensibilem terra habere indubitanter dignoscitur, per quam in se crescentia arborum et olerum fruteta moueri uidentur. Unde quasi in uiuente carne palpitantes uene sanguinis discurrunt, ita etiam per terram uiuentium aquarum riui profluunt: per quam uitam insensibilem Deo imperante terra os suum aperuit, quando hominum peccatorum, quasi seruiens in ministerio uindicte, tabernacula uorauit.



CAPUT XXX.---De plaga, que descendit in populum, quando Moyses fugit in Tabernaculum.

Sequenti itidem die totus populus contra Moysen et Aaron, quasi sanguinis reos consurrexit, eosque in eorumdem ultionem occidere uoluit. Sed hic uterque, Moyses uidelicet et Aaron, ad tabernaculum Dei diffugiunt, et iterum in rebelli populo celestis flamma deseuit. Rursumque Aaron imperante Moyse, impleto altaris igne thuribulo, foras in populum uenit, et inter uiuos et mortuos digredientis uestigium uindicta non transiuit. Recto in utroque moderamine effecto, ut qui contra iustos principes iracundie igne intus exarserant, foris iustissime uindicte flamma conflagrarent: et qui in corde proximorum culpas ueniabiliter  dimiserat, eius uestigio defensos ignis de celo missus urere non audebat. Illa autem die quatuordecim millia ignis ille consumpserat .



CAPUT XXXI.---De uirga Aaron, que fronduerat.

Quos etiam rebellionis reatus grauius perurgebat. Altamen cessante tumultu, ut singuli manifestius scirent, quem sibi Dominus in sacerdotium eligeret, singulorum ex duabus et decem tribubus principum uirgas insertis nominibus Moyses postulauerat, et pro sorte Leuitice tribus Aaron uirgam inserto nomine acceperat, quas in conspectu Domini sub tabernaculi tecto una nocte recondit. Crastino autem mane Aaron uirga gemmulas amygdalini floris ostendit, quo patebat Aaron pre omnibus in sacerdotium Deum elegisse . Nec tamen in hoc contra naturam uirga monstratur aliquid effecisse.



CAPUT XXXII.---De petra bis percussa in Cades.

Interiecto tempore dehinc populus sitiens in Cades deserti Sin, murmure graui contra Moysen et Aaron tumultuabat. Que res dum ad Dominum per Moysen refertur, uirga percuti petra precipitur. Sed Moyses infidelis populi murmure permotus, etiam de precepto Domini fide titubauit, coramque populo cum Aaron bis petram percussit, largiterque fluentes aquas sitiens populus bibit. Sed hac causa Moyses terram repromissionis non intrauit . Semel in Oreb petra percutitur, ubi tantum populi infidelitas notatur . In Cades autem deserti Sin saxum bis cesum pulsatur: ibi namque infidelitas in populo et in duce dignoscitur.



CAPUT XXXIII.---De serpente eneo.

Itidem murmurante populo ignitos serpentes flatuque adurentes in eum Dominus immisit, quorum flatu adustos plurimos murmuratorum necauit. Ceteri autem intereuntium pena territi, et animo penitente ad satisfactionem inclinati, ad Moysen et ad Dominum clamauerunt, ut hec ab eis plaga cessaret. Et idcirco flexus penitentium lacrymis Dominus Moysi iubet, ut serpentem eneum uirga in excelsum coram populo eleuaret. Quo facto statim serpens eneus erigitur, et per illius aspectum priorum serpentium uulnera curabantur . Attamen quemadmodum et de uirga diximus, et arbore qua amara aqua indulcatur, non in serpente salus, sed in Domini imperio tenebatur. Quidquid enim ipse precepisset, illud tunc in populo salus esset. Sed historia precedentium rerum in figura, uirtus nunc in Christo et in Ecclesia continetur.



CAPUT XXXIu.---De Balaam et asina eius.

Balach filius Sephor, cum in terram suam Isrel uenisse comperisset, nuntios misit, ut Balaam hariolum inuitaret, ut populo Isrel malediceret. Qui cum sedens super asinam pergeret, et asina angelum in angustiis stantem euaginato gladio uidens timuisset, ter cesa demum domino substitit. Unde amplius flagellata humano more et sermone, quasi querulosa ancilla, loquitur. Et illa loquente, statim Balaam oculi, ut angelum cerneret, aperiuntur . In hoc admirabili signo quamuis asina competentia sibi uerba profatur, non tamen sua mente nec affectu suo loquitur; sed Dominus de quo dicitur, Et aperuit Dominus os asine, sicut ad loquendum os aperuit, ita etiam linguam et palatum in uerba gubernauit. Asina enim quid et quomodo diceret, et si aliquid diceret, omnino nesciebat. Quoniam et homines qui alieno inflati spiritu loquuntur, et adhuc cum loquuntur, quid dicunt nesciunt, et nichil ex eo recordantur cum resipiscunt. Sed qui loquendi modos et in nubibus et in igne sepe inuenit, et in ore muti animalis lingue plectrum in uerba gubernauit. Ex quo intelligimus nichil in natura asine Dominum commutasse, sed per erem oris eius, illa etiam ignorante, prophete ignorantiam compescuisse: quatenus Domini Spiritus etsi in se loqueretur, elatus in superbiam non esset, qui frequenter, et per res insensibiles, et brutum et mutum et subiectum sibi animal, eumdem loqui comperisset. Quoniam Spiritus Dei ubi uult spirat , etiamsi uoluntati eius qui loquitur, minus conueniat. Sicut et Saül prophetas occidere uolens, mala incitatus uoluntate uenerat, et tamen Spiritu Domini arreptus, inter eos quos persequebatur, prophetabat . Unde et ipse Balaam ad maledicendum deductus, et illud uolens implere, non maledicere Dei populo potuit, sed contra uoluntatem suam a Domini Spiritu coactus est benedicere . His ergo duabus causis Balaam uenire a Domino permissus est, ut per mutum animal eius insipientia confutaretur, et aduentus Christi per prophetam gentilem, qui futurus erat gentium Saluator, in lege Dei scriberetur, In omni populi Isrel itinere columna nubis per diem nunquam defuit, nec coram populo columna ignis per noctem , ut noctis frigore defensi, et a tenebris illuminari pergerent cum igne. Et a calore solis protecti fuerunt in die sub nube. Quem Dominus custos Isrel uere protegit, nec sol per diem nec unquam luna per noctem exurit.



CAPUT XXXu.---De Moyse pergente in montem Abarim.

Quadragesimo anno egressionis filiorum Isrel de Aegypto, quadragesima secunda mansione in campestribus Moab super Iordanem populus sedit, ubi Moyses Deuteronomium, hoc est, iterationem Legis  predicauit : et postea constituto pro se in ducatu populi Iesu filio Nun ex tribu Ephraim , imperio Domini in montem Abarim , in montem Nebo solus ascendit, ubi centesimo et uigesimo etatis sue anno, nec motis dentibus, nec caligantibus oculis, integro corpore, totius humani generis commune debitum soluit . Duabus autem causis, ut sapientes aiunt, mortis eius et sepulcri nemo conscius erat, quatenus illam faciem, que consortio sermonis Domini rutilauerat, mortis merore repressam, nullus uideret; et ne sepulcrum eius populus Isrel, si cognouisset ubi esset, adoraret. Unde et uirgam in qua signa fecerat, ut plurimi putant, ne adoraretur secum abstulerat; quoniam et serpentem quem facerat, filii Isrel postmodum adorabant. Omnis autem illius etas in tres quadragenarias partes diuiditur. Quadraginta enim annis in Aegypto in domo Pharaonis ab infantia litteras didicit. Quadraginta annis exsul ex Aegypto in domo sacerdotis Madian fuit. Et quadraginta annis per desertum ducatum populo prebuit. Certe et nos consummatis his que de Pentateucho historica narratione comprehendimus, primi libri finem de Mirabilibus hic facere conueniat, ut secundus de Prophetia scilicet excerptus, ab Iesu filio Nun et Iordane initium sumat.



LIBER SECUNDUS. De Prophetia.



CAPUT PRIMUM.---De Iesu filio Nun, et dirempto Iordane in transitu populi.

Cum autem Moyse egrediente, Dei populi gubernationem iehsu filius Nun suscepisset, confortatus sermone Domini, de campestribus Moab ad Iordanis fluuium castra moueri iubet: ac deinde cum arce testamenti onere decorati, reliquam plebem precedentes sacerdotes primas undas ingrederentur; ab illo loco ubi steterunt usque ad mare, omnis fluminis alueus aquis suis confestim nudatus, superiorque aquarum moles que de fontibus augebatur, sursum in era montabat, quousque omnis Isrel siccis pedibus alueum fluminis transierat . In cuius miraculi testimonio duodecim lapides, quantos duodecim uiri portare poterant, de ima glarea Iordanis portati sunt in locum castrorum, et totidem tanti ex his quos terra sicca continuerat, positi sunt in eorum locum . Certe et in hoc signo propositi operis nostri causa requiritur, qualiter arcam Domini fluuius naturaliter preterire non permittit. Ita enim aquarum pars que ad mare perrexit, nature sue cursum consuetum consequitur, dum altiora deserens, per prona proprio more fluminis paulatim delabitur. At uero humana industria alueos fluminum nudatos legimus et audiuimus, quomodo Cyrus imperator Persarum exercitus super Gangem fluuium, qui est secunde post Euphratem quantitatis, illa expeditione qua Babyloniam expugnauit, dicitur esse castrametatus. Ubi carissimum et uirorum et equitum, equitem transmeandi fluminis audacia persuasum, rapacis aluei uortex demersit. Quo facto, rex incredibiliter iracundie furore aduersus fluuium permotus, uelut in sensibilem creaturam ulcisci statuit: ac immensum amnem perpeti anno totis uiribus in quatercentas sexaginta fossas diuisit; nudatoque alueo, meabilem uix genua tingentibus feminis reliquit. Unde eodem exercitu et rege eadem expeditione Babyloniam obsidente, excelsissimo murorum obiectu ab expugnandi molimine repulsi, ad Euphratis fluminis perfluentis superiora uada conuertunt. Illa autem predicta arte edocti, per alienum limitem diuertentes, per eius nudatum alueum Babylonis murum subintrantes, urbem capiunt. Quod ergo humana industria  laborioso conamine potuit, hoc Deus potentie sue uirtute facilius peregit. Sed forsitan quisquam dispariter respondebit hoc factum esse, dicens, Illic enim fossure opus alueos aquarum per humiliora diuertit; hic uero stans aqua, nullo renitente ad eris sublimia conscendit. Sed et hoc nonne humana diligentia sepe efficit, et ab oppositis uallibus aquas in excelsum montare, et ad fontes redire offensas compellit? Quod uero homines uelut terreni, de terrena crassa materia frequenter faciunt; quomodo Angeli tunc, quorum officiis hec omnia mirabilia peraguntur, per erem facere non potuerunt? Cum sit naturale eris opus et proprium officium aquas retinere in nubibus: et ut docti indoctique pariter norunt, quotidiana administratione retinet; ita tunc Deo iubente fluminis cursum prohibuit, ut per illius fluenta arca Dei et sacerdotes transirent.



CAPUT II.---De calceamentis et uestibus filiorum Isrel.

Terram igitur repromissionis post longi laborem itineris ingressi, de fructibus Chananitidis regionis populi turba comedit, et manne de nubibus esca ministrari desinit . In hoc tam longo itinere admiratione dignum accidit illud, quod per quadraginta annos nullius ex omni populo calceamentum aut uestis defecit . In quo Dominus non naturam nouam in calceamentis et uestibus condidit, sed olim conditam conseruauit.



CAPUT III.---De subuersione Iericho.

Inde Iordanis ripam egressis, urbs Iericho prima ex Chananitidis ciuitatibus occurrit. Que lustrata circuitu dierum septem, quasi arce dominice et exercitus expauescens aduentum, cito corruit. In quo circuitu nullo armorum suffragio usus est uictor populus, sed ad clamorem in gyro sonantem murus erat usque ad fundamenta dirutus . Ubi nichil extra naturam esse factum gesta res ostendit. Siquidem et hoc terre motibus esse factum frequenter Scriptura denuntiat. Quomodo et in famoso illo terre motu centum Lybie urbes corruerunt, et in terre motu dominice passionis undecim in Thracia subuerse sunt. Preterea quoque quod humani actus efficacia congerit, hoc alterius destruentis uel etiam senectutis  tempus consumit. Attamen hec dicentes, non casu accidisse murorum Iericho ruinam, ostendimus; sed nec contra naturam sicut aliquid in miraculis factum ostendemus. Hoc enim sicut et cetera ministrari angelico opere designauimus, Dei iussu effectum fuisse non dubitamus.



CAPUT Iu.---De sole et luna stantibus ad imperium Iosue.

Post hoc quoque Chananeorum quinque regibus in unum congregatis ut pugnarent aduersus filios Isrel, cum ex aduerso miscerentur cohortes, et uictoria in Dei populi partem concederet, iehsu filius Nun princeps populi Isrel soli in medio die precepit ut ne se moueret, et lune ubi fuerat staret, donec se Dei populus de inimicis uindicaret, quod et factum est. Nam sol duos dies in uno conclusit, et luna diei spatio non occurrit. In qua iussione non humani imperii auctoritate luminaria requiescunt, sed Domini imperantis ut starent, iussui obediunt. Nihil enim propter iubentis hominis uerbum Dei creature faciunt, sed quod Dominus serui sui orationi obediens precepit, hoc efficiunt. Sic enim perscribitur: Sol stetit contra Gabaon, et luna ad uallem Hailon, obediente Domino uoci hominis . Ex quo intelligitur Deum seruorum suorum precibus obedire, et ad eorum necessitatem creaturas suas opportune gubernare. Hec luminarium mora nichil nouum in natura commisit, etsi in ministerio aliquid uarium ostendit. Sed et illa uarietas nichil in anni cursu et reliquorum dierum commouit, dum pariter sol et luna unumquodque in suo ordine requieuit. Si enim unum luminare curreret, dum alterum interim requiesceret, dierum et mensium et annorum assuetum cursum conturbaret. Dum autem utrumque moram hanc habuit, quasi post consuetum diem in occasus sui limitem perrexit. Non enim quod ad belli illuminationem luna tunc in presentia solis proficeret, stare imperatur; sed ne quid in congruo luminarium meatu per unius quietem et alterius cursum destrueretur. Sed quoniam et maris cursum lunari conuenientem esse in omnibus euidenter monstrauimus, et illum tunc requieuisse, etsi Scripture uocibus reticetur, nonne ipse illarum rerum pronuntiat obseruabilis commeatus? Luna uero non tantum in hac statione requieuerit, sed et incrementi uel decrementi sui interim consuetudinem agere non potuit. Si enim dum stetit luna, licet stans, sua incrementa uel decrementa ageret; illud incrementum lunare ultra solis cursum in cyclorum rationibus aliquid turbaret. Dum uero nichil in circuli in se reuertentis cursu dies illa solito longior prebuit, tunc manifestum est, quod in illa superueniente uespera, unius diei incrementum luna, sicut quotidie solet, gessit. Ut enim hoc manifestis approbationibus pateat, cyclorum etiam ab initio conditi orbis recursus in se breuiter digeremus, quos semper post quingentos triginta duos annos, sole ut in principio, et luna per omnia conuenientibus, nullis subuenientibus impedimentis, in id unde ceperant, redire ostendemus. Quinto namque cyclo a mundi principio, anno centesimo quarto decimo, generale totius mundi diluuium sub Ne uenit, qui post diluuium quadringentesimo decimo octauo anno defecit: et inde alius incipiens, id est, sextus, in octauo etatis Abrahe anno finitur. Et nono eius anno septimus incipiens, trigesimo quinto anno egressionis filiorum Isrel de Aegypto, quinquennio ante mortem Moysi concluditur. Post quem octauus, in quo est illud signum in sole et luna factum, trigesimo sexto anno egressionis Isrel de Aegypto incipiens, in trigesimum primum annum Ase regis Iuda incidit. Cuius trigesimo secundo anno nonus exordium capiens, in quo et aliud signum in sole, Ezechie regis tempore, de quo paulo post dicemus, factum legitur, centesimo octauo anno post templi restaurationem, que sub Dario facta est, sui cursus spatium consummauit: donec decimus inde oriens nonagesimo secundo anno post passionem  Saluatoris, Alia et Sparsa  consulibus, peractis cursibus consummatur. Post quem undecimus a consulatu Paterni et Torquati ad nostra usque tempora decurrens, extremo anno Hiberniensium moriente Manicheo inter ceteros sapientes, peragitur. Et duodecimus nunc tertium annum agens ad futurorum scientiam se prestans, a nobis qualem finem sit habiturus ignoratur: quorum unusquisque uniformi statu, peractis quingentis triginta duobus annis in semetipsum, id est, in sequentis initium reuoluitur, completis uidelicet in unoquoque solaribus octouicenis nonodecies, et in lunaribus decemnouenalibus uicies octies circulis. Post quos et in lunari supputatione per communes duodecim et embolismos septem, per ogdoadem et hendecadem et incrementum lunare, quod computatores saltum nominant; et solari per quadrantes et bissextos diligenter dinumeratos, demum duobus luminaribus totidem dies habentibus, et per cursus sui omnes lineas concordi ratione conuenientibus, ueluti primus conditi orbis annus innouatur. Dum ergo hi circulorum totales recursus in se congrue, et post illos cyclos quibus in sole et luna more uel reditus signa, quomodo sub Iesu uel Ezechia factum legitur, apparuisse describitur, sine ulla uarietate redeunt; manifeste intelligitur, quod non mora illa aut reuersio aliquid in luminarium et temporum assueto cursu prepeditum uel insolitum reliquerunt; sed quasi per diem omnem in occasus sui, ut supra dixi, limitem currunt, postquam illius solito longioris diei spatium peregerunt. Per quod uidetur quod nichil ad sequentis noctis longitudinem temporis illa dies longa contulerit, cuius princeps pariter in die cum sole diei preposito luna requieuit.



CAPUT u.---De Gedeone et duobus signis.

Itaque purgata funestis habitatoribus Chananitidis regione, in Dei populi deditionem ipsa a Domino terra tribuitur. Qui postmodum pacis otio resolutus, in idolorum terre illius ut reliquarum in circuitu nationum cultum peruagatur. Propter quod gentibus sepe, quarum idola ipse colebat, potestate a Domino concessa, mancipium seruire tribuitur. Sed captiuitatum et seruitutum laboribus durissimis afflictus, frequenter a Deo per penitentiam ueniam precabatur: ad cuius liberationem, penitentium lacrymis sedatus ille, iudices suscitabat, qui de seruitutis iugo plebem eruentes, nequaquam potentie dominio, sed arbitrorum iure prefiebant . Quorum temporibus dum Madianitis seruiret populus, Gedeoni filio Ioas celestis nuntius apparuit, illumque destructo idololatrie ritu, de plebis sue liberatione commonuit. In cuius conspectu dum Gedeon oblationem componeret, desuper carnis ius fundens, celestis ignis holocaustum absumpsit. Et iterum postulanti signum siccitas in omni terra, et ros in solo uellere; et rursum siccitas in solo uellere, et ros in omni terra fuit . Sed hec quamuis sociantur numero mirabilium, nichil tamen uelut nouum ostendere uidentur in ministratione rerum. Quoniam et celestis ignis res terrenas, ut sepe diximus et dicemus, frequenter deuorat; et alternatim in mundo per partes nimbus rorat. Sed tamen multa talia de mirabilibus Scripturarum subueniunt, que etsi in rebus gestis diligentem explanationem non exigunt, figurarum tamen presignatione in rerum spiritualium intelligentia referta sunt. Sed quoniam in opere isto rerum tantummodo gestarum intellectum prosequi disponimus, hoc licet memorie causa statim historialiter numero mirabilium inseremus. Que etiamsi sepe fortuito casu Dei uoluntate in rebus proueniunt, terribilius tamen et celerius et certius et mirabilius in signi alicuius ostensione per Domini imperium gubernata et ostensa sunt. Unde cum historialiter in holocausti hac concrematione, non terrestri igne, sed celesti flamma hoc ostendebatur, quod futurum tunc bellum, non humanis uiribus, sed celesti auxilio proficeret; et  ros prius demonstrabat in solo uellere ostensus, quod diuina miseratio, que tunc in Isrel fragili et molli populo fuerat, ignitas gentium iras, sicut aqua ignem, possit exstinguere.



CAPUT uI.---De Samsonis fortitudine in capillis.

Iterum cum Philisteis seruiret Isrelitica plebs, Manue filii Saruch de tribu Dan sterili uxori primo, deinde ipsi Manue Dei angelus prophetali habitu apparuit; eosque de filio qui illis esset nasciturus, qualiter foret educandus edocuit, quatenus ne unquam nouacula caput ipsius transiret, et siceram et uinum et omne quod inebriare potest, non biberet. Cui cum Manue nesciens esse angelum, prandium uoluisset prebere, angelus inquit, De cibis tuis non comedam; sed Domino, si uis, holocaustum compone. Quod cum Manue illo precipiente composuit, cum igne holocausti coram eis statim angelus in celum ascendit . Et hic terrestris holocausti ignis de terra in celum ascendens demonstrauerat, quod per nascituri hominis fortitudinem Deus populi liberationem preparauerat. Natus igitur Samson, iuxtaque imperium Domini nutritus, maximam fortitudinem in septem sui capitis crinibus habuit. Quod pro certo probatum est, dum eisdem nudatus aliquando etiam uirtutem amisit. Nam cum Dalilam in ualle Sorecti mulierem de regione Philistinorum alienigenam adamaret, et illa pecuniam a Philistinis principibus, quibus Samson multa mala fecerat, proditionis eius mercedem accepisset, ipse poscenti fortitudinis sue mysterium in capillorum suorum conseruatione fieri indicauit. Et illa dormientis in sinu suo, uocato rasore, caput totondit. Perductusque Samson a Philisteis, oculis orbatus, molam manu uertebat, donec capilli illius ad priorem longitudinem creuerunt. Deinde Philisteis epulantibus, ut inter epulas Samson illuderetur, adducitur; et ipse puero regenti gressus dixerat, ut se ad duas columnas perduceret, quibus tota domus imminebat, quatenus super ueluti illas lassus reclinaretur. Quibus ambabus utraque manu apprehensis, inuocato in auxilium Deo, totam domum concussit. Que cito corruens, tria Philistinorum millia pariter cum ipso Samsone prostrauit . Sed naturas inuestigantibus, questionem non minimam incutit, quomodo totum sensibile corpus in insensibili capillo motum fortitudinis habuit; cuius damnum doloris sensum nequaquam intulit, cum illum tonsor a reliquo corpore ferramenti aculeo diuisit. De Samsone ergo, priusquam nasceretur, a Domino precipitur, ut capillus illius nunquam ferri acumine uel alicuius aculei tonderetur . Quamdiu igitur in mandati diuini custodia permanserat, Spiritus sancti munere maximam fortitudinem habebat. Unde cum muliebri persuasione precepti dominici transgressionem adinuenit; etiam spirituale fortitudinis donum, quod habuerat, statim recessit. Non quia in insensibili capillo ossium, et carnis, et sanguinis, qui nichil ex his habet, uirtus inerat: sed mandati dominici obseruatio donum fortitudinis obseruabat. Sed fortasse aliquis dicet: Quare ego cum capillis iterum fortitudo illius succreuit, si non in capillis etiam prius robur habuit? Attamen etiam hac uice, non tam in longo capillo amissam uirtutem recuperabat, quam donum spirituale, quod negligens amisit, afflictus penitentia crescentibus capillis paulatim impetrabat; presertim cum in huius mandati transgressione ex parte licet aliqua excusabatur, quamuis sue uirtutis Dalile petenti mysterium dicere non negauit, non tamen se impetrante, uel concedente, uel consentiente tondetur. Unde afflictus postea a Deo impetrauit facilius, quod non sponte, sed dormiens seductus amiserat.



CAPUT uII.---De arca Domini in terra Philistiim.

Inde post non paruum temporis, filiis Isrel mandatorum transgressione Deum offendentibus, incitata Philistinorum agmina ad bellandum contra eos conueniunt. Et filii Isrel de se nichil confidentes, arcam testamenti Domini in exercitu suo in pugnam contra aduersarios conducunt. Sed Legis transgressores nequaquam  Legis arca tuetur, uicto potius et deleto ex parte populo, ab alienigenis ipsa capitur. Qui uictorie munere letantes, in terram suam eamdem captam perducunt, et ueluti triumphi huius auctorem, iuxta Dagon deum suum, arcam Dei Isrel in templo statuerunt. Sed primo die Dagon coram arca prostratus repertus, iterum in loco suo restituitur. Crastino uero fracti ad limen in centum partes, capite et manibus, spina dorsi eius truncata reperitur: quod fugientem idololatrie, in aduentu dominice legis, cultum monstrabat. Qui enim fugiunt, persequenti dorsum dant. Preterea quoque tota Philistea feda admodum plaga percutitur: nam et extales eorum foras prominebant, et ingens soricum et insolens copia per totam prouinciam diffundebatur . Conuenienter quippe Dominus illis utramque penam prestauerat, qualem rerum ipsarum conueniens ratio exigebat: quatenus qui misera animalia diuino cultu uenerabantur, per miserrima animalia in aduentu dominice legis castigarentur; et qui tabernaculi Domini interiora, id est, arcam extra limites suos protraxere, hi interiorum suorum foras prominentium feda affligerentur clade. Quapropter quando plaustro nouo impositam duabus fetis uaccis uehendam, que iugum antea non portauerant, teneris domi uitulis mugientibus, ad fines suos redire arcam permiserunt, quinque mures et totidem anulos aureos indices plagarum suarum, quatenus ne eam uacuam remitterent, iuxta eam in capsella posuerunt . Sed in his multiplex figurarum intelligentia latet, que proprii operis industria, et temporis otio indiget.



CAPUT uIII.---De celi fragore quo territi sunt Allophyli.

Iterum quoque infinita Philistinorum agmina, quasi arena maris innumerabilia, per plana se terre Isrel effuderunt, que Dominus Samuele orante a facie filiorum Isrel ingenti celi fragore perterrebat : quatenus per hoc et Isrel non propria uirtute uicisse intelligerent; et hostes Dei protectionem, et auxilium erga hunc populum esse scirent.



CAPUT IX.---De uocibus et pluuiis quando Saül ordinatus est.

Itidem Samuele inuocante Dominum, cum populus sibi regem peteret, et Saül filium Cis de tribu Beniamin in Dei famine iussus Propheta ordinaret; Dominus per pluuias et horribiles uoces intonuit, quibus plebs, que audierat, se Dominum repulisse ne regnaret sibi, inteliigeret: quos fragores per Samuelis iterum Dominus deprecationem compescuit, postquam populi de hac re penitudinem intus aspexit .



CAPUT X.---De Saül prophetante inter prophetas.

Saül inuidie stimulo suscitatus, et malo spiritu sepe arreptus, cum Dauid occidere uellet, et ipse Dauid tunc cum Samuele et ceterorum prophetarum cuneo prophetaret; misit nuntios, et ipsum interficiendum de medio prophetarum rapere iubet. Sed illos, protinus ut adueniebant, spiritus qui in prophetis loquebatur, arripiebat. Ipse quoque Saül quasi iniunctum famulis opus tertiis acturus post eos exiens, cum inter prophetas uenerat, prophetabat . Diximus autem cum de Balaam et asina disseruimus, quoniam Spiritus sancti uerba, non dicentium merito pensantur, sed ipsius uoluntate ubicumque uoluerit proferuntur: per quod tamen proferentium ea merita non in melius augentur, si bona non habent opera, sicut in Balaam, et Saül, et Caipha pontifice. Unde tales prophete in iudicio, Nonne in tuo nomine prophetauimus? damnati Domino respondebunt: et tamen eterni ignis consortium inter ceteros impios subibunt . At uero et hoc loco quidam estimant, quod Saül non diuino spiritu, sed malo illo quo sepe arripiebatur, per totum illum diem prophetaret, donec Dauid etiam imminens mortis periculum, ipso suo spiritu arreptus [1 1Kb] ,  Domini dispensatione euaderet. Sed qualiter hoc sentiri potest, dum ita scribitur: Et factus est super eum spiritus Domini, et ambulans prophetabat? nisi forte sic in hoc loco accipiatur spiritus Domini, quomodo et in alio loco spiritus Domini malus Saül arripiebat . uerumtamen ubicumque sine additamento spiritus Dei, uel spiritus Domini, uel spisitus Christi, uel spiritus Iesu, in Scripturis sanctis inuenitur, Spiritus sanctus esse a nullo sano sensu dubitatur. Ubicumque uero cum additamento dicitur spiritus Domini malus, ut est in libro Samuelis, intelligitur diabolus esse: qui Domini propter ministerium, malus propter uitium dictus uidetur. Sepe quoque cum singulariter spiritus tantum, et non addito, sanctus, aut Dei, aut aliud quodcumque ex his, que ad signandum aut demonstrandum Spiritum sanctum pertinent, deprehenditur; contrarius spiritus qui est diabolus, aut subiectus quisque sibi ex his qui ministrant demonibus, dignoscitur.



CAPUT XI.---De Samuele suscitato a Pythone.

Post etiam in angustia constitutus, hostili se premente impetu, cum neque per prophetas, neque per sacerdotes, neque per somnia, petenti sibi Dominus ullum responsum daret, Saül rex Isrel ad pytonissam perrexit, ut ex mortuis aliquem sibi per sue artis incantationes suscitaret. Que cum quereret ex eo, quem mortuum de somno cuperet resolui, ille sibi Samuelem uelle respondit suscitari. Suscitatus uero Samuel, Saüli quid eueniret, prenuntiat, Hac, inquiens, hora tu et filii tui mecum eritis, sed et Isrel tradam tecum in manum inimicorum eius . Qualiter ergo Samuel a pythonissa suscitari dicitur, dum pythonissa demoniacis incantationibus et prestigiis uti uidetur? Et quomodo Saül, qui in uiuentibus prophetis Dei responsum non inuenit, resuscitatum a morte prophetam audire meruit? Unde non hunc esse Samuelem illum prophetam perfectum, facilius intelligitur; sed diabolus qui se transfigurat in angelum lucis , in phantasia Samuelis consideretur. Quod ex sermonibus eius recte dignoscitur, quoniam funesto Saüli dicebat, Tu et filii tui mecum eritis. Etenim si uerus ille Samuel hic ostensus esset, nullo modo iniquum regem consortem sui meriti post mortem diceret. Si ergo a pythonissa diabolus ostenditur, quare Samuel in diuina Scriptura dicitur suscitatus? In multis sacre Scripture locis imaginatis rebus uerarum rerum nomina sepe adscribuntur. Quomodo et predicta uirga in similitudinem serpentis imaginata, et phantastica illa magorum serpentium in Aegypto , et ille eneus in deserto serpens nominatur . Duo quoque Cherubim pro similitudine obumbrare propitiatorium memorantur . Quinque mures, et quinque anuli de terra Philistiim in capsella cum arca Domini referuntur . Duodecim boues sub mari eneo , et quatuordecim leones in throno Salomonis eburneo statuuntur . Cherubim quoque et palme, et mala granata, et retia in templi edificio depicta describuntur , cum hec omnia non ipsa rerum ueritate, sed pro similitudine ista nomina recipiunt. Ipse tamen Scripture sine ullo incertitudinis respectu quasi res ueras hec nominatim ponunt. Phantasma igitur Samuelis uelut ipse Samuel ostensum pronuntiatur, sicut et in uisibus Prophetarum, et in Apocalypsi Ioannis ostensi uiri pronuntiantur.



CAPUT XII.---De percussione Oze.

Post modicum deinde Dauid regnum obtinente arca testamenti de domo Aminadab ad Ierusalem a rege et omni populo perducitur. Oza filius Aminadab sequens arcam, cum illam uelut sustentans tangeret, subita morte percussus et suffocatus est . In quo facto temeritas in ipso Oza, qui cum non esset de genere Aaron arcam tetigerit, damnatur; et totus populus, quia caute in diuinis rebus se agere deberet, admonetur. Sed quidam aliquod precedens  peccatum in Oza per hanc punitum culpam esse existimant: quoniam sepe euenit, ut minores culpe precedentium peccatorum uindictam incutiant.



CAPUT XIII.---De Dauid numerante populum.

Quemadmodum cum populus Isrel peccasset, commouit Dominus ut Dauid numeraret populum, per quod accidit, ut plebs peccans per paruam regis culpam penam sustineret precedentium delictorum. Angelus enim Domini septuaginta uirorum millia ex omni Isrel usque Bersabee occidit, et Ierosolymam urbem uelut delere proposuit : non quod Dominus ciuitatem, quam nunc disperdidit, delere uellet, sed ut ostensus in procinctu uindicte angelus, dignam uidenti regi penitentiam incuteret. Ex quo intelligitur Dauid minorem culpam commisisse quam plebem, qui peccatum suum per solam penitentiam deleuit; populi uero delictum in auctoribus suis mortis seueritatem promeruit.



CAPUT XIu.---De duobus signis iuxta altare Bethel.

Et deinde cum per peccatum Salomonis, populi Isrel regnum unum in duo diuisit Ieroboam filius Nabath rex decem tribuum in parte aquilonis, metuens ne templi, quod erat in Ierusalem, uisitatio rursum populum Roboam filio Salomonis iungeret, idola et altaria in Dan et in Bethe posuit . Sed in dedicatione altaris quod fuit in Bethel, uir de Iuda ut contra illud altare prophetaret, a Domino mittitur. Quo adueniente duo terribilia signa ostenduntur. Nam et altare in duas partes statim in hora holocausti scinditur, et regis ipsius arida manus siccatur . Que duo signa rei et operi suo apte conuenerunt, dum quid in ipso tunc rege sit factum, euidenter ostendunt. Aptum enim uidebatur, ut qui Dei cultum, qui illud usque in uno altari et templo erat, diuisisset, ipsius altare quod ille sibimetipsi fecerat, sic scissum dessicaret; et qui populi Dei manum, ne Domino suo oblationem et holocausta immolaret, aridam fecisset, in schismatico illo holocausto manus illius arida appareret.



CAPUT Xu.---De trium annorum et sex mensium siccitate.

Preterea quoque Achab filio Amri, incitante eum Iezabel uxore sua, plura agente scelera, Elias Thesbites de Galaad in sermone Dei dixit: Si non ros et pluuia, nisi iuxta oris mei uerba, his annis erunt . Cuius oratione prohibita pluuia tribus annis et sex mensibus non pluit: quatenus qui Deum per mala in terra exacerbassent, celi clementia et eris commoditate carerent. uerum hec plaga, ut multi magistri putant, tantum terram Isrel castigauerat. Sed moris est Scripturarum, ut illam prouinciam de qua dicunt, omnem terram indifferenter nominent, quod conuenienter cum Elia postmodum Achab sermone demonstratur. Cum enim Eliam ipse uidisset, Tu quis es, qui conturbas populum Isrel? Achab dixisse refertur. Cui respondens Elias, in Isrel tantummodo culpam, que hanc plagam incitauerat, fuisse denuntiat. Non enim, inquit, Elias ego conturbo Isrel, sed tu et domus patris tui, quia dereliquisti legem Domini, et seruis Baal . Quibus utrisque dictionibus in Isrel tantummodo culpam et plagam conuenientia uerborum esse demonstrat. Si etenim totum mundum plaga illa flagellaret, non qui conturbas Isrel tantummodo, sed qui conturbas totum orbem, Achab dixisset. In tempore autem siccitatis a Domino Elie dicitur, ut in spelunca torrentis Carith se absconderet, ubi coruis ministrantibus pane et carnibus, et aqua torrentis illum satiaret ; duplici scilicet occasione, quatenus et in tempore famis haberet alimoniam, et persecutorum auide se querentium rabidam effugeret iram. Coruis uero ministrare Prophete precipitur, ut scilicet culpam, quam in diluuio commiserat in terra, purgare auis illa uideretur, dum ut fidelis minister efficitur Elie, qui negligens et fallax erat antea Ne. Preterea quoque in hoc ministerio illud etiam ostenditur, qualiter homo si non peccasset, etiam infructuosorum animalium  nunc ministeriis uteretur. Unde uero eas carnes et panes ille coruus detulerit, ipse uiderit, qui tale officium committebat. In quo tamen intuendum est, quod ex aliquorum hominum scientium aut nescientium industria, corui hec acciperent, qui coctos panes et carnes quaslibet qualitercumque preparabant.



CAPUT XuI.---De uidua in Sarepta Sidoniorum.

Cumque de torrente propter nimiam siccitatem aqua deficeret, ad uiduam in Sareptam, ut ibi pasceretur, exire Eliam Deus iubet. Que cum eum in domo sua uictu quotidiano satiaret, familiariter receptum, lecythus olei, et farine hydria, in quibus unius diei refectionem in aduentu suo inuenerat, non minuta sunt, donec uisitauit Dominus populum suum . Et hoc accidit, non quod inualida manus Domini esset, ut etiam postquam torrentis unda defecisset, aquam illi cum panibus aliunde et carne donaret; sed idcirco ad Sareptam Sidoniorum saturandus Propheta mittitur, ut per illum bona et fidelis uidua pasceretur. Ne uero quem moueat, quod Sidoniorum terra hanc eamdem plagam pariter cum Isrel perpessa erat; dum inde Iezabel persecutrix prophetarum, et totius uindicte et facinoris causa, Sidoniorum regis filia, paternam originem ducebat. Certe etiam hoc signo non noua a Domino, sed condita natura immodica non modica substantia gubernatur, quomodo de calceamentis et Isrel uestibus predictum memoratur. Nam in ceteris predictis omnibus miraculis nil nature rationem refugit, sicut ipse rerum euentus frequenter ostendit.



CAPUT XuII.---De mortuo unico uidue filio quem suscitauit Elias.

Huius uidue filius illo tempore, quo Elias in domo eius morabatur, graui egritudine mortuus fuit. Sed hunc Elias oratione sua ad uitam iterum reuocauit . De quo tradunt Hebrei, quod ipse Ionas propheta postea fuerit, quem de uentre ceti glutientis, euolutis tribus diebus, Dominus absoluit . Quia Dominus qui inimicum suum in quocumque tuto loco potest occidere, seruum suum quem uult eruere, de qualicumque angustia liberare ualet. At uero illa famosa questio, qua de mortuis resuscitatis agitur, usque ad Lazarum a nobis reseruatur.



CAPUT XuIII.---De holocausto in monte Carmeli.

Euoluto autem tempore siccitatis, cum Dominus super terram uellet pluuiam dare, prophetam Eliam in occursum regis Achab iussit exire, qui omnem Isrel ad eum et idolorum prophetas quadringentos quinquaginta in montem Carmeli congregauit. Quibus congregatis, sanctus Elias duos boues, unum Domino, et alterum Baal, per se et per prophetas idolorum mactari in holocaustum rogauit, ut Deus qui per ignem exaudierit, ipse totius populi Deus sit. Quo impetrato, sacerdotes Baal bouem suum prius occidentes, usque ad mediam diem tristes, Baal ut per ignem consumeret holocaustum, rogabant. Sed Baal, qui potius igni in potestatem traditus est, super holocaustum ignem dare non poterat. Elias uero bouem suum in frusta comminuens, per membra diuidens, super altare quod constructum fuerat, et quod ipse curauerat, tunc statuit: eumque aqua abunde superfudit, oranteque illo, subito ignis de celo cecidit, qui bouem cum altari et lapidibus et aqua simul consumpsit. Ac deinde sacerdotes Baal in potestatem sibi traditos, in torrente Cison interfecit, et omnis populus Deum Dominum esse confessus credidit . In hoc etiam extra naturam ignis nequaquam aliquid fecit, qui desuper erio ignito spatio descendens, cum Dei gubernantis imperio, alimenti sui materiam, quam in terra repererat, consumpsit. In superiore enim illo spatio ignis naturam abundantius esse, etiam ignis in terra ardens pronuntiat, qui ad superiora, ubi est natura illius, ardenter conscendere tentat. Sicut enim aque natura descendere semper ad inferiora, sic ignis proprium est appetere excelsa. Non tamen contra naturam suam etiam aqua sepe in excelsa uidetur conscendere: quod non substantia sua  que grauis est, per semetipsam, sed per eris leuiorem naturam, qua aquarum minutissime gutte uaporaliter contrahuntur, solet facere: que minutissime gutte, ad eris altiora fumali modo conscendentes, cum in densioribus nubibus in se conueniunt: eris natura superferri non possunt, sed uento coagente grauiuscula mole ad terram dilabuntur. Et si illas in nubibus, priusquam lapse fuerint, gelu preripuerit; easdem guttas concretas in grandinum lapillos glacialiter solidatos frigoris rigor deducit: et si remissiores et necdum densatas eas gelu inuenerit, niuem facit: et si has gelidum frigus non perstrinxerit, aque stillicidium liberum, ad inferiores partes unde ierat redit. Sicut autem aqua per semetipsam, nisi per aliam substantiam, ut ostendimus, non ascendit; sic et ignis nisi per aliam substantiam inferius non descendit. Unde cum et Dominus super quinque ciuitates de quibus in primo libro diximus , igneos imbres plueret; hoc idem per sulfur fiebat, quatenus et in sulfure ignis arderet, et per grauiorem sulfuris naturam idem ad terram laberetur. In hoc ergo loco ubi super altare ad holocaustum ignis descendit, aut per erem aut per sulfur descendit: quoniam ignis per semetipsum non potest descendere, nisi se alicui materie grauiori Deus iusserit immisceri. Sacerdotes ergo idolorum sine homicidii culpa Elias Dei seruus interfecit; quippe qui erat in illa Lege que dicit, Blasphemum non patieris uiuere . Nullus hominum ergo idolum colit, nisi Dei blasphemus exstiterit. Ac per hoc qui idololatrie cultores mactauerat, blasphemos et sacrilegos de terra purgabat. Et post hec omnia, qui imbres a terre perfusione tribus annis et sex mensibus orando prohibuerat, in modico temporis spatio, eodem orationis sue officio, sitienti terre abundantem pluuiam et placidam a Deo impetrabat. Que in terram prius nequaquam uenisset, nisi eam a cultoribus Baal occidendo mundaret.



CAPUT XIX.---De quadraginta dierum ieiunio.

Quos cum Iezabel ab Elia interfectos esse comperisset, illum de morte propria minacibus uerbis prophetam terret. Unde pergens in terram Iuda querulus Elias, in umbra iuniperi sedens obdormiuit. Quem angelus Domini tangens de somno suscitauit, et pane et aqua esurientem saturans et sitientem refecit. Quo cibo refectus, in eius fortitudine quadraginta diebus et quadraginta noctibus nil comedens, usque ad Oreb Dei montem ambulauit. Unde uerbi Domini fruitus consortio rursum in terram Isrel rediit . De isto uero pane et aqua angelico officio ministratis, quorum fortitudo pastum famis labore Prophetam quadraginta diebus peruexit [1 1Kb] , scientibus unde nature sint, intelligentiam disserendam patefacere seruamus. In quo pane cum quasi humane industrie, quod panis coctus sit, operis similitudinem conspiciamus; non terreni panis uirtutem, quod una saturitate quadraginta dierum necessitatem impleuerit, esse intelligimus. Nisi forte angelico opere de quacumque terrena materia factus in terra degentis animam hominis pastam ualidiorem hominum pane effecerit. Sed hic panis etsi propriam occultando naturam sollicitum lectorem facit; de quadraginta tamen dierum ieiunio, quomodo illud tempus ieiunus Propheta pertulerit, securum reddit, dum per unius uirtutem nullo egens cibo tanto tempore uixit.



CAPUT XX.---De igne descendente super quinquagenarios.

Inde interuallo quodam temporis interiecto, ipso propheta in monte sedente, quinquagenarium principem, cum iis qui sub eo erant, ut eum ad se ducerent, rex iussit. Qui supercilio, id est superbo tumore: inflatus animo dixit, Homo Dei, ut ad illum nobiscum exeas, rex Ochozias, id est filius Achab, iussit. Cui Elias: Ut inquis, si homo Dei ego sum propheta, in te nunc et in eos qui tecum sunt, celestis flamma ardebit. Quo facto, et alium eiusdem ordinis uirum cum tot  comitibus ad eumdem rex ire precipit: quem consona priori proferentem, simili sententia eadem uindicta consumpsit. Quo facto, tertius ad idem destinatus periculum quinquagenarius cum suis coram Domini propheta suppliciter genu flexit, et per uerba precatoria illum regis adire conspectum rogauit. Sed, Huic associare, Elie angelus Domini dixit. Qui cito surgens et gressum socians, superbis interemptis, cum humiliato et supplice ad regem perrexit . Ignis autem in hoc loco, sicut et in predicto holocausto Dei, dicto Prophete uerbo obediens, quod iubebatur impleuit. Et in his grauioris forsitan ante commissi crimen peccati, sicut et in Oza et numero populi prediximus, ultrix flamma nimirum puniuit.



CAPUT XXI.---De transeuntibus Iordanem Elia et Eliseo.

Demum uero cum Dominus Eliam eleuare uoluisset, ipse et Eliseus filius Saphan, minister suus, Iordanis flumen diuisum pallio Elie, pede sicco, sicut in transitu filiorum Isrel factum prediximus, transierunt . In cuius rei explanationem, de libro Iesu predicta huic operi satis sufficiunt. Quoniam dum in multis his mirabilibus uirtutum gestis predicta conueniunt, iisdem rebus miracula facta, et si in figurali explanatione deuiauerunt, eamdem tamen rationem in rerum gestarum historico intellectu expositiones nature exigunt. Antequam de mirabilibus diuine totius Scripture sermonis nostri ceperimus texere coronulam, opere pretium est etiam ea, in quibus propter precedentium similitudinem explanare aliquid non est necesse, prout gesta sunt exponam; presertim cum ex mirabilibus Scripture dominice nil preterire disposui, in quibus a ministerio quotidiano excellere ut in alio uidentur.



CAPUT XXII.---De ascensione Elie.

Igitur ambobus his ripa Iordanis egressis, Elias ministro suo dicebat: Postula a me quod uis, priusquam me Deus a te transire et recipi iubeat. Cui Eliseus, Spiritus, inquit, tuus duplex, obsecro, in me requiescat. Rursumque Elias: Duriter, dicens postulasti, sed tamen si hora receptionis mee mihi presens astiteris et uideris, hanc petitionem euentus complebit. Hoc ergo postulans Eliseus, non elationis affectum super magistrum suum uoluit, sed uidens peccata populi innumera, a propheta, qui relinqueretur, non simplici Elie spiritu, sed duplici compesci posse preuidit. Si enim illud quod petiuit uitio uolentis se eleuare animo postulasset, nequaquam a Domino et ab ipso Elia quod petebat, impetraret. Igitur his dictis, iamiamque Elias igneo curru receptus uelut ad celum, considerante Eliseo, rapitur . Et hactenus ipse, sicut et Enoch in testimonium nouissimi temporis, adhuc sine morte seruatur, ut scilicet horum in ore duorum testium, nouissimi testimonii sermo consistat, in extremo tempore, paulo ante quam damnetur satanas, qui humanum genus aperto bello deprimat. Conueniebat ergo ut Elias, quem diuini amoris zelus, ignito ardore in anima sua flagrasset, et per ignem miranda multa signa faceret, et per currum igneum ab hominibus commutatum Dominus ad sublimiorem statum eueheret. Ceterum uero quod de Enoch in primo libro prediximus, Elie etiam conuenire uideamus.



CAPUT XXIII.---De uirtutibus Elisei.

Interea labentia in terram uestimenta Elie mestus heres Eliseus colligebat et Iordanem, item Deum Elie inuocans, pede sicco transierat. ueniens in Iericho, amaras et steriles aquas immisso in fontem sale, sicut per lignum in eremo Moyses, sanabat. De qua etiam re in loco illo disseruisse sufficit. Inde ueniens in Bethel, a pueris paruis caluus Eliseus illudebatur. Quibus cum in nomine Domini malediceret, duobus ursis de silua uenientibus quadraginta duo pueri lacerantur . In hoc loco non propter proprium conuicium, Propheta in iracundiam commotus pueris maledixit; sed auersatorum a Domino  et Lege patrum filios, qui in Bethel idolis immolabant, cum fortasse et ipsi parui pueri, ut moris tunc erat, idolis sunt consecrati, iusta uindicta plexit. In Bethel namque unus ex duobus uitulis, quos Ieroboam filius Nabath fecerat, qui peccare fecit Isrel, fuit constitutus . In quibus decem tribuum Isrel a Domino idola colendo diuertens, peccauit populus. Preterea etiam Propheta preuidens quid longa post tempora illudens Christo in Caluarie crucifixo Iudeorum petulans populus esset passurus, quod eis figurali ratione competebat, interim est operatus. Deinde in illa expeditione, qua Ioram rex Isrel, et Iosaphat rex Iuda, et rex Edom ad filios Moab exierant, cum in deserto totus exercitus sitit labore fieret fatigatus, Eliseus aquas per siccatum torrentem sine pluuia uenire a Deo impetrauerat: ubi fossas et puteos populum facere iussit propter Isrelitas et gentiles, qui in eodem exercitu erant . Cumque ex illa expeditione reuersus in terram Isrel uenisset, mulier uidua unius ex prophetis, lacrymabiliter ad eum clamauit: Ecce, inquiens, creditor meus duos filios, quos seruo tuo uiro meo genui, ad seruiendum sibi, quia reddere aliud ultra non habeam, tollere cupit. Cui Eliseus: Dic, inquit, quam rem in domo tua potes habere? Paruum, respondens ait, olei quo ungar reconditum penes me habeo in uase. Pete ergo, inquit Eliseus, mutuo a uicinis tuis uasa uacua non pauca. Quod cum fecisset, de paruo illo olei crescente ipsa repleuit omnia . Hec exigua olei particula per uirtutem Prophete in maius crescere non contra naturam potuit. Omnem enim magnitudinem creaturarum de paruitate semper crescere conuenit, cum presertim specialius hoc in liquoris natura, pincernaria arte fit, ut quedam poculorum genera de parua materia in abundantiam liquoris exundare et feruescere comprobentur. Per Sunam quoque ciuitatem sepe idem uir egrediens, cum a quadam diuite femina, sed sterili, bono frequenter hospitio receptus fuerat, predixit quod de uiro suo proprio conciperet. Sed ille natus et nutritus graui et solita doloris egritudine, adhuc puer percussus obiit. Quem tamen Eliseus figurali ordine resuscitans, matri uiuum assignauit . Quodam etiam tempore fame coacti filii prophetarum, inter ceteras herbas agrestes colocyntidas mortiferas et ualde amaras non agnoscentes, in pulmento coxerunt: quod cum unus quispiam illorum gustasset, in olla mortem esse clamauit. Sed dum Eliseus farine parum in eamdem ollam manu propria misit, illius uirtus per illius farinule sapidum et suauem et sanum saporem, insipidum et mortiferum colocyntidarum agrestium uicit . uiginti quoque panes in centum uiros diuidi precipiens, turbam saturauerunt, et superabundantem copiam fragmentorum colligentes ministri habuerunt . Sed et de huius uirtutis intelligentia diligentius explanabimus, cum de quinque panibus et duobus piscibus, et rursus de septem panibus et pisciculis paucis in Euangelio, si Dominus permiserit, disseremus.



CAPUT XXIu.---De lepra Naaman curata, et adherente Giezi.

Post hec Naaman princeps exercitus regis Syrie leprosus, cum mirabilem prophetam et sanitatum gratia condonatum in terra Isrel esse comperisset; comitum stipatus turba militum, sumptis a domino suo muneribus et epistolis, primitus ad regem Isrel pergit: et ipse illum ad domum Elisei tendere monet. Ubi pre foribus stante illo, Eliseus per puerum iussit, ut septies in Iordane se lauaret. Sed ipse superciliose nuntium omnino despiceret, nisi sociorum suorum sermonibus, ut hanc tam facilem rem faceret, suasus foret: quibus acquiescens, septies, ut Eliseus preceperat, in Iordane lauatur; eiusque cutis tota mollis et tenera, quasi pueri, sanata redditur. Unde pro salutis benefico uiro Dei munera offerre tentabat. Que ille recusans, quod gratis acceperat, gratis impertiri malebat, Ex hac re manifestissime  declaratur, ut predixi, quod in sermone imperantis Dei, secundum imperium Prophete, non in re aliqua uirtutis sacramentum continetur: quoniam si sine imperio Prophete, imo Dei per Prophetam, Naaman in Iordane se lauaret, sue lepre purgationem nullo modo tam cito reciperet. Cogitans ergo apud se Giezi minister uiri Dei, quod quasi sine causa Naaman dominus suus Eliseus pepercerat, duobus assumptis secum pueris, festinantius post eum exire, ac si a domino suo missus, properat: acceptamque ab eo, composito mendacio, pecuniam in equis ex parte reportabat, quam Eliseus accipere totam, et habere nequaquam uoluerat. Deinde uero interrogatus Giezi a domino suo quo isset, non quoquam se isse falso simulauit. Sed occultum mendacium euidenti iudicio Propheta conuincens, Nonne, inquit, spiritus meus tibi presens erat, quando homo in occursum tui de suo curru descendit? Dum igitur infelix te cupiditatis cogitatio, ut hoc ageres et diceres, fefellit, lepra Naaman cum sua pecunia tibi et semini tuo usque in seculum adherebit . Ecce eadem potestate Eliseus propheta lepram Naaman corpori deposuerat, qua Giezi eamdem adherere carni et domui imperabat. Unde peruidendum est istas omnes uirtutes non rerum ipsarum effectibus, sed imperantis precepto peragi: quamuis contra naturam nichil in illarum uel harum effectione certum est perfici. In quarum tamen perfectione ipsa Dei imperantis uoluntas, seu per se, seu per angelos, seu per homines illas res inquirit, quas futurorum figuris apte per omnia conuenire prenouit.



CAPUT XXu.---De ferri supernatatione.

Quodam quoque tempore filiis prophetarum coram Eliseo facientibus sibi locum, manu unius ex illis securis ferrum de manubrio lapsum excidens in Iordanis fluuium cecidit. Qui amisso ferramento quod mutuatum acceperat, animo grauiter doluit. Unde Eliseus uiri clamore motus, affectu dolentis, locum ubi ferrum ceciderat demersum, requirebat. Quo annotato, et a se illuc ligno immisso, ferrum de profundo ad superiora aque natans reuocat . Grauem uero ferri naturam tenuis aque substantia ferre non ualet. Sed tamen qui postmodum, sub Petri pedibus maris solidauerat naturam , ante illam de profundo ferrum leuare iubet. Sane aque natura quamuis terra fragilior, tamen ere solidior uidetur. Hoc enim a terra minus habere uirtutis ostenditur, quod ab ea metalla et lapides minus sufferuntur. Ab ere uero illud plus retinet, quod hominum et ceterorum animalium corpora et ligna supernatantia sufferre ualet. Unde etsi metallum ad integrum aqua non supportat, ex parte tamen cum portantibus tolerat: quoniam lapidem, ut sepe probatur, quem uix duo uiri in ere possunt leuare, in aqua cum de fune pependerit, unus homo poterit retinere. Unde apparet aquam etsi non per totum, ex parte tamen metallum sufferre posse; et quod ex parte res habet, Deum per totum ut sequatur naturaliter imperare. Propter quod aque natura natans ferrum sufferre poterat, quia Deus quod ex parte per semetipsam creatura consuescit, ut ad integrum faceret, imperabat.



CAPUT XXuI.---De uictoria per Eliseum.

Belli quoque tempore regi Isrel in multis locis rex Syrie insidias componebat, quas Eliseus propheta regi Isrel semper, ut se caute in his ageret, manifestabat. Sed dum hoc rex Syrie per Eliseum fieri pro certo dignosceret, ad Dothan ciuitatem Elisei misit copiosum curribus et equis instructum exercitum. Quod cum uiri Dei minister mature surgens uideret, territus et pauore concussus ad Eliseum uenit. Quem confortans Propheta, Plures, inquit, auxiliatores nostri quam hostes. Et ne ultra modum pueri mens perterrita fieret, uidentis inimicorum multitudinem copiosam, ei Angelorum igneis curribus et equis instructas per totum montem in eius circuitu astantes phalangas fecit esse uisibiles. Unde ad hostes digrediens  hoc a Domino impetrabat, ut illam gentem, sicut antea in foribus Loth, cecitate percuteret . Hostes igitur obcecatos, demonstraturum se uirum quem quererent, promittens, in Samariam urbem perduxit, eorumque oculos aperuit ibi. Quos rex Isrel uidens, ab Eliseo quesiuit, utrum occideret eos, an non. Cui uir Dei, non ut interficeret imperauit, sed uersa uice inimicos cibis reficeret, et abirent . Non ita igitur ut lucem diei non uideret hic populus, cecitate percutitur; sed presentis Elisei, et locorum per quos ambulabant, agnitio ab illorum oculis occultatur. Si etenim cecata diei lucem non conspiceret, nequaquam tanta multitudo solum Eliseum sequi ducentem in Samariam potuisset. Ipsa igitur cecitate percussi sunt, dum quem uiderunt, nullo modo intellexerunt. Unde simili modo uir Dei suo ministro, non ad uidendam lucem diei, per quam hostes uideret, oculos aperuit; sed in Angelorum consideratione, quos ante non uidebat, eius intuitum direxit. Hoc etiam bello Benadab rex Syrie in terram Isrel cum infinita multitudine ueniens, Samariam multis diebus obsedit, et ad tantam angustiam inclusos, ut matres filios suos comederent, obsidionis necessitate cercuit. Unde rex Isrel tam obscena infamia permotus, ad domum Elisei furore plenus uenit, et ut presentem angustiam ualentem absoluere, decollare destinauit. Quapropter ipse Propheta uelut de anime periculo curans, fixo sermone respondit, Cras eadem hora hac, statere modius simile, et hordei modii mercabuntur in huius introitu urbis uno statere. At unus ex duobus ducibus regis infida mente garriens, Si, inquit, cataractas Dominus in celo fecerit, uerum, quod dicis, esse ualebit. Cui Eliseus ait: Tu hec oculis tuis uidebis, sed causa huius infidelitatis ex his comedere non poteris. Sequente dehinc nocte, sonitum erei fragoris in Syrerum castris Dominus audiri fecerat, qui cunctas inimicorum cateruas pariter uersas in fugam diuertebat. Quo explorato, cateruatim populus per portam ciuitatis prorumpens, infidelem illum ducem suffocauit: qui uidens ista, iuxta Elisei uerbum, eis uesci non potuit . His omnibus uirtutibus, quas propter mirabilium diuine Scripture originem seruandam perstrinximus, aut ante in primo libro similia quedam annotauimus, aut etiam tertio, quo de Euangelio et Nouo Testamento disseremus, si Dominus uitam et adiutorium dederit, quedam explananda reseruamus. Interea post mortem Elisei famuli Dei, cum quadam die familiares eius mortuum quemdam portantes, latrunculos uidentes pertimuissent, in sepulcrum Elisei, quod prope erat, mortui cadauer proiecerunt. Quod dum tangeret ossa Elisei, reuixit, et ambulauit . Unde quidam prescriptum sermonem in hoc signo impletum fuisse dicunt, hoc est, Spiritus qui in te est, fiat duplex in me: quod necessario impleri debuit. Elias ergo in uita sua priusquam reciperetur, mortuum resuscitasse unum scribitur , quod similiter et Eliseus fecisse iam cernitur . Sed et alium, id est istum, post mortem suam uidelicet in sepulcro, reuiuificasse uidetur. Sed etiam in hoc duplex gratia facto esse non apparet. Quippe quod enim Elias semel fecerat, bis ac ter, si necesse esset, iterare posset. Sed potius hoc duplicem gratiam Elie esse in Eliseo pronuntiat, quod Eliseus imperando precipiebat, que Elias orando et postulando impetrabat. Siue, ut ceteri dicunt, quod Eliseus cum multo honore et seculi dignitate, uirtutum et prophetie donum habuit, quod Elias profugus et persecutus, in montibus et speluncis degens, et eiectus ab hominibus retinebat.



CAPUT XXuII.---De captiuitate populi, et Sennacherib ueniente in Iudeam.

Per longum deinde tempus populus Isrel cum Dei legem et Prophetarum dicta transgrediens, idola colendo Dominum ipsum contemneret, qui patres suos de terra Aegypti duxerat; in manus gentium traditus,  post plurimas populi strages, et urbium obsessarum euersiones, decem tribus que in partibus Samarie fuerunt, a facie sua penitus proiiciebat: et reges Assyriorum, Salmanasar scilicet et Teglatphalasar [1 1Kb] , quibus eos captiuandos et translatos tradiderat, Samaritas pro eis, custodes uidelicet, ex multis gentibus et urbibus, ne esset inculta terra, congregabant. Quos leones iubente Domino, quod eum non metuissent, dilacerabant. Unde ad regem Teglatphalasar cito per nuntios sermo deuenerat, quod gentes quas statuerat in terra Isrel, cultum Dei terre ignorantes, leones lacerabant. Quapropter rex unum de sacerdotibus Leuitice stirpis mittens, illas gentes Deum colere fecit. Quo accepto, quamuis gentili superstitione minus relicta, leonum plaga cessauit . Tribum autem Iuda et Ierusalem ciuitatem quam elegit Dominus, et omnes qui ad eas pertinebant, adhuc Deus tunc reseruauit. Cuius regnum ipso tempore Ezechias rex iustus Deumque timens gubernauit. Sed Sennacherib rex Assyriorum, uidens quod patres sui Samarie regnum et imperium Isrel destruxissent, et ipse ad terram Iuda, duce Rapsace, quem Hebrei Isaie prophete filium dicunt, et profugum Iudeum ad Assyrios commigrasse, exercitum conuocat, et Ierusalem urbem expugnare iubet. Sed in ipso conamine Deus populi defensor et superborum humiliator, de celesti exercitu militem, angelum uidelicet ad Assyriorum castra misit, qui opere unius noctis centum octoginta quinque millia ab exercitu Sennacherib interfecit. Qui sic fugatus de terra Iuda, cum paucis ad Niniuem urbem suam fugiens uix euasit. Ubi in idolorum fano repertus, filiorum suorum, quos ipse genuit, uulnere corruit .



CAPUT XXuIII.---De infirmitate et signo Ezechie.

Paruo interiecto, Ezechias rex Iuda, ne de tanta uictoria esset eleuatus, et forsitan etiam gratiarum actione exiguus in grauissimi languoris morbum incidit. Ad quem in ipso languore uisitandum Isaias propheta ueniens dixit: Dispone domui tue, quia non uiues ultra, sed morte morieris. Quo tristi admodum nuntio protinus rex ipse permotus, ad parietem faciem suam conuertit, lacrymabilemque pro uita sua in conspectu clementissimi et misericordissimi Domini precem fudit. Non quod de suo, utpote perfectus, merito in conspectu conditoris sui incertus fuit, sed quia in Christi uenturi generatione sui generis prosapiam, et in throno Dauid lucernam non dereliquit. Sed cum supplicantis fletibus regis et famuli sui, pius Dominus ad misericordiam esset flexus; rursus Isaias propheta puro agitatus numine mittitur, uix medium atrii digressus, qui sanitatem et regnum et pacem undique regi ipsi et ciuitati fore denuntiat, et quindecim annos uite sue ab ipso die, Dei sermone addi confirmat. Sed dum Isaias duas prophetias sibimet inuicem contrarias eadem hora [2 1Kb] protulisset, necesse erat ut alteram que facienda esset, signi ostensione firmaret. Unde rex ut quod dicebatur indubitanter crederet, solis in ortum ab occasu per decem horas cursum recidiuo Deus tramite retorquet, quatenus inde ueluti mane iterum festinare inciperet, qui diei totius, exceptis duabus horis, spatium consummasset. Per quas duas horas, ut multi estimant, celeri cursu de occasu in ortum reuertitur, ut dies integra rursum sine interueniente nocte in ortu innouaretur, ut scilicet dies duos, etiam in hac uice, in una luce concluderet . Quomodo et sub Iesu filio Nun, in illo predicto bello moram fecisset, indubitanter et hac uice reuerti luna minime dubitatur; quatenus nequicquam, ut prediximus, in cyclorum cursibus conturbaretur. Propter quod et maris ipsa uicissitudo impedita fuisse non denegatur, ut de cetero conuenienter, qualiter quotidie fieri solet, cum lune cursibus comitaretur. Naturam enim in hac reuersione conuenit solem non mutasse, sed sui conditoris in omnibus  naturaliter precepto obedire. Sicut enim lucere et calere nature sue insitum sol possidet; ita quidquid preciperet dominica iussio, seu currere, seu stare, seu recurrere, naturaliter habet. Conuenienter autem tale signum regi in mortis exspectatione posito aptissimum euenit, quod Dominus per solem fieri taliter, congrua dispensatione disposuit. Quoniam sicut sol in procinctu occasus sui positus, in diei initium reducitur; sic rex in mortis exspectatione constitutus, quasi ad incipientis uite gaudia reuocatur. Tantum quoque temporis, id est, quindecim annos eius uite se Dominus dixit addere, quatenus nasciturus tunc filius, consumpto illo tempore, regnum defuncti patris ualeret gubernare. Ceterum illam quam non exiguam questionem de isto, utrum sue uite finem hunc, si non fleret, fieri Deus disposuit, multi auctores habuere, quando de Lazaro illo quatriduano mortuo aliquid dicemus, si Dominus permiserit, ex ipsa Euangelii auctoritate cupimus intimare. Eadem quippe de isto ex mortis ianua reuocato sententia, que de resuscitatis ex mortis ipsius somno iterum quandoque obeuntibus est proferenda.



CAPUT XXIX.---De captiuitate Babylonica.

Hoc quoque defuncto, cum reges Iuda et reliquus populus multiplicarent scelera, et per Prophetas traditurum se Chaldeis Ierusalem cum regibus et populis ad destruendam Dominus prediceret, id postea ipsius euentus, dum dicta Prophetarum tota pariter plebs contempserat, comprobabat. Nam cum Pharao rex Aegypti contra Assyrios et Chaldeos pugnaturus uenerat, Iosias, rex Iuda satis iustus, in campo Mageddo illi cum exercitu obuiauit. In quo conflictu dum Iosias uictus et uulneratus occiditur, Ioachaz filius eius a populo terre Iuda pro ipso ordinatur. Nechao uero Assyriorum et Chaldeorum deuicto exercitu, uelut ad tuendum regnum quod ceperat, constitutis in Carchamis oppido ducibus, cum exercitu copioso post tres menses, ex quo Iosias occisus est, Ierusalem reuertitur. Unde, se inconsulto, ordinatus rex Ioachaz Iosie filius inuentus, Ioachim fratre suo in loco eius constituto, catenis uinctus in Aegyptum secum trahebatur. Sed mortuo Nechaone, et ducibus qui in Carchamis relicti fuerant bello uictis, tertio anno Ioachim regis Iuda, qui illud usque Nechaoni adheserat, Nabuchodonosor rex Babylonis per exercitum Ierusalem uelut Aegypti coloniam obsidebat. Cui se Ioachim sponte tradens, datis obsidibus, Daniele uidelicet, Anania, Azaria, Misele, et parte uasorum templi Domini, adhuc in regno suo relinquitur; donec grauissime seruitutis onere depressus, ad Aegyptiorum regem iterum diuertens, misso rursum de Babylone exercitu comprehensus et tractus, priusquam ad urbem perueniret, in campo Babylonis undecimo anno regni sui interficitur. Et interim dum hec aguntur, in eius locum Ioachim, qui dicitur et Iechonias, filius eius, pro patre suo a populo in Ierusalem rex constituitur. Cuius regni tertio mense Chaldeorum reuerso exercitu, et ciuitatem Ierusalem obsidente, monente Ieremia propheta, ne ciuitas combureretur, rex Ioachim cum Nescha matre eius, et cunctis populi tribubus, et militibus, et fabris, et clusoribus, Chaldeorum se populo tradidit, qui illum cum omni transmigratione sua, in terram Chaldeorum, id est, in Babylonem deduxit. Post quem constitutus a Chaldeis Sedechias patruus suus filius Iosie regis Iuda, regnum Ierusalem obtinuit. Qui et ipse nono regni sui anno, deficiens a Chaldeis ad Aegypti regem, regi Nabuchodonosori occasionem dedit, ut ipso sedente in Reblatha in terra Emath, que nunc est Antiochia, per exercitum suum obsideret, et expugnaret. Et cum ipsum regem undecimo anno regni sui cepisset, incenso templo et tota urbe, plurimis occisis, et reliquis captiuis, eumdem filiis pariter et oculis orbatum, secum in Babylonem perduceret .



CAPUT XXX.---De Daniele clarente in Babylone.

Quo tempore Daniel, quem in primordio captiuitatis  unum de obsidum numero posuimus, in Babylone ex Iudeorum stirpe, illustri fama clarebat. Quoniam cum esset Spiritu Dei plenus, et prophetie munere condonatus, que hominibus ceteris fiebant incognita, ipsi Deus demonstrabat. Unde accidit ut Nabuchodonosor rex somnium uideret, euigilantique etiam ex parte aliqua somnii memoria nulla remaneret. Deus Danieli non solum somnium ipsum, sed etiam somnii ipsam occasionem, que esset antequam rex dormiret, indicauerat . Hoc uero factum est, ut regi Daniel summi Creatoris notitiam insinuaret, et plebs in seruitute et captiuitate posita, aliquod quamuis paruum auxilium et solatium haberet.



CAPUT XXXI.---De tribus pueris qui ignis tormentum sine lesura euaserunt.

Sed rex ille ita in Dei obliuionem animo efferus incidit, ut statuam auream altitudinis nimie in campo Duran prouincie Babylonis erigens, proprio nomine consecrari diuino cultu preceperit. In cuius statue dedicationem omnes undique prouinciarum populorumque prepositi conuocati, communi decreto ipsam imaginem, uellent nollent, coacti sunt adorare, proposita recusantibus presente pena, quod non parua fornacis flamma urendum quisque agere nolens semetipsum presciret. Unde accidit, ut prepositi Babylonice regionis tres numero, Sidrach, Misach, Abdenago, ex Iudeorum stirpe progeniti, de quibus in initio captiuitatis pariter cum Daniele Babylonem deductis diximus ; a Chaldeis accusati sint coram rege, quod nec deos patronos ipsius regis, nec illam tunc consecratam nuper uoluissent imaginem adorare. Quos, ne accusatio alicuius odii causa, et non iusta querela posset prouenire, ipse rex ad se uocari iussit, et utrum ut aliorum faminibus aure traxerat, ita certa re haberetur, interrogauit. Augensque interrogata, Sufficiat, inquit, de preterito narratum; nunc in mei presentia iussa complete, et auream quam erexi statuam adorate. Si uero quod iubetur, exsequi non uultis, opere necessario camini ignis ardores experiendos subire debetis. Sed illi unanimi respondentes sententia, Deos quoscumque tuos non tantum non colimus, uerum etiam astantem presentialiter statuam nuper editam, inquiunt, nequaquam adoramus. Solum enim uniuersitatis auctorem celestem tantummodo libenti uoluntate et communi priuatoque studio ueneramur. Cuius potentia, quicumque sibi puram, nullo prauo opere lesam conseruat fidem, a qualicumque angustia protegit. Ideoque, o rex, nec presentis camini flammas pertimescimus, nec in ullo aliquo potestatis minas et supplicia formidamus. Quoniam potentissimus rerum conditor et gubernator, seruos suos de ignis ardore, et qualicumque, quam manus tua intulerit, plaga, per omnia potest liberare. Unde rex incredibiliter ira succensus, et fornacem plus solito succendi preceperat, et hos per fortissimos de suo agmine uiros, cum uestimentis et ornamentis in ignem proiici, feroci sententia iubebat. Sed ipsi in fornacem proiecti, cum in flammarum medio ceciderant, nullo modo ignis ardorem sibi in aliquo aduersantem sentiebant. Namque Dei angelus cum in fornacem missis eadem hora pariter in ignem condescendit, qui foras ignis ardores et flammas de fornace excussit, et intus manentes uelut placido rore superfusos, sine ulla molestia incolumes conseruauit: atque in circuitu fornacis inimicos quoscumque Chaldeos perditionis et interfectionis eorum reos reperit, ignis ille consumpsit. Unde rex Nabuchodonosor caminum introspiciens, ait: Ecce ego quatuor uideo uiros expeditos in medio flamme, sed quartus ceteris excellit eminentia forme. Illosque tres quos in ignem miserat, de fornace statim per propria nomina uocat. Quibus nichil aduersi de fornacis consortio accidisse cuncti uidentes populi considerabant: ita ut non solum corpora ardoris uulnera et pene ulla uestigia non pertulerant; sed etiam sana uestis aut capillus nullum adustionis aut ignis ardorem saltem habebat . In hoc mirabili facto, nature scrutator qualiter ignis leniter fornace  inclusos fouit, inquirit, cum interim eodem igne uiri circumstantes eiusdem substantie, eadem hora comburuntur. Unde ergo lenitatem hanc in una sui parte tunc ignis habuit, cum ex altera parte inimicos regnorum  Dei ferox illius ardor interfecit? Ignis igitur substantia uel natura in nulla nisi in aqua uel alicuius liquoris materia potest uiuere, cum ipse incorporee intelligitur esse nature. Ex quo accidit, ut dum in lignis ardens, totum quod in eis ad humorem pertinet consumit, in arido cinere qui rursum terre fuerat redditus, liquoris penuria ignem exstinguit. Eamdem quoque liquoris naturam ardoris uoracitas consumendo non totam deuorat, sed dum in superiora, ubi illius nature est copia, pergere nititur, rursum se in era eleuat. Unde familiaris uapor ille, cum ad eris excelsa sustollitur, nebulosa facie concretus, terris iterum, unde ierat, per pluuias ministratur. Quod sepe uastatarum adustionibus prouinciarum comprobatur, et incensorum montium crebro uaporibus roreas copias deducentibus declaratur. Tamdiu igitur ignis in quacumque terrena materia perseuerat, quoadusque liquorem omnem, qui in ea est, uel ipse consumat, uel quod ex suo pastu superest, sursum in era mittat. Si uero exiguus ignis satis humidam materiam inuenerit, ipse uelut infirmior a ualidiore uictus, humoris abundantie cedit. Preterea quoque, cum lymphatica, ut supra dixi, substantia pascitur, ipsius nequaquam in aliquo uita, nisi per erem, conseruatur. Etenim si in oleo uel in quocumque fomento incendatur, si circumfusus per totum erem non contigerit, iamiamque exstinguitur. Quamdiu ergo in aliqua terrena materia arserit, ipsius uita in ere et humore consistit. Unde potens Gubernator ignis naturam inter inimicos et seruos diuidere uoluit, ardorem inimicis, flabilem et humidam eris et aque substantiam famulis suis conuertit; ut et illi per comburentem naturam accensi arderent, et hi in flabili et lymphatico uapore nichil aduersitatis perpeti sentirent. Quapropter ita Scriptura dicit: Angelus Domini descendit cum Azaria et sociis eius in caminum, et excussit flammam ignis de camino, et fecit medium fornacis quasi uentum roris flantem . Ex ere enim spiritum, et ex aqua in ipso igne inuenit rorem. Ecce et hanc diuisionem sicut et cetera mirabilia per angelum effecit, qui pariter cum seruis Dei, ut supra dixi, in ignem descendit.



CAPUT XXXII.---De Daniele quiescente in lacu leonum.

Daniel quoque ueri Dei cultor, de quo in captiuitatis principio diximus, cum de tribus principibus regni Persarum et Medorum unus fuisset constitutus, regi Dario Astyagis filio, Domino prestante, pre omnibus factus fuerat charus. Sed quoniam dilectionem honor sequitur, et honor maximus inuidiam suscitat; ipsi ceteri Medorum et Persarum principes grauiter inuidebant. Et idcirco non ualentes nisi in lege Dei sui occasionem illi aliquam, unde eum morti traderent, inuenire, legem ex regis edicto talem fallaciam nescientis, Persarum et Medorum auctoritate firmatam statuere: Quatenus ne quisquam petitionem quamcumque a quoquam deo uel homine per triginta dies postulasset, nisi a rege. Cui decreto si quis iam inueniretur esse contrarius, illum absque ulla misericordia aut clementia, deuorandum leonum reciperet lacus. Quo confirmato edicto, dum diligentissima cura non desisterent obseruare Danielem, in domo sua ter in omni die more consueto, uero Deo suo deprehendebant genua flectere. Unde grauiter ab iis accusatum, de manibus eorum eruere uoluit rex. Sed hoc lex constituta Medorum atque Persarum non permisit. Quapropter mesto animo dolente rege deuorandus Daniel in lacum leonibus decernitur. Sed a Dei angelo, ne insons periret, leonum ora clauduntur. Unde rex transacta insomni nocte, mane lacrymabilis ad lacum uenit, ubi incolumem cubantem inter leones,  secura mente Danielem reperit. Imperante ergo rege, iamiamque Daniel de lacu leonum abstrahitur, quo proditores illius protinus deuorandi pro eo mittuntur. Et quos inedia Danielis esurientes fecerat, reorum sanguinis illius criminosa corpora leones recipiebant . In hoc etiam tam insigni facto, non natura in leonibus mutatur, sed insita a conditionis initio suapte per angelum a Deo gubernatur. Blanditiem enim et lenitatem, quas catulis suis leones ostendunt, in Danielem exercebant; et seuitiam et ferocitatem, quam in predam faciunt, in deuoratis peccatoribus reddebant. Unde certum est, quod non contra nature sue terminos ullam creaturam Dominus aliquid facere, sed naturarum partes qualitercumque necesse habetur, aut in defensionem et solatium eorum quos protegit, aut in detrimentum eorum quod premit, gubernare disponit. De lacu uero iterum et Habacuc translato in Belis et draconis fabulis, idcirco in hoc ordine non ponitur, quod in auctoritate diuine Scripture non habentur 



CAPUT XXXIII.---De Esdra restituente Legem.

Interea captiuitatis tempore completo, quod Dominus per Prophetas implendum esse predixerat , reuersionem populi sui et captiuitatis solutionem per Cyri regis clementiam preparabat. Quo tempore Esdras Dei sacerdos combustam a Chaldeis in archiuis templi restituit Legem . Nempe qui eodem Spiritu, quo ante scripta fuerat, plenus fuerit.



CAPUT XXXIu.---De bellis precipuis que Domini auxilio peracta sunt.

Sancte Scripture ueteris Testamenti, Legis scilicet et Prophetarum mirabilium ordinem in duobus his libellis historica expositione summatim posui. Quibus si quid alicuius forte melioris ingenii sagax inuestigatio addiderit, adhuc me non recuso discipulum fieri. Precipua uero bella tantum auxilio Domini peracta, que textui diuine Scripture inserta sunt, in his idcirco omisimus, quoniam etsi propter de celo auxilium admiratione digna sunt, et figurali ratione contineant multa mysteria; tamen in rerum gestarum intellectibus nichil relinquunt incerti. Scimus quod Amalech, orante Moyse, iehsu filius Nun superabat ; et Seon regem Amorrheorum, et Og regem Basan, procere altitudinis uiros populus Isrel interficiebat . Balach filium Sephor regem Madian, cum Balaam illo precipuo astrologo, Phinees filius Eleazar cum exercitu occidit. Et iehsu Bennun unum et triginta reges Chananitidis, multis conflictibus prostrauit . Gedeon filius Ioas in trecentis uiris innumera Madianitarum millia per tubas et lucernas occidit . Iephte Galaadites populum de Gentium potestate belli iure liberauit . Samson ille fortissimus Hebreorum, leonem sibi occurrentem nichil habenti in manibus, confregit; de  cuius postea ore et capite fauum mellis accepit et comedit , trecentasque uulpes capiens igneque succensas in Philistinorum segetes dimisit . De quibus ille mille uiros impetu uno asini mandibula solus mortificauit , et undique sedentibus circa ciuitatem, in qua dormitauerat, Philisteis, ambas porte fores cum ostiis et superliminaribus et seris et uectibus pariter comprehendens, in uertice montis qui respicit Bersabee, dereliquit . Tribum quoque Beniamin propter commissum piaculum totam, exceptis sexcentis uiris, omnis filiorum Isrel populus post tria bella deleuit . Ionathas filius Saül et armiger suus stationem Philistinorum percussit . Dauid filius Iesse adhuc puer et pastor ouium, ursi et leonis interfecti de ore predam eripuit, et Goliath Philisteum de fundibula lapide prostrauit . Qui postea patientie uirtute Saül bis deprehenso inimico suo pepercit . Et rex postmodum factus, tribus grauissimis preliis prostrata Philistinorum agmina tributaria fecit . Dauid solus octingentos interfecit impetu uno . Abisai filius Saruie leuauit hastam suam contra trecentos, et interfecit eos . Tres robustissimi ruperunt agmina Philistinorum, ut potum darent regi Dauid de cisterna Bethlehem, que in medio hostium erat . Banaias filius Ioiade interfecit duos leones in Moab, et leonem in cisterna in diebus niuis . Ipse quoque uirgam tenens manu, Aegyptium spectaculo dignum hastam habentem, occidit. Bellum quoque robustorum in Gabaam exercitui Dauid cessit in prosperum . Preter hec maxima regis Dauid aduersus in circuitu regiones bella, prospere Domini auxilio fauente, seu per semetipsum, seu per exercitum sepe peracta sunt. Bellum uero ciuile in saltu Ephraim in ipso Isrel, in testamentum Dauid restituit Samarie regnum . Contra Syros et reges Damasci, nunc huc, nunc illuc, alterno prouentu uergentia certamina multa fuerunt. Hec omnia propter de celo auxilia mirabiliter gesta, prouenerunt. Sed illi operi nostro conueniens additamentum conferre non possunt; quoniam nichil in quotidianam rerum administrationem inusitatum ostendunt, dum per hominum et ipsorum etiam Angelorum dispensationes et fortitudines effecta fiunt. In Machabeorum libris, etsi aliquid mirabilium numero inserendum conueniens fuisse ordini inueniatur, de hoc tamen nulla cura fatigabimur: quia tantum agere proposuimus, ut de diuini canonis mirabilibus exiguam, quamuis ingenioli nostri modulum excedentem historicam expositionem ex parte aliqua tangeremus. Ideo et presens libellus in hoc loco finem suum contingat, ut tertius de Nouo Testamento ab Euangelii initio, Ioanne uidelicet et Domino primordium sumat.



LIBER TERTIUS. De Nouo Testamento.



CAPUT PRIMUM.---De uisione Zacarie et natiuitate Ioannis Baptiste.

Octauiani Augusti Cesaris quadragesimo primo anno, Zacarias sacerdos de uice Abia, cum in ordine suo holocaustum in templo offerebat, angelus Gabriel unus de illorum numero, qui stant in conspectu Domini, celeri nuntio ipsi responsa deferebat: quibus subnectens, Uxor, inquit, tua hucusque sterilis Elizabeth, grandeua satis, concipiet, filiumque Ioannem nomine, Altissimi prophetam et precursorem tibi pariet. Sed incredula mente sacerdos, parum his dictis animo fidem accommodans, Quomodo, respondit, hoc fieri poterit; cum ego sim satis senex,  et uxor mea isto officio in iuuentute priuata, in diebus suis prouecta etate processerit? Attamen angelus in ista nequaquam excusatione repulsus, non causa perfidie illatum munus retraxit, sed quo a Domino quod dicebatur impleretur, conuenienti oris sui uindicte subiectum mutum sacerdotem dereliquit: donec nascente postmodum puero, ligate lingue uinculum solutum est, cui nomen filii scribere tentans, Ioannes, dixit, est nomen eius . Conueniente autem dispensatione factum est, ut Ioannes qui postea hominibus uictu et uestitu et loco exempla penitentie preberet, et penitentiam predicans, etiam conceptionis eius tempore pater penitentie  modum ab angelo sibi impositum, donec ille nasceretur, sustineret. Aliter quoque congrue hoc signum euenerat, uti dum qui regnum celorum predicaret nasciturus conciperetur, antique Legis et Prophetarum predicator sacerdos silentio damnaretur: quoniam Lex et Prophete usque ad Ioannem fuerunt , ex eo autem regnum Dei euangelizatur. Qui conceptus adhuc in matris utero manens, priusquam nasceretur, cum Marie matris Domini introitum in domum ubi fuerat sensit, spirituali famine per os matris de nascituro ex ea Christo Domino prophetauit . Dum enim Moysi spiritus in septuaginta duos consiliarios distribuitur , quid mirum si pueri adhuc in utero manentis spiritus per matrem loqueretur?



CAPUT II.---De Incarnatione Domini nostri Iesu Christi, et natiuitate ex Maria uirgine.

Interea nuntius ad sponsam Ioseph Mariam uirginem de stirpe Dauid talia dicta detulit, cui sine uiri cognitione parturire filium Spiritus sancti munere predixit: Hic, inquiens, natus, quem omnium spondent oracula Prophetarum, magnus erit in conspectu Domini, et in eternum ore cunctorum credentium filius uocabitur Altissimi. Huic enim precepto munere patris sui Dauid sedem donauit, et regni domus Iacob absque fine imperium, sine succedente herede, in sempiternum tenebit. Quibus uerbis ouans uirgo accommodata fide, sine ullo incredulitatis aut inobedientie obiectu consensit . Sed mentem Ioseph coniugis tumentem uterum uidentis, quam ipse nunquam cognouerat, ista res sollicitam reddidit. Quem tamen ne hac cogitatione fatigaretur, idem angelus de concepto puero et nascituro, et accipienda uirgine commonuit . Que uirgo postmodum instante tempore filium, quem sine uiri semine, et carnalis oblectamento uoluptatis concepit, sine damno sue uirginitatis peperit. In qua re, quamuis preter cunctorum hominum conceptionis consuetudinem, absque uiri semine factum opus ostenditur, non tamen extra naturam de muliebri utero sumpta substantia carnis nascebatur. Ex natura naturaliter naturam suscepit, qui cooperante Spiritu sancto ex materna, quamuis sola carne, ueram carnis substantiam humane, exceptis uitiorum passionibus, integram contulit. Quam rem ne sine exemplo nature alicuius, uelut nouam in Dei creaturis dimittamus, multa animantia absque parentum coitu progigni comprobamus. Qualiter apes sine patribus fotu materni corporis tantummodo crescunt, et omnia illius modi uolatilia fetus suos taliter concipiunt. Sed et multe aues absque maribus oua gignere possunt. Et talem conceptum in multis piscium generibus esse physiologi aiunt. In sola quoque carne sine patre uermis nascitur, cui se Dominus hac de causa similem dicere per prophetam non dedignatur . Quod ergo in multis rebus consueto more Dominus operatur, quid, nature contrarium dicendum est, si quando ipse uoluit, ut in uirginali utero Spiritus sancti dispensatione filius sine uiri coitu nasceretur.



CAPUT III.---De pastoribus quibus Angeli natum infantem nuntiauerunt.

Quo nascente in Bethlehem ciuitate Dauid, pastores custodie gregum destinati, ab Angelis imbuuntur, quod celi rex in terra cum hominibus ex homine carnem nascendi lege assumere tunc dignaretur. Et deinde cum huic nuntio conueniens audientibus pastoribus carmen concinunt, ad celum rursum conscendentes Angeli redeunt . Et in hoc conueniens ab Angelis peractus ordo conspicitur, ut prius pastoribus natus Agnus et gregibus Pastor nuntiaretur. In his duobus pueris Ioanne et Iesu, precursore et Domino, non sine historica ratione natiuitatis ordo intenditur, quod de anu unus, alter de uirgine puella generatur. Christi enim precursor per omnia Ioannes idcirco de uetula matre nasci debuit, dum ipse ueteris Legis finis quasi nouissimus filius fuit. Christus uero de puella uirgine corpus assumpsit. Ipse enim est Noui  Testamenti principium, filiorumque, qui ex Noua Lege nascerentur, exordium exstitit. Igitur quadragesimo secundo anno Octauiani Augusti Cesaris, temporibus Herodis regis Iudeorum, ablata ex Iudeis omni dominandi potestate, in oppido Iudee Bethlehem, de Dauid stirpe, ex uirgine Maria iehsu Christus Dominus nascitur. Quod competenter euenerat, ut cum regum et pontificum ex Iacob stirpe descendentium successio consumpta fuerat, qui in eternum rex est et pontifex, tunc nasceretur.



CAPUT Iu.---De Magis ab Oriente et stella duce.

Nascente ergo illo puero, quem Isrelitarum et Gentium Prophete utriusque populi saluatorem fore predixerant, Magi de terra Heuilath ducti stella, ad eum cum muneribus longo admodum itinere uenerant. Qui oblatis muneribus, et adorato per tempus puero, reuersi sunt; non eadem tamen uia qua uenerunt, sed per aliam ad patrie loca remeare moniti diuino famine curabant . De hac autem stella, quod ab Ierusalem pergentibus Magis usque ad Bethlehem dux itineris fuit, Euangelii dicta exponunt. Ceterum uero qui de terra sua usque Ierusalem hanc ducem sui itineris habuisse Magos existimant, ex euangelica auctoritate firmare non possunt: quoniam Magi in terra sua cum essent, excellentem sideribus stellam uidentes, Dei esse et regis, qui iuxta prophetias tam ipsorum quam ecclesiasticas , ex Isrel nasceretur, seu ex propria eorum scientia, seu angelica admonitione intelligentes, ad terram Isrel uenerunt; et ad Ierosolymam, ubi totius prouincie principatus fuerat, uenientes, de rege nato et pariter Deo perquirunt. Unde inuentis Isrelitarum oraculis uatum de eodem nato, ubi nascendi locum acciperet , monente subdolo sermone rege, alacres pergunt. Egressique urbem, mox ducem itineris ad Christum stellam sequentes deueniunt. De ista uero stella, utrum stella simpliciter, an angelus, an Spiritus sanctus accipiatur, etsi catholico sensui nichil repugnat, cum de singulis disputatum fuerit, arbitris maioribus eligendi liberam uoluntatem ingenioli nostri mensura concedet. Si enim simpliciter stellam accipiendam esse quis maluerit, a ceteris stellis in hoc ducatu quomodo deuiauit? Quarum natura ab initio condita, in firmamento celi constituta fuisse dignoscitur, sicut libri Geneseos auctoritate manifestatur . Si ergo in firmamento celi maneret, inter Bethlehem et Ierusalem dux fieri ambulantibus qualiter posset? Et si per era, sagitte more, quamuis paulo lentiore cursu propter sequentes peruolaret, assuctum in firmamento locum et cursum interim desereret. Quod nec maioribus quidem luminaribus accidisse Scripture describunt, cum in signis aut steterunt, aut reuersa sunt. Nisi forte ereus ille ignis, qui tale ministerium accepit, propter similitudinem, sicut in multis diximus, stelle uocabulum accepit. Aut si angelus habitu stelle hoc ministerium fecit, quid repugnat, dum se Angeli quando se hominibus ostendunt, in multos transformant habitus? Quomodo et Moysi in Oreb de rubo angelus ignita facie loquebatur , et uelut miles armatus Iosue filio Nun extra castra in Galgalis ostenditur . In currum et equos igneos in ascensione Elie Angeli finguntur . Et quando Eliseus pueri sui oculos aperuit, in eisdem habitudinibus Angeli manifestantur . In forma hospitum Abrahe et Loth conspectibus se prebuerunt : et Manue et uxor eius prophetali habitu loquentem ad eos angelum uiderunt . Nimirum eorum et ista uice angelus dux Magorum efficitur, qui astrologis in stelle similitudinem et clarissimi sideris fulgorem transformatur. Licet enim in imagine rerum, que Ioanni in Apocalypsi sua per uisionem dicuntur, huic tamen intellectui non contra facit, Stelle septem, Ecclesiarum septem Angeli sunt . Unde quamuis in spiritu, dum tamen stelle Angeli dicuntur, quid repugnat, si etiam in hoc loco stella angelus dictus esse sentiatur? uel certe si neque angelus, neque stella firmamenti,  neque alius quispiam ignis hec stella fuisse dignoscitur; Spiritus ergo sanctus stella hec fieri concedatur. Qui sicut postmodum corporali specie columbe descendit super Iesum Dominum in Iordane ; sic Gentes adoratrices, stelle specie duxit ad cunabula Domini nascentis in carne. De quo per parabolam Balaam astrologus loquebatur, Orietur stella ex Iacob , rutilum scilicet lumen spiritualis gratie Christi, qua nox infidelitatis Gentium illuminatur. Sicut ergo in igne super Apostolos postea in cenaculo Sion descendit , ita in specie stelle Magos ad Dominum Spiritus sanctus deduxit.



CAPUT u.---De baptismate Christi.

Hic igitur puer scientia preibat etatem, donec trigesimum annum agens ad Iordanem uenit, et ab Ioanne, de quo supra diximus, Zacarie filio, qui tunc populum in eum crediturum qui uenturus erat, baptizabat, et ipse baptismum Agnus ante suscepit, et confitendum unda Iordanis lauauit. In specie columbe Spiritus sanctus super eum descendit, et Patrem de celis loquentem de se audiuit, Hic est Filius meus dilectus, in quo sibi anima mea complacuit. Cum his signis celum apertum uidit, et ita baptizatus de fluminis lauacro ascendit . Ad baptismum uero Dominus iehsu exiuit, non quod baptismi sacramento et lauacro egeret, qui proprii aut originalis peccati nullam culpam haberet; sed ut aquas, quibus quamuis in delicto Ade Deus non maledixerat, terre qua continebantur maledicto infectas purgaret. Et ne quisquam Baptismi sacramentum negligeret, dum qui sine peccato fuerat, baptismi aquas iniuit. Et ne quisquam ab inferiore baptizari parui penderet, dum Dominus a seruo suo mergi undis baptismi appeteret. Et quatenus adhuc a diabolo, se, donec tentatio perficeretur, occultaret, qui illum uelut lauacro indigentem, inter pollutos peccaminibus ablui aquis conspiceret. Spiritum uero sanctum super se in baptismo descendentem uidit, et uocem Patris de celo se confitentem Filium suum audiuit, et celum coram se apertum conspexit. Non quod ante baptismum suum hec omnia Dei Filius non haberet, sed ut Baptismi sacramentum quid ualeat ostenderet. Non enim tunc Spiritum ille cepit accipere, qui eamdem cum Spiritu sancto substantiam creditur habere. Nec tunc illum Pater Filium suum primitus professus est esse, cui dixit, Ex utero ante Luciferum genui te : ante uidelicet omnem angelicam creaturam, que Luciferi appellationem per Scripturas sepe tenet. Neque tunc illi aperiri ceperat thalamus celorum, qui ait, Celum mihi sedes, terra autem scabellum pedum meorum . Sed idcirco hec omnia sancta Trinitas in baptismo Domini congessit, ut sciret unusquisque nostrum, quid muneris in sacri Baptismatis mysterio suscipit. Tunc enim Spiritum sanctum quisque peccatorum sordibus ablutus accipit, et a Deo Patre profiteri filius adoptionis gratia incipit, et tunc sibi regni celorum ianuam aperiri, et ciuem celestis patrie Angelorum sanctorum consors intelligi. Quamuis uero corporali specie Spiritus sanctus super Dominum descendere dicitur, non tamen de auibus sumpsisse columbam, sed ex ere, minime dubitatur. Nequaquam enim ex auibus Spiritum sanctum necesse fuit corpus assumere, dum aues sibi connexe statutam  in nullo transgresse sunt legem nature: sed si in aliquo transgrederentur, in hoc tantum meriti non haberent, utpote nec eterna, nec rationabilis creatura, ut a Spiritu assumptione carnis a delicti uindicta solueretur. Sed quod Filii persona corpore carnis humane induebatur, conueniens erat ut Spiritus sancti persona per corporalem speciem super eum descenderet, et Patris uox corporalis de nube per erem corporis auribus audiretur. Preterea quoque idcirco in nube et columbe imagine Pater et Spiritus sanctus ad baptismum ueniunt, quoniam aquatice nature res ille aliquid  habuerunt. Dum enim in terra Filius ad baptismi mysterium aque creaturam elegisset, necesse fuit ut et Pater per aquaticam nubem intonaret, et Spiritus sanctus illud corpus, quod de aqua in principio factum est , ex illa nube acceptum simularet, ut sic tota Trinitas eamdem uoluntatem, sicut habet, ostenderet.



CAPUT uI.---De Christi tentatione et ieiunio.

Cum ergo de aqua Dominus iehsu baptizatus, confestim ascendit, ut diabolo daret occasionem tentandi, auia deserti petiuit, ubi et quadraginta dies, et totidem noctes nullo humani pastus suffragio fultus ieiunauit. Ibique per tria tentatus, in quibus primus homo seductus est, tentantem satanam tribus responsionibus uicit . In diaboli tribus propositionibus tota iniquitas: in Christi uero tribus responsionibus, quibus diabolus repugnatur, tota iustitia fuit Cum inimicus damnatur et uincitur, et humano generi libertas et redemptio preparatur. In hoc namque satanas dum se supra auctorem [1 1Kb] eleuare uoluit, qui sub eo illuc usque fuerat, id est, homo per Domini uictoris auxilium ultra ipsum excreuit. Et dum illum qui ab omni impedimento liber [2 1Kb] fuerat, alligare tentabat, interim uinctus ille, quem ipse tenebat in carcere, quibus tenebatur uincula deponit. Et dum contra se fortiorem repugnare nititur, interim ipse qui erat infirmior, aduersus eum roboratur. Et eum qui huc usque de celo tantum in terram eiectus fuerat, terrore [3 1Kb] etiam de terra ad inferna eum migrare Dominus iubebat. Quadraginta dierum inediam Domini incarnatio sustinere sine uite periculo poterat: quoniam sermo dominicus, qui Moysen per era quadraginta diebus bis renouauerat, hic Christi artus et neruos intus irrigabat. Quare igitur consummatis quadraginta diebus et quadraginta noctibus esurire Dominus iehsu describitur, cum Moyses et Elias tanti temporis per ieiunium famem pati non memorantur ? Famem uero et laborem Redemptor noster consummato tanto dierum numero sustinet, quatenus et tentatori occasionem tentandi inferret, et nosceretur quam ueram humane carnis substantiam gestaret. Unde nec extra humanum opus et in hoc ieiunio aliquid egit noui, dum temporis quod prius homines ieiunauerunt, spatium non excessit.



CAPUT uII.---De uirtutibus Euangelii usque ad ambulationem super mare.

Deuicto ergo aduersario et quadraginta dierum perfecto ieiunio, per Iudeam et Galileam Isreliticum populum ad uiam salutis uocabat, et duodecim primarios sibi milites ex omnibus speciali electionis munere segregabat . Et quatenus de inuise et interne substantie, animarum uidelicet sanitate, faceret fida omnium corda, etiam in serui [4 1Kb] potestate uisibiliter nulla resistente ui languoris curata reddebat corpora. Unde cum predicans Euangelium regni Dei, Galileam circumiret, et promiscuum uulgus uaria egritudine pressum cerneret, quosdam oculorum presentis defectio lucis letitia priuabat, alios perfusa per totius corporis superficiem lepra fedauerat, nonnullos pedum frustratos habita forma, curauit. In paralytico autem a quatuor uiris portato, tria diuina opera cernuntur, dum dimittuntur ei peccata, et presentis egritudinis plaga uerbo tunc soluitur, et cogitationibus more Dei omnia scrutantis respondetur . Et in hoc uiro ostenditur quosdam propter anime maculas dolore grassari. Quomodo mutus loqui non poterat, cum uerbum Dei Patris responsa ab illo postularet? Qui in ore asine facundiam reperit, quomodo humanam linguam, quamuis mutam, ad uerba non solidaret? Et cum  iustitie lux, que in mundum uenit, appareret, qualiter cecus non uideret? Et qua potestate diabolus in homine permaneret, ad quem eiiciendum quomodo illum peccantem de celo expulerat, Christus ueniret? In quinque panibus et duobus piscibus quinque millia saturantibus, continentur miratione digna tria, scilicet materie paucitas, et populi saturati multitudo, et fragmentorum copia .



CAPUT uIII.---De ambulante Domino super undas.

Dominus de terra discipulos petens, necesse habuit in undis ambulare. Causa huius Petri fides fuit, id est, ne si solus Christus id egisset, ueritatem carnis dubiam relinqueret. Dum autem Petrus filius uiri et mulieris hoc faceret, per imperantis Christi auxilium, nullam de carne uirginis filii dubitationem admittit . Sed queri potest, utrum Domini et Petri corporum leuigata natura, ut illa aqua sustineret, an aque substantia solidata est, ut corpora humana fulcire posset? Quamuis ergo utrumque hoc fieret, non contra naturam, Domino precipiente, esset, si aut aquam solidaret, aut humanam Domini iussio carnem leuigaret; ut militantes in Scytharum oris, ut antiqui ferunt, et super equorum auribus  proludant, natandi arte quoque imbuti, merso medio in profunda uix subeunt. Hominibus ergo illud ualentibus, quid mirum si Domino imperante caro leuigaretur? presertim cum resurrectionis corpora in tantum leuigabuntur, ut non solum crassa aqua, sed etiam nubibus et ere sustineantur, ut Apostolus ait, Rapiemur ad occurrendum Christo in era . Aliter si aque naturam solidatam esse quisquam elegerit, quoniam aqua terrenam habet crassitudinem, ut cum se gelu perstrinxerit, in duriorem quam terre ipsius soliditatem, rigeat, et multitudinem sufferre ualeat, et postea calida aura resoluat. uel certe, si liquidas undas non perstrinxerit natura, que aquis inserta est, ligna quamuis grandia, et humana, et ceterorum animalium corpora, et naues liburnicas supernatantes sustinere consuescit. Illa soliditas Domino imperante facta, nec mirum si etiam Petrum diffidentem non sustinet, cum infideles Domino uolente etiam terra non sustentabat, ut Dathan et Abiron .



CAPUT IX.---De ceteris uirtutibus Domini nostri Iesu Christi.

In naturali rerum administratione bine rationes deprehenduntur. Deinde inferior ratio quotidiana rerum administratio intelligitur, ut de aqua in animalibus sanguis fit, et unda salsa per nubes aut terre infusionem indulcescit. Et ratio superior inusitata gubernatio fit, que in miraculis rerum dignoscitur, ut in sanguinem aquam in Aegypto in momento, et intincto ligno in dulcedinem Deus commutauit 



CAPUT X.---De panibus et piscibus saturantibus millia populorum.

Quapropter et panem de paruo semine iuxta inferiorem rationem in magnam segetem per longi temporis administrationem innumerabilium hominum pastum procreat; quem secundum superiorem rationem de materia modica in momento per benedictionem multiplicat. Sic et pisces per primam benedictionem multiplicat, quando dictum est, Crescite et multiplicamini, et replete aquas maris. . Quorum nunc carnes per superioris rationis causam, ad turbarum saturitatem presenti benedictione multiplicantur .



CAPUT XI.---De uisione Domini in monte cum Moyse et Elia colloquentibus.

Licet in hac ostensione . Domini facies solari splendore fulserit, non tamen ipsa caro splenduit, sed diuinitas latens in corpore, luminis sui portiunculam conspiciendam foris uidentibus, quantum poterant, concessit. Unde ergo uestimenta  candorem niuis habuerunt, dum neque de carne, neque de diuinitate erant? Nisi forte ut per carnem diuinitas foris illuxit, sic et caro illuminata de diuinitate, per uestimenta radiauit. Moyses autem et Elias specialiter ad talem ostensionem, uel ut Legis et Prophetie principes ad finem conducuntur, uel ideo ut Moysi cornuta facies, in quam non poterant filii Isrel intendere , et Elias curru igneo raptus , comparato Christo obscurarentur. Et cum isti quadraginta dies ieiunasse Scripture uocibus memorantur; de Iesu tantum Domino his presentibus, Patris se illis pronuntiantis testimonium. Sed dum Elias manens adhuc in corpore uel ad talem conductionem uenerat, quid de Moyse dicendum est? utrum in corpore iterum ad hanc ostensionem aderat; an ex ere simulatum, sicut Samuel uisus est, habitum fingebat? Et si suo corpore indutus uenit, si hac uice resurrectionem suam, que ceteris nonnisi in nouissimo est futura, compleuit? De qua questione auctores una eademque sententia prolata non differenter dicunt, quod dum Dominus cum tribus discipulis suis, et Elias, non cum imaginatis sed ueris corporibus conuenisse non dubitantur, et ipse Moyses in suo uero corpore de sepulcro resumpto uidetur. Sed si Dominus iehsu, primogenitus mortuorum recte creditur , Moysi iterum post hanc uisionem corpus sepulture commendatur, ut ipsum in nouissimo die, quando resurgent mortui, assumere possit [1 1Kb] .



CAPUT XII.---De Lazaro et ceteris resuscitatis mortuis.

Immobili ergo uoluntate Deus uniuersorum uitas certo fini et termino preordinauit: quorumdam igitur uita, non ut moriantur, morte interfici uidetur, sed ut per hoc qui eos resuscitant, clariores, utpote Deo cari, hominibus etiam habeantur. Unde de ipso Lazaro discipulis a Domino dicitur, Hec infirmitas non est ad mortem, sed ut Filius hominis per eam clarificetur. Ecce hoc dicto Lazarus cito moritur: sed tamen per Filium Dei, qui in eo clarificatur, quarto die resuscitatur . Quod non spatium uite eius posuit; sed quod sine mutatione Dominus disposuit facere, sepe retrahere simulat, ut partum uxoribus Abraham et Isaac distulit, ut gratius foret. Et Dominus occasiones prestat, ut quod ipse alicui donare cupit, indulgere rogetur. Si etenim ea que non disposuit, aliquis sanctorum rogauerit, nullo modo fieri permittit: ut quod Moyses terram repromissionis ingrederetur ; et Paulus ut ab eo angelus satane recederet . et petentes non impetrauerunt. De omnibus ergo generaliter mortuis tale quid isentitur, quod ideo prima uice moriuntur, ut per illos digni clarificentur. In his enim octo mortuis, quos diuina Scriptura ueteris et Noui Testamenti resuscitatos commemorat, hoc considerandum est, quod de eorum primo, id est, filio uidue, quem Elias suscitauerat ita refertur: Reuertatur, obsecro, anima pueri . De nouissimo, id est, de Eutycho in Actibus Apostolorum: Et sublatus repertus est mortuus. Ad quem cum descendisset Paulus, incubuit super eum, et complexus, dixit, Nolite turbari, anima enim eius in eo est . Caute utrumque intelligendum est, quod uidue filius mortuus est, atque anima eius reuerti a Propheta postulatur: alter uero mortuus est, et in eo eius esse animam Paulus dixit. In utroque namque Scriptura uera est, quia mentiri non potest. Sed qua ratione recipi potest, ut in membris occultari corporis posset mortui anima? Nisi forte anima, que incorporalis est, corpori inesse occulte creditur. Sed quidam intelligendi laborem uitantes, dicunt de Eutycho, quod emittens animam ita mortuus est, ut post modicum interuallum anima reuertente Paulum  dixisse putent, Anima illius in eo est. Sed tamen Scriptura tacet, si egressa est aut reuersa anima. Ceteri uero sex mortui, quibus nec egresse anime, nec reuerse nuntiantur, sine ulla hic ambiguitate prestant quod mortui sint, et diuina operatione resuscitati sint.



CAPUT XIII.---De solis eclipsi in passione Domini.

Solis defectio iuxta carnem, non ut solet, quando luna accenditur, facta erat; sed in plena luna, scilicet quinta decima die mensis, ne casu putaretur fuisse, quod euenerat: et tantum lucem solis media die tenebre obscurauerunt, ut per tres illas horas defectionis, stelle in celo uise sint .



CAPUT XIu.---De corporibus sanctorum uenientibus de monumentis suis post resurrectionem Domini.

Sancti uenerunt de monumentis suis post resurrectionem Domini : sed rursum in monumenta, quomodo et de Moyse memini, redintrarunt; ubi resurrectionem omnium nouissimam exspectant, ut Apostolus ait: Hi omnes testimonio fidei probati inuenti sunt, non acceperunt repromissionem a Deo pro nobis melius aliquid prouidente, uti ne sine nobis consummarentur . Si igitur isti et Moyses bis resurgere, in hac ostensione utique, et in nouissima cunctorum resurrectione, credendi sunt, dum semel mortem sibi inditam Ade delicto gustauerunt? Sed hoc absit a catholica fide ut semel morientem bis credat quis resurgere. Nisi forte bis mori Moysen et istos aliquis dicat. Sed nusquam de his scribitur, qui sic apparuerunt, resurrexisse; sed aut uiuere, aut apparuisse, uel de sepulcris exisse. Nomen autem resurrectionis in iis, qui post mortem in uita hac conuersati sunt, aut in Domini solius, aut in futura omnium resurrectione ponitur. Talis autem apparitio istorum, nec ad uitam humanam, neque ad resurrectionem futuram pertinet; sed ad confirmationem dominice resurrectionis, et ad credulitatem resurrectionis animarum ex inferis, talis apparitio animos mouet. Sicut in resuscitatis mortuis similitudo tantum, non mors continua fieri  cernitur; ita et in his similitudo resurrectionis, non ipsa resurrectio ostendebatur. De continua enim morte nullus ad uitam indeciduam, nisi Dominus, usque ad nouissimum diem reuertitur; et a uera resurrectione nunquam in mortem iterum aliquis retrudetur.



CAPUT Xu.---De cibo Domini post resurrectionem.

Hunc autem carnalem cibum qualiter resurrectionis caro susceperit, docti requirunt, dum resurrectura corpora spiritualia esse cuncti fideles sciunt, ut dicitur, Resurget corpus spirituale . Quapropter resurgent corpora non gustatura, sano sensu creditur possibilitatem edendi cibos, si necesse foret, habitura. Hec Dei exempla minime denegant, ut Angeli iuxta ilicem Mambre . Sed hoc non ut nos ruminatos cibos stomacho et intestinis conferunt, sed statim ut accepta, uelut uidentur, degustent, in spiritualem naturam, non ex parte, sed tota transformant.



CAPUT XuI.---Petrus paralyticum restituit.

Conuenientia de Spiritu sancto in columba super Christum, et in igne super Apostolos perscripta sunt, et quando diximus de diuisione linguarum et de uirtutibus Apostolorum post acceptum Spiritum, in excusatione eleemosyne et paupertatis professione, quando Petrus paralytico dixit, Surge et ambula , Magistri preceptum seruans: Nolite habere aurum, neque argentum , dum soli Deo seruiens de iniquo mammona expeditus fuerat, uerbo imperii morbo ligatum cito soluebat.



CAPUT XuII.---uirtus Petri.

Ecce quanta est apostolica uirtus in Christo, sanum Ananiam dum Petrus arguit per sermonis tantum imperium, morte ligauit ; et Tabitham mortis uinculo ligatam, eadem imperii potestate dissoluit . Ideoque prius Ananias et Saphira in conspectu Ecclesie cito mortui sunt, ut apostolica auctoritas quanta esset ostenderetur; et quam magnum peccatum esset, quod oblatum est iterum ab Ecclesia retrahere, monstraretur, et ceteri exemplo huius castigarentur.



[DE BENEDICTIONIBUS IACOB PATRIARCHAE.]





ADMONITIO DE SEQUENTI OPUSCULO. *

Non Augustini, sed Alcuini est isthec de Benedictionibus Iacob patriarche questio expositioque historica et allegorica, decerpta nimirum ex ipsius libro Questionum in Genesim. Quanquam etiam apud Hieronymum sub iisdem ac totidem fere uerbis in opusculo, quod item Questionum in Genesim inscribitur, expositionem priorem reperias; posterioris uero expositionis partem postremam apud Gregorium in libris Moralium in Iob. Imo utraque ex integro, sed ordine nonnichil diuerso, atque aliquot permutatis uocibus, habetur in tertio libro Commentariorum in Genesim, qui Eucherio Lugdunensi tributi olim falso fuere, editique in Bibliotheca Patrum.





DE BENEDICTIONIBUS IACOB PATRIARCHAE.

Quid intelligendum est de benedictionibus, quibus Iacob patriarcha benedixit filios suos? An historice uel allegorice intelligende sint, dum dicit, Congregamini, filii Iacob, ut annuntiem uobis que uentura sunt in nouissimis diebus : et si uidetur ex his uerbis magis allegoriam sonare quam historiam? Resp. Utrumque uero, et historiam et allegoriam: historiam de diuisione terre repromissionis, que diuisiones  diuidende erant nepotibus eorum; et allegoriam de Christo et de Ecclesia in nouissimis temporibus futura. Sed prius historie fundamenta ponenda sunt, ut aptius allegorie culmen priori structure superponatur.

Ruben primogenitus meus, tu fortitudo mea, principium doloris mei: prior in donis, maior in imperio. Effusus es sicut aqua, non crescas; quia ascendisti cubile  patris tui, et maculasti stratum eius   . Est autem sensus hic: Tu es primogenitus meus, maior in liberis, et debebas, iuxta ordinem natiuitatis tue, hereditatem que primogenitis iure debebatur, sacerdotium accipere et regnum. Hoc quippe in portando honore et preualido robore demonstratur. uerum quia peccasti, et quasi aqua que quolibet uasculo non tenetur, uoluptatis effusus es impetu; idcirco precipio tibi ut ultra non pecces, sisque in fratrum numero, penas peccati luens, quod primogeniti ordinem perdidisti. [Principium autem doloris est omnis primogenitus, quia pro eo commouentur uiscera parentum  ]. »Simeon et Leui fratres, uasa iniquitatis bellantia. In consilium eorum non ueniat anima mea, et in cetu illorum non sit gloria mea: quia in furore suo occiderunt uirum, et in uoluntate sua suffoderunt murum. Maledictus furor eorum, quia pertinax; et indignatio eorum, quia dura. Diuidam eos in Iacob, et dispergam illos in Isrel« . Significat autem non sui consilii fuisse, quod Sichem et Emor federatos uiros interfecerunt, et contra fas in pacis et amicitiarum tempore sanguinem fuderunt innocentem, et quasi quodam furore, sic crudelitate raptati, muros hospite urbis euerterunt . Unde dicit, maledictus furor eorum, quia pertinax, et reliqua. Et dispergam illos in Isrel. Leui enim hereditatem propriam non accepit, sed in omnibus sceptris paucas urbes ad inhabitandum habuit . De Simeone uero in libro Iesu scriptum est, quod et ipse proprium funiculum non acceperit, sed de tribu Iuda quiddam acceperit . Iuda, te laudabunt fratres tui: manus tue in ceruicibus inimicorum tuorum; adorabunt te filii patris tui. Catulus leonis Iuda; ad predam, fili mi, ascendisti, requiescens accubuisti ut leo, et quasi leena. Quis suscitabit eum? Quia Iuda confessio siue laus interpretatur, recte scribitur de Iuda, confitebuntur tibi fratres; uel, laudabunt te. Et licet de Christo grande mysterium sit, tamen secundum litteram significat, quod per Dauid stirpem generarentur reges, et quod adorarent eum omnes tribus. Non enim ait, filii matris tue; sed, filii patris tui. Et quod sequitur, Ad predam, fili mi, ascendisti, ostendit eum captiuos populos esse ducturum, et iuxta intelligentiam sacratiorem ascendisse in altum, et captiuam duxisse captiuitatem. Siue, quod melius puto, captiuitas passionem, ascensus resurrectionem significat. Alligans ad uineam pullum suum, et ad uitem asinam suam. Quod uidelicet pullum asine, cui supersedit iehsu , hoc est Gentilium populum, uinee Apostolorum, qui ex Iudeis sunt, copulauerit; et ad uitem, siue, ut in Hebreo habetur, Soreth  , id est electam uitem, alligauerit asinam cui supersedit, Ecclesia ex nationibus congregata. Quod autem dicit, Fili mi, conuersionem ad Christum de ipso Iuda facit [1 1Kb] , eo quod Christus sit uniuersa facturus. [Quod autem dicitur, Non auferetur sceptrum de Iuda, et dux de femoribus eius, donec ueniat ille qui mittendus est; et ipse erit exspectatio gentium : significat quod non deficerent principes de tribu Iuda usque ad tempus, quo natus est Christus, qui missus a Patre exspectatio est gentium  .] »Zabulon in littore maris habitabit, et in statione nauium, pertingens usque ad Sidonem. Issachar, asinus fortis accubans inter terminos: uidit requiem quod esset bona, et terram quod optima; et supposuit humerum suum ad portandum, factusque est tribus seruiens« . Quia supra Zabulon dixerat, quod maris magni littora esset possessurus, Sidonem quoque et reliquas Phenices urbes contingeret, nunc ad mediterraneam prouinciam redit,  et Issachar, qui iuxta Nephtalim pulcherrimam in Galilea regionem possessurus est, benedictione sua habitatorem facit. Asinum autem osseum uel fortem uocat, et humerum dicit supposuisse ad portandum; quia in labore terre et uehendis ad mare, que in finibus suis nascebantur, plurimum laboraret, regibus quoque tributa comportans. Aiunt Hebrei per metaphoram significari, quod Scripturas sanctas de die ac nocte meditans studium suum dederit ad laborandum: et idcirco ei omnes seruiunt, quasi magistro dona portantes. Dan iudicabit populum suum sicut et alia tribus in Isrel. Fiat Dan coluber in uia, cerastes in semita, mordens ungulas equi, ut cadat ascensor eius retro. Salutare tuum exspectabo, Domine . Samson iudex in Isrel de tribu Dan fuit . Hoc ergo dicit: Nunc uidens in spiritu comam nutrire Samsonem nazareum tuum, cesisque hostibus triumphare, quod in similitudinem colubri regulique obsidens uias nullum per terram Isrel transire permittat; sed etiam si quis temerarius, uirtute sua quasi uelocitate equi confisus, eam uoluerit predonis more populare, non effugere ualebit. Totum autem per metaphoram serpentis et equitis loquitur. uidens ergo tam fortem nazareum tuum, quod ipse propter meretricem mortuus est, et moriens nostros occidit inimicos , putaui, o Deus, ipsum esse Christum Filium tuum: uerum quia mortuus est, et non resurrexit, et rursum ductus est Isrel in captiuitatem; alius mihi Saluator mundi et mei generis prestolandus est, ut ueniat cui repositum est, et ipse exspectatio gentium. Gad accinctus preliabitur ante eum, et ipse accingetur retrorsum . Significat, quod Gad, Ruben, et dimidia tribus Manasse ad filios, quos trans Iordanem in possessionem dimiserat, post quatuordecim annos reuertens, prelium aduersus eos gentium uicinarum grande repererit, et uictis hostibus fortiter dimicauerit. Lege Iesum Naue et Paralipomenon. Nephtalim, ceruus emissus dans eloquia pulchritudinis; siue, Nephtalim ager irriguus . Utrumque significat Hebreum uerbum, Aiala Seluha. Significat autem, quod aque calide in ipsa nascantur tribu, siue quod super lacum Genesar fluento Iordanis esset irriguus. Hebrei autem uolunt propter Tiberiadem, que Legis uidebatur habere notitiam, agrum irriguum et eloquia pulchritudinis prophetari. Ceruus autem emissus temporaneas fruges et uelocitatem terre uberioris ostendit. Sed melius si ad doctrinam Saluatoris cuncta referamus, quod ibi uel maxime docuerit Saluator, ut in Euangelio quoque scriptum est . »Filius meus Ioseph accrescens, Filius meus accrescens et decorus aspectu: filie decurrerunt super murum; sed exasperauerunt eum, et iurgati sunt, inuideruntque illi habentes iacula. Sedit in forti arcus eius, et dissoluta sunt uincula brachiorum et manuum eius per manus potentis Iacob. Inde pastor egressus est lapis Isrel« . O filii Ioseph, qui tam pulcher es, ut te tota de muris et turribus ac fenestris puellarum Aegypti turba prospectet, inuiderunt tibi, et ad iracundiam te prouocauerunt fratres tui, habentes liuoris sagittas et zeli iaculis uulnerati. uerum arcum tuum et arma pugnandi posuisti in Deo, qui fortis est pugnator: et uincula tua quibus te fratres ligauerunt, ab ipso soluta sunt et disrupta, ut ex tuo semine tribus nascatur Ephraim fortis et stabilis, et instar lapidis durioris inuicta, imperans quoque decem tribubus Isrel. Beniamin lupus rapax, mane comedet predam, et uespere diuidet spolia . Quam de apostolo Paulo, que dicta sunt, manifestissima sit prophetia, omnibus patet; quod in adolescentia persecutus sit Ecclesiam, in senectute predicator Euangelii fuerit. Hebrei autem ita dixerunt: Altare in quo immolabantur hostie, et uictimarum sanguis ad basim illius fundebatur, in parte tribus Beniamin fuit: hoc, inquiunt, significat, quod sacerdotes immolant mane hostias, ad uesperam diuidunt ea que sibi ex lege collata sunt; lupum sanguinarium, lupum uoracem  super altaris interpretatione ponentes, et spoliorum diuisorem super sacerdotibus, qui seruientes altari uiuunt de altari  . Hec autem historice.

Spiritualiter autem in Ruben prioris populi Iudeorum ostendit esse personam, cui a Domino dicitur, Isrel primogenitus meus . Etenim iuxta quod primogenito debebatur, ipsius erat accipere sacerdotium et regnum. Additur, tu uirtus mea. Utique quod ex ipso populo fundamentum fidei, ex ipso uirtus Dei, qui est Christus, aduenit. Quomodo autem ipse sit principium dolorum, nisi dum Patri Deo semper irrogauerit iniuriam; dum conuertit ad eum dorsum, et non faciem? Iste prior in donis, quia primum ipsi credita sunt eloquia Dei , et legislatio, et Testamentum siue promissio. Iste maior imperio; utique pro magnitudine uirium quia copiosius ceteris in hoc seculo populus idem regnauit. Effusus est autem sicut aqua, peccando in Christum, que uasculo non tenetur: uoluptatis effusus est impetu, et idcirco addidit, Ultra non crescas; quia populus ipse postquam in uniuerso orbe dispersus est, ualde imminutus est. Sed quare talia meruit, ita subiecit: Quia ascendisti cubile patris tui. Primogenite autem plebis audaciam predicat, que ascendit cubile patris sui, et maculauit stratum eius, quando corpus dominicum, in quo plenitudo diuinitatis requiescebat , raptum in cruce suspendit, et ferro commaculauit. Simeon et Leui fratres, uasa iniquitatis bellantia. Per Simeon et Leui Scribe et Pharisei et Sacerdotes Iudaici populi intelliguntur. De Simeone enim Scribe erant Iudeorum, de tribu uero Leui principes sacerdotum, qui consilium fecerunt ut Iesum dolo tenerent et occiderent. De quo consilio dicit, In consilium eorum ne ueniat anima mea: horrebat enim tanta scelera, que nouissimis temporibus facturi erant Iudei. Quia in furore suo occiderunt uirum: id est Christum, de quo dicitur, Ecce uir, Oriens nomen eius ; et alibi, Femina circumdabit uirum . Suffoderunt murum: id est, illum spiritualem fortissimum murum, qui custodit Isrel, lancea confoderunt. Maledictus furor eorum, quia pertinax: utique quando furore accensi et ira, obtulerunt Christum Pontio Pilato, dicentes, Crucifige, crucifige. Et indignatio eorum, quia dura: dum Barabbam latronem peterent, et principem uite crucifigendum postularent. Diuidam eos in Iacob, et dispergam illos in Isrel: quia nonnulli ex ipsis crediderunt, quidam in infidelitate permanserunt. Dicuntur enim diuisi ii, qui ab eis separantur, et ueniunt ad fidem; dispersi autem, quorum patria temploque subuerso, per orbem terre incredulum genus spargitur. Iuda, te laudabunt fratres tui. Per hunc Iudam uerus confessor exprimitur Christus, qui ex eius tribu secundum carnem est genitus. Ipsum laudabunt fratres sui: Apostoli scilicet et omnes coheredes eius, qui per adoptionem Patris, filii Dei effecti sunt, et Christi fratres per gratiam, quorum ipse est Dominus per naturam. Manus tue in ceruicibus inimicorum tuorum: eisdem enim manibus atque eodem crucis tropeo et suos texit, et inimicos et aduersarias potestates curuauit. Iuxta quod et Pater promittit ei dicens, Sede ad dexteram meam, donec ponam inimicos tuos scabellum pedum tuorum . Adorabunt te filii patris tui: quando multi ex filiis Iacob adorant eum, per electionem gratie salui facti . Catulus leonis Iuda: quando nascendo factus est paruulus, sicut scriptum est, Paruulus natus est nobis . Ad predam, fili mi, ascendisti: id est, ascendens in crucem, captiuos populos redemisti; et quos ille contrarius inuaserat, tu moriens eripuisti: denique rediens ab inferis, ascendisti in altum, captiuam duxisti captiuitatem . Requiescens accubuisti, ut leo: manifestissime Christus in passione accubuit, quando inclinato capite tradidit spiritum; et quando  in sepulcro securus, uelut quodam corporis somno quieuit. Sed quare ut leo, et uelut catulus leonis? In somno enim suo leo fuit, quando non necessitate, sed potestate hoc ipsum compleuit, sicut ipse dicit: Nemo tollit a me animam meam, sed ego pono eam . Quod uero addit, Et ut catulus leonis: inde enim mortuus, unde natus. Bene ergo Christus ut leo requieuit, qui non solum mortis acerbitatem non timuit, sed et in ipsa morte mortis imperium uicit. Quod autem dicit, Quis suscitabit eum? quia nullus nisi ipse, iuxta quod ipse ait: Soluite templum hoc, et in triduo resuscitabo illud . Non deficiet dux de Iuda, et reliqua. Hoc manifestissime ad Iudam refertur. Diu enim fuit ex semine illius intemerata apud Iudeos successio regni, donec Christus nasceretur, sicut supra diximus. Alligans ad uineam pullum suum. Pullus suus populus ex Gentibus, cui adhuc nunquam fuerat Legis onus impositum. Hunc copulauit ad uineam, ad Apostolos scilicet qui ex Iudeis sunt. Nam uinea Domini Sabaoth domus Isrel est . Et ad uitem asinam suam. Ipse dicit, Ego sum uitis uera . Ad hanc ergo uitem alligat asinam suam, synagogam tardigradam scilicet, et graui Legis pondere depressam. Lauit in uino stolam suam: siue carnem suam in sanguine passionis, siue sanctam Ecclesiam illo uino, quod pro multis effundetur in remissionem peccatorum. Et in sanguine uue pallium suum. Pallium Gentes sunt, quas corpori suo iunxit: sicut scribitur, uiuo ego, dicit Dominus, nisi hos omnes induam sicut uestimentum. Pulchriores oculi eius uino. Oculi Christi Apostoli sunt et Euangeliste, qui lumen scientie Ecclesie prestant: quorum precepta austeritatem uini prisce Legis superant, quia longe leuiora sunt. Et dentes eius lacte candidiores. Dentes preceptores sunt sancti, qui precidunt ab erroribus homines, et eos quasi comedendo in Christi corpus transmittunt. Candidiores autem effecti sunt doctores Ecclesie lacte ueteris Legis. Zabulon habitabit in littore maris, et in statione nauium. Zabulon interpretatur Habitaculum fortitudinis, et Ecclesiam significat. Hec in littore maris habitat et in statione nauium, ut credentibus sit refugium, et periclitantibus demonstret fidei portum. Hec contra omnes turbines seculi inconcussa firmitate solida spectat naufragium Iudeorum, et hereticorum procellas, qui circumferuntur omni uento doctrine; quorum etsi tunditur fluctibus, non tamen frangitur. Pertendit autem usque ad Sidonem, hoc est, usque ad Gentes. Legitur etiam in Euangelio inde assumptos esse Apostolos aliquos, et ipsis locis Dominum sepe docuisse, sicut scriptum est, Terra Zabulon, et terra Nephtalim, populus qui sedebat in tenebris, uidit lucem magnam . Sidon interpretatur uenator uel uenatrix. uenatores qui sunt, nisi Apostoli? Qui, ut supra diximus, ex illis locis assumpti sunt, de quibus dicitur: Mittam uenatores multos, et uenabuntur uos in omni monte . Issachar asinus fortis. Issachar qui interpretatur Merces, refertur ad populum Gentium, quem Dominus sanguinis sui pretio mercatus est. Hic Issachar asinus fortis scribitur, quia prius populus gentilis quasi brutum et luxuriosum animal nullaque ratione substitit, sed postmodum iugum discipline euangelice libenter portauit. Hic accubans inter terminos, uidit requiem quod esset bona, et terram quod optima  . Inter terminos autem cubare, est prestolato mundi fine requiescere, nichilque de iis, que nunc uersantur in medio, querere, sed ultima desiderare. Et fortis asinus requiem et terram optimam uidet, cum simplex gentilitas idcirco se ad robur boni operis erigit, quia ad eterne uite patriam tendit. Unde etiam apponit humerum suum ad portandum, quia dum ad promissam requiem peruenire desiderat, cuncta mandatorum onera libenter portat. Unde factus est tributis seruiens, hoc est, Christo  regi sue fidei dona et operum bonorum offerens munera. Dan iudicabit populum suum sicut alie tribus in Isrel. Fiat Dan coluber in uia, cerastes in semita, et reliqua. Dicunt quidam  Antichristum per hec uerba et predici de ista tribu futurum, pro eo quod hoc loco Dan et coluber asseritur et mordens, et quod inter tribus Isrel primus Dan ad aquilonem castrametatus est , illum significans qui se in lateribus aquilonis sedere dicit, et de quo figuraliter dicit propheta, A Dan auditus est fremitus equorum eius . Qui non solum coluber sed etiam cerastes uocatur. enim grece cornua dicuntur. Serpens ergo ille cornutus esse perhibetur, per quem digne Antichristus asseritur, quia contra uitam fidelium cum morsu pestifere predicationis armabitur etiam cornibus potestatis. Quis autem nesciat semitam angustiorem esse quam uiam? Fit ergo Dan coluber in uia, quia in presentis uite latitudine eos ambulare prouocat, quibus quasi parcendo blanditur: sed in uia mordet, quia eos quibus libertatem tribuit, erroris sui ueneno consumit. Fit  cerastes in semita, quia quos fideles reperit, et sese inter angusta precepti celestis itinera constringentes, non solum nequitia callide persuasionis impetit, sed etiam terrore potestatis premit; et in persecutionis languore, post beneficia ficte dulcedinis, exercet cornua potestatis. Equus iste cuius ungulas cerastes mordere dicitur, hunc mundum insinuat, qui per elationem suam in cursu labentium temporum spumat. Et quia Antichristus extrema mundi huius apprehendere nititur, cerastes iste equi ungulas mordere perhibetur. Ungulas quippe equi mordere est extrema seculi feriendo contingere. Ut cadat ascensor eius retro [1 1Kb] . Plebs infidelis Iudea, erroris sui laqueis capta, pro Christo Antichristum exspectat. Bene Iacob eodem loco repente in electorum uocem conuersus est dicens, Salutare tuum exspectabo, Domine: id est, non sicut infideles Antichristum; sed eum qui in redemptionem nostram uenturus est, uerum credo fideliter Christum. Amen.



[QUAESTIONES uETERIS ET NOuI TESTAMENTI.]





ADMONITIO IN LIBRUM QUAESTIONUM uETERIS ET NOuI TESTAMENTI.

Hoc opus Augustino abiudicant eruditi quique. Nec iniuria sane, quandoquidem res ratioque docendi, ut de stili distantia nichil dicamus, procul abhorret a S. Doctoris ingenio et fide. In questione secunda dicitur Deus, ut diaboli presumptionem non potestate sed ratione destrueret, materiam condidisse, que esset rerum confusio, ex qua faceret mundum. In Q. decima tertia infantes qui in Sodomis cum parentibus perierunt, a gehenna liberos esse, quia in aliena causa occisi sunt, absolute pronuntiatur. Quo loco Questionum auctor, quisquis est, originale peccatum inficiari uidebatur Bellarmino. Et reuera ad hanc ipsam questionem respondens Alcuinus in opere super Genesim, interrog. 103, cum alioquin iisdem, que hic leguntur, uerbis usus fuerit, nequaquam tamen originalis peccati reatum dissimulauit: Nonne, ait, prouisum est illis, ne diu uiuentes exempla sequerentur patrum; et ut leuius in futuro crucientur, uel omnino non, aliena causa occisi? In Q. uigesima prima, et quadragesima quinta, contendit auctor, mulierem non esse creatam ad imaginem Dei: contra quam docet Augustinus in lib. 3 de Genesi ad litt., cap. 22. In Q. uigesima tertia non patitur quidquam difficultatis, ut Augustinus, circa originem anime. Q. uigesima septima non Samuelem a pythonissa excitatum, sed eius spectrum siue diabolum Saüli apparuisse sic asserit, ut falsam et absurdam esse uelit aliam opinionem: quam tamen pulchre congruere sacris Scripturis ostendit Augustinus in lib. 2 Quest. ad Simplicianum. Q. quadragesima prima illud Geneseos, Spiritus Domini ferebatur super aquas, pugnat ne intelligatur de Spiritu sancto, de quo passim ab Augustino explicatur. Q. quadragesima tertia uehementer improbat uotum Iephte, quem facinorosum appellat, nullumque iustitie testimonium habere dicit, cum is tamen inter insignes uiros laudetur in Epistola ad Hebr., cap. 11. In Q. quadragesima sexta nota ignorantie aut stultitie condemnat eos, qui dicunt Samuelem functum officio sacerdotis, quod ipse cum aliis plurimis sentit Augustinus in lib. 17 de Ciuit. Dei, cap. 4. In Q. quadragesima octaua de Filio Dei loquitur more Arianorum. Q. quinquagesima sexta dicit immerito quibusdam uideri  Ioseph esse filium Heli et Iacob, unius secundum naturam, alterius secundum Legem. Q. quinquagesima nona quod apud Ioannem dixit Dominus, Spiritus ubi uult spirat, uult de uento interpretandum esse, non de Spiritu sancto: cum Augustinus aliter interpretetur. Q. centesima octaua multis conuiciis insectatur eos, qui uolunt Hebreos dictos ab Heber, non ab Abraham: at Augustinus in lib. 2 Retract., cap. 16, et de Ciuitate Dei lib. 16, cap. 11, eam sequitur sententiam. Q. centesima nona incumbit ut suadeat Melchisedech non hominem fuisse, sed Spiritum sanctum, ipsumque in oblatione dici summum sacerdotem improbat. Q. centesima decima quinta dicit Abrahamum cum patre suo idola coluisse: contra Augustinus, in lib. 16 de Ciuit. Dei, cap. 13. In Q. centesima decima sexta ille pascha a passione, Augustinus uero ab hebrea uoce transitum significante censet fuisse appellatum, in Epist. 53 ad Ianuarium, n. 2. Preterea Pelagianam heresim questiones aliquot resipiunt Louaniensium Theologorum iudicio, ueluti Quest. septuagesima nona, octogesima, octogesima tertia, etc. Perpauce demum sunt, que non aliqua ex parte pugnent in Augustini doctrinam; ut superfluum sit his addere, quod huius operis prolixi nullam S. Doctor mentionem facit in libris Retractationum, cum illic diligenter Questionum libros alios recenseat.

 Superest ut examini iudicioque Lectorum subiiciamus opinionem eruditis hodie quamplurimis probatam, que hasce Questiones eidem auctori, cui Commentarios in Apostolum Ambrosii nomine uulgatos attribuit. Quippe collatis ad inuicem utrisque operibus, scilicet Quest. uigesima quarta ad Comment. in I Cor. 11, u\. 5; Quest. septuagesima quarta ad Comment. in II Cor. 5, u\. 21, et in Gal. 3, u\. 13; Quest. centesima secunda ad Comment. in II Timoth. 2, u\. 20; Quest. centesima octaua ad Comment. in Philipp. 3, u\. 5; Quest. centesima decima tertia ad Comment. in Ephes. 3, u\. 10, etc., concordiam in rebus, in sententiis, in uerbis etiam ipsis, quam maximam deprehenderunt. Ad hec utrumque opus eodem fere tempore confectum putant: Commentarios quidem cum Damasus Papa, qui sub anni 384 finem obiit, Romanam Ecclesiam regeret, uti eorumdem auctor testatur in I Timoth. 3, u\. 15; Questiones autem anno circiter 300 ab excidio Ierosolymitano, ex Quest. quadragesima quarta Aduersus Iudeos, tametsi non nemo sit qui hunc annum ab aduentu Christi numerari arbitretur. Iamuero Commentariorum scriptor creditur designatus ab Augustino in lib. 4, ad Bonifacium, cap. 4, ubi Hilarii nomine sententiam profert, que ad uerbum in iisdem Commentariis sup. Rom. 5, u\. 12, continetur: porro autem cum ab Hilarii episcopi Pictauensis stilo et doctrina plurimum dissideant iidem Commentarii, non alius esse existimantur quam Hilarii diaconi, qui Damaso Pontifice pariter uiuebat, illius nimirum qui secta Luciferianus, patria Sardus dicitur. Hic nos, ut de Commentariorum auctore nichil pronuntiemus, iuuat in subiectas Questiones obseruare, manuscriptorum codicum eam a nobis deprehensam esse uarietatem, que efficere possit, ut iam demum reuocetur, atque inualescat opinio Erasmi et aliorum, qui primum suspicabantur non unius hominis esse illud Questionum opus, in quo eadem que dicta sunt iterari, et propositis titulis rursum tractari eamdem questionem; tum dissimile dicendi genus adhiberi; nec ipsa constanter eadem, sed plane contraria dogmata propugnari cernebant. Enimuero duo sunt manuscriptorum codicum genera. Quidam centum uiginti septem illas que primo uulgate fuerunt, questiones complectuntur: scilicet quadraginta septem ex ueteri Testamento, reliquas omnes ex Nouo Testamento inscriptas; nichilque ab editis differunt, nisi quod titulum huncce tertium, ex utroque mixtim, qui posterioribus triginta questionibus a typographis prefixus fuit, nusquam habent. Huius primi generis manuscripti duo sunt in Bibliotheca Sorbonica, in uictorina totidem, in Colbertina unus antiquior multo et ante annos circiter 700 exaratus. Alterius generis manuscriptos non plus quam tres reperimus, unum Sorbonicum, alium uictorinum, tertium Germanensem nostrum, qui licet centum quinquaginta unam questiones contineant, scilicet quinquaginta sex ex ueteri, et nonaginta quinque ex Nouo Testamento, adeoque primi generis codicibus sint uiginti quatuor questionibus auctiores, non tamen habent tractatus plerosque, et conciones ex istis primum uulgatas: quodque ad rem facit, carent quadragesima quarta illa, Aduersum Iudeos; et centesima decima quinta, Aduersum Mathematicos questione aliisque nonnullis, unde auctoris etas et patria comperiri posse credebatur. Ex hoc secundo manuscriptorum genere eruit Iacobus Hemer alteram collectionem questionum, que post uulgate sunt. Damus hic denique Questionum Elenchum duplicem, in quo manuscriptorum diuersitas uno conspectu intelligitur. Questiones que codicibus siue primi siue secundi generis proprie sunt, stellula designandas curauimus.





[QUAESTIONES uETERIS ET NOuI TESTAMENTI.*]



ELENCHUS QUAESTIONUM.



 EX MANUSCRIPTIS CODICIBUS Primi generis. 


QUAESTIONES uETERIS TESTAMENTI.

    I. Quid est Deus.
    II. Cur Deus mundum fecerit.
    III. Quid opus erat per Moysen, et non ante, exordium mundi et ordinem creature exponere.
    Iu. Quare Legem non in primordio dedit.
    u. Utquid Abel sacrificium acceptatum est, et Cain refutatum.
    uI. Si Lamech occidit Cain, sicut putatur.
    uII. Que decem uerba in tabulis data sunt, etc.
    uIII. Utquid Moyses descendens de monte uultum splendidum habuit.
    IX. Si omnia Deus bona fecit, quid est ut dicat ad Ne de mundis et immundis: Induc tecum, etc.
    X. Cum Deus dicat quod quarta progenie exituri essent filii Isrel de Aegypto, cur Moyses quinta, inquit, progenie exierunt.
    XI. Si uiri iusti uoluntas bona est, quare Isaac non Esau quem uoluit, sed Iacob benedixit quem noluit.
    XII. Quare Abraham fidei sue signum circumcisionem accepit.
     XIII. Si iudicium Dei iustum est, quare infantes in Sodomis cremati sunt.
    XIu. Quid est ut Deus, qui iustus predicatur, peccata patrum filiis dicat reddi.
    Xu. Cum iustum predicet Lex, contra Salomon, Noli, ait, esse iustus multum.
    XuI. Quare angelus, qui uolebat in uia Moysen occidere, circumcisione infantis placatus est.
    XuII. Quid est ut maledictos dicat, qui non reliquerint semen in Isrel.
    XuIII. Quare Saül peccans petiit orari pro se, et impetrare non potuit; Dauid autem e contra.
    XIX. Si Adam corpus immortale habuit, an mortale.
    XX. Quid est quod dicitur, Panem Angelorum manducauit homo: cum Angeli non egeant cibo.
    XXI. Quid sit ad imaginem et similitudinem Dei fecisse hominem, et an mulier imago Dei.
    XXII. Quid est ut dicat Salomon, Iustifica animam tuam ante obitum tuum, etc.
    XXIII. An ex traduce sint anime, sicut corpora.
    XXIu. Quid est ut uir imago Dei sit, et non mulier.
    XXu. Utquid Ioseph adiurat filios Isrel, ut tollerent cineres eius de Aegypto.
    XXuI. De Eliseo, an id quod dure petiit ab Elia, consecutus sit.
    XXuII. An Pythonissa Samuel excitauerit.
    XXuIII. Quid contradicendum his sit, qui mundum eternum dicunt.
    XXIX. Quare octauo die circumcidi mandatum est.
    XXX. In Prouerbiis ait, Iustus sui accusator est: quomodo iustus, si peccator?
    XXXI. An cum muliere serpens natura locutus sit, an ab actu dictus serpens an diabolus.
    XXXII. Legimus apud Salomonem, Diues et pauper obuiauerunt sibi, fecit autem ambos Deus. Quomodo ergo non est personarum acceptio apud Deum.
    XXXIII. Salomon, anni, inquit, impiorum minuentur: cum uideamus impios aliquantos longeuos.
    XXXIu. Apud Salomonem, Deus mortem non fecit: et alio loco, Bona et mala, uita et mors a Deo sunt.
    XXXu. Qua ratione Dauid Saül, postquam Deus ab eo recessit, christum Domini uocat, etc.
    XXXuI. Si anima que peccat ipsa morietur, quid est ut in causa Charmi triginta uiri occisi sunt.
    XXXuII. Quid est ut missa mors in Iacob uenerit in Isrel.
    XXXuIII. Si equus et mulus non habent intellectum, quanto magis terra? quid ergo est ut dicatur terra benedicere Dominum.
    XXXIX. Quid est quod legitur in Salomone, Spes est in tenebris. Melior est canis uiuus leone mortuo.
    XL. Quid est quod dicit propheta, Letare sterilis, que non paris, etc.
    XLI. An spiritus qui super aquas ferebatur, Spiritus sanctus intelligatur.
    XLII. Cur angelus Moysi et in igne et in rubo apparuit.
    XLIII. * Cum Abraham prohibitus sit filium suum immolare; cur Iephte filiam immolare non prohibetur?
    XLIu. * Aduersum Iudeos.
    XLu. * Quomodo homo ad imaginem Dei factus sit, et an mulier quoque.
    XLuI. * Utrum Samuel fuerit de filiis Aaron, et utrum sacerdos.
    XLuII. * De hoc quod in Isaia legitur: Et apprehendent septem mulieres, etc.

QUAESTIONES NOuI TESTAMENTI.
    XLuIII. Deus perfectio est: quid ergo opus fuit Christo ut nasceretur.
    XLIX. Cur Saluator baptizatus sit.
    L. Si ideo Saluator baptizatus est ut exemplo esset, quare non ita et in circumcisione.
    LI. Quomodo intelligatur: Spiritus sanctus superueniet in te.
    LII. Si de Spiritu sancto natus est Christus, cur dictum est, Sapientia edificauit sibi domum.
    LIII. Quid est ut uIII calend. ianuar. Saluator natus dicatur.
    LIu. Si ex semine Dauid Christus Filius Dei factus, id est iam natus est, quare cum baptizatur audit: Filius meus es tu, ego hodie genui te.
    Lu. Quid cause fuit ut uIII cal. april. crucifigi se permitteret Dominus.
    LuI. Quare in Mattheo pater Ioseph Iacob scribitur, et in Luca, Heli, etc.
    LuII. Quid est ut cum in Malachia scriptum sit, Ecce ego mitto Angelum meum; Marcus dicat in Isaia.
    LuIII. Qua ratione negat Ioannes Christum se nosse ante baptismum, cum probet ante eum nosse.
    LIX. Si Baptismus celeste mysterium est, cur Nicodemo ait Dominus, Si terrestria dixi uobis, etc.
    LX. Si Lex et Prophete usque ad Ioannem, quare Saluator ad sacerdotes mittit offerri munera.
     LXI. Quid est ut Iudeis discipulos accusantibus Dominus Dauid exemplum proferret, per quod uidentur simul cum Dauid rei fieri.
    LXII. Quid est ut occisis filiis Lie, Rachel filios suos plangere dicatur.
    LXIII. Qua ratione Magi per stellam Christum regem Iudeorum natum intellexerunt.
    LXIu. Quomodo probatur, post tres dies et noctes resurrexisse Saluatorem.
    LXu. Si uno ore Euangeliste locuti sunt, cur tres sexta hora, et Marcus tertia dixerit passum Dominum.
    LXuI. Marcus demonia dixit cognouisse Dominum, Apostolus uero, Si intellexissent, ait, etc.
    LXuII. Quid est ut in cruce Dominus dicat, Pater, ignosce illis: non enim sciunt, etc. Si enim nesciunt, quid ignoscitur?
    LXuIII. Orandum pro inimicis docemur, quare anime occisorum uindicari se petant.
    LXIX. Si predicante Ioanne Lex cessauit, quomodo Saluator, Non ueni, ait, soluere legem; sed adimplere.
    LXX. * Dominus certe inimicos nos esse uult diabolo; quare ergo, Esto, inquit, consentiens aduersario.
    LXXI. Iacob appellatus est homo uidens Deum; quomodo, Deum nemo uidit unquam.
    LXXII. Quid est quod dicitur in Apocalypsi, uade et accipe librum, et deuora illum, etc.
    LXXIII. Quid est quod dicit Simeon ad Mariam matrem Domini, Positus est hic in ruinam, etc.
    LXXIu. Quid sibi uult ut Isaias dicat de Christo, Qui peccatum non fecit: et Apostolus, Pro nobis peccatum fecit.
    LXXu. Cur Saluator pro se tantum et pro Petro didrachma soluit.
    LXXuI. In Euangelio, Lex, ait, per Moysen data est; gratia et ueritas per Christum. An antea ueritas non erat? Ergo nec Lex.
    LXXuII. Quid est quod dicitur in Marco, Intrans in domum neminem uoluit scire, et non potuit latere.
    LXXuIII. * Legitur in Ioanne quod cum negaret se iehsu ascendisse ad diem festum, ascendit tamen.
    LXXIX. Si proprio arbitrio uiuimus, quare Saluator dixit, Nemo uenit ad me, nisi Pater attraxerit eum.
    LXXX. Certe aut filius Dei quisque est, aut diaboli; quid ergo nascimur requirendum est.
    LXXXI. Apostolus ait, Nos natura Iudei: de Iudeis ergo nasci Iudeos ostendit, non de proselytis, etc.
    LXXXII. Pagani elementis subiecti sunt, quare ergo dicat Apostolus, Eramus sub elementis, etc.
    LXXXIII. Si per Christum salus et uera cognitio, cur non ante uenit, etc.
    LXXXIu. Quare lune cursum in ratione Pasche custodientes, reprehendimus Paganos, quia dies lunares et motum custodiant.
    LXXXu. Quid est ut cum a Dauid usque ad transmigrationem Babylonis septemdecim sint generationes; euangelista dicat quatuordecim.
    LXXXuI. Quid est quod probet matrem Domini esse de tribu Dauid.
    LXXXuII. Si unus est Deus, cur in tribus spes salutis est.
    LXXXuIII. * Si maior gratia in Nouo est Testamento, cur in ueteri sedens uidetur Dominus et stans in Nouo.
    LXXXIX. Quomodo accipiendum quod Saluator dicit de Spiritu sancto, quod ueniens arguet mundum, etc.
    XC. Si satanas diabolus est, quare dicit Iudeis, De patre diabolo nati estis, etc.
    XCI. Aduersus Photinum qui dicit Christum ante Mariam non esse.
    XCII. Quomodo intelligatur quod dicit Dominus, Pacem meam do uobis, etc.
    XCIII. An Apostoli Spiritum sanctum habuerunt presente Domino in carne.
    XCIu. Si Iudas Scariothes ante passionem Domini crepuit pendens.
    XCu. Unde orta sit obseruatio Pentecostes.
    XCuI. Si Pascha transitus interpretetur.
    XCuII. Aduersus Arium.
    XCuIII. Si satanas diabolus est, quare Saluator dicit Iudeis, De patre diabolo estis.
    XCIX. Quid sit, Tentatio uos non apprehendat nisi humana.
    C. * De eo quod legitur in Euangelio Matthei, Confiteor tibi, Pater, etc.
    CI. * De iactantia Romanorum leuitarum.
    CII. * Contra Nouatianos, qui penitentiam salutarem negant.
    CIII. * Cum constet Deum in Leuitico de sacrificiis offerendis mandasse, cur alibi negat et respuit.
    CIu. * Utquid Dominus gladium parari iussit, et post prohibuit percutere.
    Cu. + Quomodo prophetia quadret cum Euangelio de obscuratione solis, etc.
     CuI. * Quomodo intelligenda sunt que leguntur in Genesi de opere sex dierum.
    CuII. * De ordine diei et noctis, utra sit prior.
    CuIII. * De lingua hebraica, unde nomen accepit.
    CIX. * De Melchisedech, quomodo Abrahamo benedixerit, etc.
    CX. * De psalmo primo.
    CXI. * De psalmo uigesimo tertio.
    CXII. * De psalmo quinquagesimo.
    CXIII. * Cur Filius Dei missus sit, et non alius.
    CXIu. * Aduersus paganos.
    CXu. * De fato.
    CXuI. * De Paschate unde dictum sit, et quomodo mystice celebretur per sanguinem.
    CXuII. De Abraham et eius fide.
    55. * Quid est quod Ioannes dicit ad Christum, Tu es qui uenturus es, an alium exspectamus? an dubitans dixerit.
    56. Quid sibi uult ut Isaias dicat de Christo, Qui peccatum non fecit; et Apostolus, Qui pro nobis peccatum fecit.
    57. * Quid est quod Apostolus dicit Galatis, Miror quod sic tam cito transferimini ab eo qui uocauit uos in gratiam in aliud Euangelium, quod non est aliud, etc.
    58. * Quare Apostolus dicit, Omne peccatum quod fecerit homo extra corpus est; qui autem fornicatur, in corpus suum peccat: cum peccare in corpus suum uideantur, qui sibi uim inferunt.
    59. Cur Saluator pro se tantum et pro Petro didrachma soluit.
    60. * Cur Apostolus Paulus reprehendat Petrum quod circumcisionem daret, cum et ipse Timotheum circumcidit.
    61. * Quem spiritum Apostolus saluandum asserit cum dicit, tradi huiusmodi hominem satane in interitum carnis, ut spiritus, etc.
    62. * Quare Saluator orat et ait, Ne fiat fuga uestra hieme uel sabbato: cum tempus persecutionis huius differri non possit.
    63. Certe aut filius Dei quisque est, aut diaboli: quid ergo nascimur requirendum est.
    64. Apostolus ait, Nos natura Iudei. De Iudeis ergo nasci Iudeos ostendit, non de proselytis, etc.
    65. * Quid est quod Apostolus dicat, Nemo potest dicere Dominum Deum nisi in Spiritu sancto; cum Photinus, Marcion, Manicheus, meretrices et spurci dicant.
    66. * Si in Lege nemo iustificatur, utquid maledictus est, qui non impleuit Legem.
    67. * Si in Christo omnes thesauri sapientie et scientie; quomodo de die et hora iudicii dicit se nescire.
    68. Pagani elementis subiecti sunt; quare ergo dicat Apostolus, Eramus sub elementis, etc.
    69. * Saluator ait, Qui non reliquerit omnia, etc., non potest meus esse discipulus: cum ex Euangelio discipulus Iesu fuerit Ioseph ab Arimathia homo diues, etc.
    70. * Quid est ut Saluator dicat Marie, Noli me tangere, etc., cum legatur ab aliis mulieribus tactus.
    71. * Quid est, Qui ante me fuerunt, fures sunt, etc., quod uidetur Prophetas pulsare.
    72. * Apostolus dicit Christum pro omnibus mortuum esse: at ipse Dominus ait se dare animam suam redemptionem pro multis.





 EX MANUSCRIPTIS CODICIBUS. Secundi generis. 


CAPITULA DE uETERI TESTAMENTO

    1. De Deo et de hominis libero arbitrio.
    2. * Aduersum eos qui negant ad Deum aliquid pertinere.
    3. Cur Deus mundum fecerit.
    4. Quid opus erat per Moysen postea et non ante, exordium mundi et ordinem creature exponere.
    5. Quare Legem non in primordio dedit.
    6. Utquid Abel sacrificium acceptatum est, Cain repudiatum.
    7. Si Lamech occidit Cain, sicut putatur.
    8. Que decem uerba in tabulis data sunt.
    9. Utquid Moyses descendens de monte, etc.
    10. Si omnia Deus bona fecit, quid est, etc.
    11. Cum Deus dicat ad Abraham de filiis Isrel quod quarta progenie exituri essent, etc.
    12. Si uiri iusti uoluntas bona est, quid est ut Esau, etc.
    13. Qua ratione Dauid Saül, postquam Deus ab eo recessit, christum Domini uocat.
    14. Quare Abraham fidei sue signum, etc.
    15. Si iudicium Dei iustum est, quare infantes in Sodomis, etc.
     16. Quid est ut Deus qui iustus predicatur, etc.
    17. Cum iustum predicet Lex, contra Salomon, etc.
    18. Quare angelus qui in uia uolebat occidere Moysen, etc.
    19. Quid est ut maledictos dicat qui, etc.
    20. Quare Saül peccans petit orari pro se, etc.
    21. Si Adam corpus immortale habuit, etc.
    22. Quid est quod dicitur, Panem, etc.
    23. Quid sit ad imaginem et similitudinem Dei, etc.
    24. Quid est ut dicat Salomon, Iustifica, etc.
    25. An ex traduce sint anime.
    26. Quid est ut uir imago Dei sit, etc.
    27. Utquid Ioseph adiurat filios Isrel, etc.
    28. De Eliseo, an id quod dure petiit, etc.
    29. An Pythonissa Samuel excitauerit.
    30. Quid contradicendum his qui mundum eternum dicunt.
    31. Quare octauo die circumcidi mandatum est.
    32. In Prouerbiis ait, Iustus sui accusator est, etc.
    33. An cum muliere natura serpens locutus sit, etc,
    34. Legimus apud Salomonem, Diues et pauper, etc.
    35. Salomon, Anni, inquit, impiorum minuentur, etc.
    36. Apud Salomonem, Deus mortem non fecit, etc.
    37. * Cur Deus dixit, Non permanebit spiritus meus in hominibus istis, quia sunt caro, et erunt anni illorum centum uiginti.
    38. * Quid contineat benedictio Iacob, quam dedit
    39. Cur angelus Moysi et in igne et in rubo apparuit.
    40. * Non fuit aliud signum, quod fieret a Moyse palam Pharaoni, nisi serpens.
    41. * Quid est quod in Psalmo, Homines, inquit, et iumenta saluos facies. Et ad Ionam, Non parcam, ait, ciuitati, in qua habitant centum uiginti millia hominum et pecora multa, etc.
    42. * Si Adam factus a Deo et animatus Spiritum sanctum accepit  .
    43. Si anima que peccat ipsa morietur, quid est ut in causa Charmi triginta sex uiri occisi sunt.
    44. Quid est ut missa mors in Iacob uenerit in Isrel.
    45. * In sole, inquit, posuit tabernaculum suum, id est corpus suum in quo habitauit Christus, qui a Pilato flagellis cesus est: quomodo ergo dicitur in Psalmo de Christo, Flagellum non appropinquabit tabernaculo tuo.
    46. * Cur Adam in mundo positus mandatum accepit.
    47. * uetus Lex Deum iurasse allegat, Saluator autem iurare prohibuit: quomodo non destruxit uetera.
    48. * Cur in Lege etiam ipsi Aaron dictum est ut pro peccatis suis holocausta offerret, cum dicat Dauid, Pro delictis holocaustum non postulasti, etc.
    49. * Cur Salomon Spiritum sapientie habuit, cum uitam mundam non habuit.
    50. * In Tobia, Opera Dei reuelare et confiteri honorificum est: Saluator autem opus Dei faciens, Nulli, ait, dixeris.
    51. * Utquid circumcisio et precepta data sunt populo, que prius non erant, neque nunc in auctoritate habentur.
    52. Quid est ut dicatur terra benedicere Dominum, etc.
    53. Quid est quod legitur in Salomone, Spes est in tenebris, etc.
    54. * In Sapientia, Qui creauit, inquit, orbem ex materia inuisa. Et contra quia ex nichilo facti sumus.
    55. Quid est quod dicit propheta. Letare sterilis, que non paris, etc.
    56. An spiritus, qui super aquas ferebatur Spiritus sanctus intelligatur.

CAPITULA DE NOuO TESTAMENTO.
    1. Deus perfectio est: quid ergo opus fuit Christo ut nasceretur.
    2. Si unus Deus est, cur in tribus spes salutis, et quare prius non est Trinitas predicata.
    3. * Cur facta et dicta Dominica quatuor libris, et a quatuor Euangelistis scripta.
    4. * Quis ordo quatuor Euangeliorum.
    5. * Quare Mattheus scribit: Liber generationis Iesu Christi filii Dauid; cum prior sit Abraham.
    6. * Quid est ut generationes in tres partes diuideret Mattheus.
    7. * Quare cum quadraginta una sint generationes, Euangelista quadraginta duas numerasse uidetur.
    8. Quid est ut cum constet a Dauid ad transmigrationem Babylonis octodecim esse generationes, Euangelista quatuordecim dicat.
    9. Cur Saluator baptizatus sit.
    10. Si ideo Saluator baptizatus est ut exemplo esset, quare non ita et in circumcisione.
     11. Si ex semine Dauid Christus Filius Dei factus, id est iam natus est, quare cum baptizatur audit: Filius meus es tu, ego hodie genui te.
    12. Si de Spiritu sancto natus est Christus, cur dictum est, Sapientia edificauit sibi domum.
    13. Quomodo intelligatur, Spiritus sanctus superueniet in te.
    14. Quid est ut uIII calend. ianuar. Saluator natus dicatur.
    15. Quid cause fuit ut uIII calend. april. crucifigi se permitteret Dominus.
    16. Quare in Mattheo pater Ioseph Iacob scribitur, et in Luca Heli, etc.
    17. * Utquid Saluator quadraginta diebus ieiunauit et post ea esuriit.
    18. * Cur baptismus Ioannis cessauit.
    19. * Quare Lex usque ad Ioannem, cum Apostolus dicat Legi nos subiectos esse debere.
    20. Si predicante Ioanne Lex cessauit, quomodo Saluator, Non ueni, ait, soluere Legem, etc.
    21. Si Lex et Prophete usque ad Ioannem, quare Saluator ad sacerdotes mittit, etc.
    22. * Quomodo non euacuata Lex est, quando sabbatum solutum est.
    23. * Cur Saluator discipulos suos filios tonitrui appellauit.
    24. Cur Nicodemo ait Dominus, Si terrena dixi uobis, etc.
    25. Quid est ut Iudeis discipulos accusantibus Dominus Dauid exemplum proferret, etc.
    26. Qua ratione Magi per stellam Christum regem Iudeorum natum intellexerunt.
    27. Quid est ut occisis filiis Lie, Rachel filios suos plangere dicatur.
    28. * Cur post baptismum accessit ad Saluatorem tentator dicens, Si Filius Dei es, etc.
    29. * Cur Saluator tentatori non aliter, quam exemplis Legis restitit.
    30. Quid est ut cum in Malachia scriptum sit, Ecce ego mitto Angelum meum; Marcus dicat in Isaia.
    31. Qua ratione negat Ioannes Christum se nosse ante baptismum, cum probet ante eum nosse.
    32. * Quomodo Deum nemo uidit unquam, cum Filius dicat uideri Patrem cum ipse uidetur.
    33. * Cur Saluator mulieri alienigene, id est Chananee, initio misericordiam denegabat, non item Centurioni alienigene, etc.
    34. Quomodo probatur post tres dies et noctes resurrexisse Saluatorem.
    35. Cur tres Euangeliste sexta hora, et Marcus tertia dixerit passum Dominum.
    36. Quid est ut in cruce Dominus dicat, Pater, ignosce illis, etc.
    37. Marcus demonia cognouisse dixit Dominum: Apostolus uero de principibus seculi, Si cognouissent, ait, etc.
    38. Orandum pro inimicis docemur: quare anime occisorum uindicari se petant.
    39. * Quid est, Propter quod donauit illi nomen, etc., cum imperfectus uideatur, qui per opera sua augetur.
    40. In Euangelio, Lex, ait, per Moysen data est, gratia et ueritas per Christum. An antea ueritas non erat, etc.
    41. Quid est quod legitur in Marco, Intrans in domum uoluit neminem scire, et non potuit latere.
    42. * Cur Ioannes ad Dominum, Tu es qui uenturus es, an alium exspectamus?
    43. * Quid est ut Saluator alios uerbo, cecum autem facte luto de sputo curaret.
    44. * Quid est ut Lazarum resuscitaturus fleret; aut locum ubi positus erat, quasi ignarus quereret.
    45. * Quid est, ut Herodem mortuum legamus; infra autem, et post multos annos Herodem Ioannem occidisse.
    46. Quid est quod probet matrem Domini esse de tribu Dauid.
    47. Si arbitrio proprio uiuimus, cur Saluator dixit, Nemo uenit ad me nisi Pater attraxerit eum.
    48. * Cur Apostolus omnibus omnia se factum dicit, quod factum uidetur adulatoris et hypocrite.
    49. Quid est quod dicitur in Apocalypsi, uade et accipe librum, et deuora, etc.
    50. * Quid est ut Apostolus factum Saluatorem dicat ex semine Dauid.
    51. * Quid est quod dicit Apostolus ad Galatas, Estote sicut ego, quia ego sicut uos.
    52. * Quomodo liberi sumus arbitrii ac uoluntatis, cum dicat Apostolus: Caro concupiscit aduersus spiritum, et spiritus aduersus carnem, ut non que uultis ea faciatis.
    53. * Qua ratione sapientia carnis inimica est Deo, etc.
    54. Quid est quod dicit Simeon ad Mariam matrem Domini, Positus est hic in ruinam, etc.
     CXuIII. * De Iob.
    CXIX. * De Tobia
    CXX. * De ieiunio.
    CXXI. * De Paschate, quam laudabilis et gloriosa sit solemnitas.
    CXXII. * De eo quod legitur apud Euangelium, In principio erat uerbum.
    CXXIII. * Utrum Adam Spiritum sanctum habuerit.
    CXXIu. * Quomodo idem opus differt secundum personas siue in laudem siue in condemnationem.
    CXXu. * Contra Eusebium, utrum Spiritus sanctus sciuit mysterium natiuitatis Dominice.
    CXXuI. * De eo qui fidem percepit, quid plus habeat ad gratiam consequendam.
    CXXuII. * De Adam et Eua.
    73. * Quid est ut Dauid, Euge, in malo accipit, Saluator in bono ponit.
    74. Quid sit, Tentatio uos non apprehendat nisi humana.
    75. * Quomodo Lex sancta et iusta et bona, siquidem iram operatur.
    76. * Si dura mandata propter diffidentiam acceperant Iudei, quid est ut eorum posteri iisdem astringerentur.
    77. * Saluator dicit, Non pro mundo rogo: quid ergo Ioannes ait, eum aduocatum esse pro uniuerso mundo.
    78. * Quomodo regni Christi non erit finis, cum Apostolus dicat, Cum tradiderit regnum Deo et Patri.
    79. Si per Christum salus et uera cognitio, cur non ante uenit, etc.
    80. * Cur Apostolus ad Galatas ait, Deus unus est: quasi unum Deum negarent.
    81. * Cum Saluator dixerit: Postquam resurrexero, precedam uos in Galileam, ibi me uidebitis; quid est ut inueniatur uersus Ierusalem.
    82. * Quomodo Apostolus contristandum uetat, cum ipse contristandum se, si Epaphroditus obiisset, declarat.
    83. * Apostoli alios sibi oblatos sanarunt; quid est ut propriis infirmis medelam non dederint.
    84. Unde origo Pentecostes.
    85. Iacob appellatus est homo uidens Deum: quomodo Deum nemo uidit unquam.
    86. Quare lune cursum in ratione Pasche custodientes, reprehendimus Paganos, quia lunares dies custodiant.
    87. Quid est quod Saluator dicit de Spiritu sancto, quod ueniens arguet mundum, etc.
    88. Si satanas diabolus est, quare dicit Iudeis, De Patre diabolo estis.
    89. Quomodo intelligitur quod dicit Dominus, Pacem meam do uobis.
    90. An Apostoli Spiritum sanctum habuerunt presente Domino in carne.
    91. Si Pascha transitus interpretetur.
    92. * De eternitate Filii.
    93. Aduersus Photinum, etc.
    94. Aduersus Arium.
    95. * De Spiritu suncto  .





Questiones Ex ueteri Testamento.


QUAESTIO PRIMA.---Quid est Deus.

Hoc est quod nulla attingit opinio. Plus est enim quam quidquid dici poterit aut cogitari. Sed dicamus aliquid, quod licet impar sit, tamen ex aliqua conueniat ratione his que Deo digna uidentur. Nam unaqueque natura pro capacitate sui suspicatur de Deo, ut quantum natura distat a natura, tantum distet sententia  a sententia in iudicando quid sit Deus. Quia enim supra omnia est, necesse est ut omnium mentes excedat. Homines enim quantum possunt aciem mentis extendere, aspiciunt quid Deus sit, opinione non definitione. Angeli autem qui superiores hominibus sunt, quia plus de Deo aliquid sentiunt, non est dubium; Archangeli uero eo ipso amplius; Cherubim  autem et Seraphim, que potentie iuxta Deum esse dicuntur, maiora de Deo sentiunt, non tamen comprehendunt penitus quid Deus sit. Quia nemo nouit Patrem nisi Filius, nec Filium quis nouit nisi Pater . Igitur Deus est, sicut hominibus uidetur, spiritus natura simplex, lux inaccessibilis, inuisibilis, inestimabilis, infinitus, perfectus, nullius egens, eternus, immortalis omnimodo, a quo omnia initium consecuta sunt, uenerandus, diligendus, metuendus, extra quem nichil est, imo in quo sunt omnia queque sunt sursum et deorsum, summa et ima; omnipotens, omnitenens, uere in omnibus diues, quia nichil est quod eius non sit; bonus, iustus, misericors: bonus, quia fecit existere que non erant; iustus, quia quecumque fecit ut proficerent, proprio libertatis arbitrio dimissa sunt; quia tamen non tam perfecta sunt ut labi non possint, semina his legis inesse decreuit naturaliter, addens auxilium manifestate legis, ut auctoritas eius perfecta esset hominibus: misericors uero, quia peccantibus non facile reddit, sed sustinet ut conuersis ignoscat. Est et seuerus, ut terrore que ab eo bene condita sunt conseruentur, ne negligentia pareret uite precipitium. Et ne quod admirabilius est pretermittamus, tanta est eius clementia, ut contumelias passus ab his quos fecit, sufferat, et prior uocet eos ad pacem. Numquid non maioris uirtutis hoc est, quam condidisse creaturam? In quo si permaneret nimia bonitas eius, obesset creature. Unde aliquando diligi, aliquando timeri se uult, ne aberrantes ab eo depereant. Hinc est unde, ne patientia eius non utique ad damnum ipsius, sed ad nostrum omnino contemnenda putaretur, ait: Tacui; numquid semper tacebo ? Itaque Deus bonus, et omnia que fecit bona sunt. Unde ergo malum? Nihil est malum nisi preuaricatio boni, dum aut inconcessa presumuntur, aut concessa inordinate fiunt: ut alibi mandatum, alibi peccatum fiat. Ut quando quod in uxore concessum est, fit in meretrice; et quod Deo offerendum erat, offertur diabolo: et cum quis non tollit suum, sed alienum; et cum preuaricator occidi debeat, occiditur innocens. Nulla igitur natura probatur malum. uoluntas autem est accidens nature, concepta ex causis, que male mouentur, dum excedit modum, ut illa gerat que nature sue non sunt. Cause autem preuaricationis oriuntur ex sensibus, quando aliquid male uidemus aut audimus. Quem errorem hec res facit, quia homo non est Deus, qui solus errare non potest. Natura igitur hominum proprio arbitrio remissa et dimissa est, ut possit facere quod uult: ut si bonum nature sue exercitio melioret, honorabilior sit; si autem infirmet uigorem suum, contumelia dignus habeatur huiusmodi. Facit enim quod contra se sit. Non est minimum quod concessum est homini, ut cum recta sequitur, gaudeat in sese per id quod opere suo uidet se meliorem; aut certe imputet sibi, qui cum potuit, non dedit operam ut melioraret se bonis. Si autem homo potestatis sue non esset, subiectus fuerat necessitati, ut neque boni operis haberet gloriam, neque mali penam, sed fuisset unum ex pecoribus. Quoniam ergo ad utrumque facti sumus possibiles, ut per negligentiam delinquamus, si quod bene audire et uidere debemus, male, id est, extra normam [1 1Kb] et rationem audiamus; per uigilantiam autem nature bonum custodiamus: et cauti esse semper non possumus, quia, sicut dixi, ad utrumque facti sumus possibiles; si peccamus, non iam condemnamur, nisi iterum delinquamus, iam quasi proditores. Qui enim semel peccauerit, reparare se debet ne denuo peccet, ne par sit ei qui se uicerat, ut iterum si non peccet, iam superior habeatur. Quia semel elisus bis triumphabit. Hec iustitia est, ut quia colluctatio est in mundo, qui propensior ad peccandum est, in non peccando coronetur. Nihil ergo in Dei opere malum est. At si a quibusdam mala quedam dicantur, ut uenenum, aut tenebre, quia corpora  nostra uim ueneni ferre non possunt; malum dicant etiam ignem aut aquam: et ferrum uel plumbum, quia multum ab auro distat, malum dicatur. Ad comparationem enim lucis tenebras condemnant, cum sciant pro loco suo necessarias esse, sicut plumbum aut testam. Nam utique requiem dant post laborem. Igitur omnis qui colluctatur in mundo, sic eniti debet, ne in re aspera uictus abscedat, et fiat reus, uix aut tarde se reparans, et forte inter hec proueniat exitus, et exeat hinc cum peccato. Qui enim omni uirtute renititur, si elisus forte fuerit, quasi uir cadit, nec succenset ei quisquam, sed hortatu quodam animum eius reparat. uidet enim eum propositum habuisse uincendi, et sperat talem posse proficere ad uictoriam, quem non sine fatigatione sui hostis elisit. Qui enim facile uincitur, non habet animum resistendi; nec uincitur, sed consentit. Hic acerbius peccat. Huiusmodi uix [1 1Kb] ad ueniam admittendus est, qui uotum habet delinquendi. Qui enim id meditatur ne peccet, etiam si peccauerit, non aspere peccat. Diligentioribus enim aliquando minora peccata subrepunt. Quanto autem minora sunt, tanto subtiliora; et dum contemnuntur, non uitantur. Maiora enim longe apparent. Ac per hoc qui in maioribus peccat, uoluntatis eius est crimen. Sane quoniam superius peccata ex sensibus ortum capere diximus, dum contra legis imperium uel rationem, aliquid aspicimus aut audimus, id est, si solem uidentes adorandum eum putemus propter pulchritudinem eius, tunc male uidemus: quia ad iniuriam pertinet Creatoris communis, ut quod illi soli debitum est, deputetur creature. Quippe cum ab eo prohibitum sit per legem. Aut cum corpora bene composita et decora uidemus, aut aliquid proximi, si concupiscamus, et aliter ea aspiciamus, quam mandat lex: tunc facimus peccatum quod uocatur malum. Sed forte dicatur, Nihil igitur formosum debuit fieri, ne nos peccaremus, ut tutela nostra ex aliorum deformitate constaret. Quod si esset, nec ferrum esset, ne de eo fierent homicidia. Neque lucerna in usu esset, ne fures lumine eius ad effringendum uterentur, ut quod magnopere omnibus utile est, deesset propter quorumdam uaniloquia. Cum constet nos semper omnia aspicere, nec tamen semper omnia concupiscere; quia non illorum uitium, sed nostrum est cum sumus negligentes: quod constat ex interuallo creari, quia non sumus quod Deus est. Sic autem male audimus, si audientes idola deos esse, consentiamus, aut si turpia cantantibus aurem accommodemus. Tunc autem bene audimus, si audientes de Deo quod unus sit, oblectemur. Si quis autem contra legem aliquid audiens assentiat, peccat: et hoc erit male audire.

II.---Cur Deus mundum fecerit?

Fecit, quia est opifex; aut negetur, si non est. Sed esse, ipsa opera manifestant. Fecit ergo ut esset quod ante non erat, quia sine dubio melius est esse, quam non esse. Si dicatur, Numquid inane fuit aliquid ubi faceret, aut quid prius erat ubi fecit? Hoc uas electionis paucis absoluit. Ait enim cum de Deo esset sermo, In ipso uiuimus et mouemur, et sumus : hoc est, omnia in Deo, quia ubique est, et ante omnia solus ac eternus, inuisibilis omni creature. Et ne mysterium pretermisisse uideamur, aut potius ignorasse cur mundus factus sit; dicimus diaboli apostasiam multos angelos, id est spirituales potentias, secum in preuaricationem traxisse, dum uoluit sibi regnum impia presumptione defendere: quod propheta Isaias significat, dicens, Quomodo cecidisti de celo, Lucifer, qui mane oriebaris ? id est, qui ceteris lucidior apparebas. Erat enim quasi princeps multorum, inter quos clarior erat, et cum quorum societate ad impium descendit certamen. uidens enim infra se multas spirituales potentias; quippe cum in paradiso Dei prestantior esset cognitione mysterii celestis, ipsa elatione inflatus.  uoluit dici deus: hac scilicet ratione, qua etiam in presenti uita exemplum eius quosdam imitatos uidemus, qui contemplatione aggregatorum circa se militum elati, satellitibus in hac re fomitem conspirationis prebentibus, imperium sibi uindicare uoluerunt. Hinc est unde Deus, ut eius presumptionem non potestate, sed ratione destrueret, materiam condidit, que esset rerum confusio, ex qua faceret mundum. Distincta enim, que simul confusa erant, hunc prestiterunt quem uidemus ornatum. Discretis enim ab inuicem substantiis, facta compaginatione mundus uocatur; quia unaqueque res ab altera segregata ad mundum apparuit: ut hic homo positus, creatus ex supernis et infernis, id est, ex celestibus et terrenis, unius Dei dominium, non tantum uoce, sed et imagine, qua unus ab uno Deo factus est, ex quo ceteri orientur, ostenderet. Ideo enim unus unum fecit, ut doceret ab uno omnia esse, ac per hoc unum esse Deum, ut superior creatura ad confusionem suam in homine disceret, qui de terra conditus est, ueritatem. Ex eo diabolus inimicus exstitit hominis. Preuidit enim quia ad accusationem eius factus est homo: unde subtilitate sua id egit, ut in eamdem illum preuaricationem in quam ipse ruit, induceret, ut accusatorem suum participem sue damnationis efficeret. Ex transgressione enim deitatem illi spopondit, ad quam ipse dum affectaret, ab ea deiectus est. Et quia omnis natura a crimine libera est, ex accidenti sumit nomina. Ante enim res, postea significatio: ac per hoc satanas et diabolus ex actu eius composita sunt nomina, ut sit non nature eius, sed uoluntatis significatio. Itaque ut propositum Dei, quod in causa creati hominis decreuit, maneret, et factum diaboli, per quod hominem circumuenit, ad cumulum eius reatus proficeret; Christus de sacris sedibus etiam ad terras uenire dignatus est: ut et hominem a transgressionis sententia liberaret, et diaboli futuram perditionem, ne quis factum eius imitaretur, ostenderet. Propterea dixit Ioannes apostolus, Ideo uenit Filius Dei ut solueret opera diaboli ; qui si natura malus esset, penam ei promittere, aut dementis erat, aut iniqui. Quis enim arguat eum, quem uidet non aliter aliquid facere, quam natura eius admittit? Si igni potest succenseri, quia urit, aut aque quia infrigidat, cum non utique uoluntate hoc faciat, sed natura? Unde etiam diabolus si natura malus esset, uoluntatem non haberet. Nec enim posset discernere, sed uno atque eodem modo omnibus se quasi cecus ingereret [1 1Kb] . Porro autem iudicio quodam hoc agit: nam suam uoluntatem facientibus parcit, a quibusdam neophytis dissimulat, ad Dei auxilium confugere uolentibus offendicula et impedimenta opponit, seruis Dei insidias tendit, et promptioribus circa eius obsequia magis infestus est. Unde manifestum est, uoluntatem eius esse in crimine. Quamobrem Petrus apostolus ait, Sobrii estote et uigilate; quia aduersarius uester diabolus, tanquam leo rugiens, circumit querens quem deuoret . Gentiles non querit, Iudeos non querit, male uite et conuersationis non querit: sed querit Dei seruos et Christi famulos, quos sibi scit inimicos; quia factum eius et presumptionem eius condemnant. Denique Lege data, plus exarsit inuidia aduersus eos qui sub Lege erant, sciens Legis documenta unum Deum tradere, et bonam conuersationem hominibus. Igitur si hoc naturaliter putatur facere, reus constitui non potest: quia hoc facit quod nature sue est, et potest; et non facit quod non potest, quia nature sue non est. Itaque neque laudandus, neque condemnandus est. Laudandus non est, quia obsunt que agit; condemnandus autem non est, quia non uoluntate hec facit, sed impulsu nature. Nam aliquos scimus subito dementes factos, fuste, ferro, lapidibus, morsibus, multis nocuisse, quosdam etiam occidisse; captos autem industria et iudicibus oblatos, minime reos factos, eo quod non uoluntate, sed impellente ui nescio  qua hec gesserint nescientes. Quomodo enim reus constituitur, qui nescit quid fecerit? Ita et diabolus si bonum nescit, quare condemnandus censetur, qui non facit quod nescit? Imo, si posset fieri, laudandus erat, quia facit quod non nouit. Nos autem iure rei constituimur, quia illud non facimus quod scimus debere nos facere, uel quia illud facimus quod scimus debere nos non facere. Sed quia [1 1Kb] per omnem Scripturam reum diabolum constitui uidemus, et propterea gehennam illi paratam legimus, legibus illum damnandum scimus: quia cum sciret et posset facere bonum, fecit malum. Nec enim Deus qui iustus est, damnaret eum, quia bonum non fecerat, quod nescierat; sed quia malum fecerat, quod sciuerat. Manifestatum itaque puto, nullam naturam debere dici malum; quia omne malum, sicut claruit, ex uoluntate fit, que per sensus accidit nature.

III.---Quid opus erat per Moysen postea, et non ante, exordium mundi et ordinem creature exponere.

Prius describi non debuit, quia adhuc ex hac causa error tantus non erat in hominibus. At ubi iam error creuerat generi humano, ita ut etiam filii Isrel contra hanc expositionem in Aegypto tradi audirent a philosophis Aegyptiorum, a quibus etiam Moyses fuerat instructus omnem peritiam Aegyptiacam, que Apim [2 1Kb] quemdam mundum istum asserit per malos angelos condidisse; hunc quoque principem mundi uideri, id est, satanam. Quam sententiam Marcion secutus, ruit in mortem. Nam et Manichei ab eodem satana [3 1Kb] hominem dicunt factum, non mundum istum, stultiores ceteris. Cum enim mundum constet hominis causa fabricatum, illi a Deo dicunt mundum factum, licet de alieno: hominem uero ab aduersario creatum, ut in domo alterius alter posuerit dominum. Oportuit ergo Moysen, ut errorem istum proderet et auferret, manifestare mundi et hominis fabricati Deum esse auctorem. Accepta enim auctoritate per signa et prodigia que fecit, docuit, sine dubio id uerum esse, quod testibus signis tradebat. Quis enim non crederet ei, cuius tanta signa in rebus gestis existerent? Denique hinc est, unde qui contra disciplinam hanc sentiunt, errare noscuntur, quia nudis uerbis assertionem suam allegare nituntur. Itaque ut nichil Deo ceternum esse doceret, ordinem ipsum creatarum rerum exponit, ut dum minora prius facta memorat, postea autem maiora, nichil horum infectum habeatur: quia que tempore minora sunt, uirtute maiora sunt: ut si illa prescribere de tempore se putent, ipsa infirmitate qua posterioribus subiecta sunt, conuincantur: aut si hec de uirtute presumendo primatum [4 1Kb] sibi uindicent, posteritate ipsa humilientur, ut nichil horum non initio subiectum uideatur. Ante quidem celum factum est et terra; deinde lux, que in officio diei [5 1Kb] est: post firmamentum, quod appellatum est celum, et congregationes aquarum quas appellauit maria, ut appareret terra in qua possit habitari. Terram autem quam post celum factam dicit, non terram solam uult intelligi, sed materiam significauit, id est, omnia inferna que in mundi omnem speciem profecerunt. Celum autem non hoc carnale, sed illud supernum quod spirituale est, in principio factum contendit: ut cum celum primo dicit factum, deinde terram in celo omnia inuisibilia, et in terra omnia uisibilia creata a Deo significaret. Totius enim nature summa et ima comprehendit, ut quidquid medium est, procul dubio etiam factum credatur. Luminaria uero que ad gubernandum mundum instituit, quarto die asserit facta, ut quanto maiora sunt uirtute, tanto inferiora  sint tempore. Hominem autem sexto die constituit, ut in domum iam factam habitatorem introduceret. Et ualde sublimior est homo, quem utique sexto die factum declaratum est: quem idcirco sublimiorem dixi, quia interior eius natura inuisibilis est, et intellectu capax: sed fortitudine maior est sol, et lumine potior luna est, quam terra. Hinc est quod quibusdam displicet dictum, Et uidit lucem quia bona est: ut quia omnia a malo facta dicebantur, et bona credi non poterant, Moyses ut bona que facta sunt probaret, ipsi Deo placita que fecit ostendit, ut cui displicerent, reum faceret. Nam quomodo possit nescire lucem qui dixit, Fiat lux, et facta est lux? Aut quis facit quod nescit? Facta autem lux placuit ei qui se fecit. Quis opifex in opere suo non letetur? Sic dictum est, uidit Deus lucem quia bona est . Et non desunt qui dicant, quod mala est. Quid, si sine testimonio esset relictum? Igitur descripta mundi fabrica, e primi hominis origine traducem tenuit generis Seth, qui redditus est pro Abel, et per ordinem uenit ad Abraham patrem Iudeorum: ut ostenderet Abraham huic Deo credidisse, qui opifex mundi est, et ipsum Legem dedisse, in qua futurus Christus promissus est, qui liberaret genus humanum de dominio diaboli. Ex his rationabilis [1 1Kb] probatur fides nostra. Testimonium enim huic dat origo descripta, quia ab initio genus est Christianorum. Ex Seth enim filio Ade uenitur ad Enoch, ab Enoch ad Ne, ex Ne ad Abraham, ab Abraham descenditur ad Dauid, a Dauid ad Mariam, ex Maria de Spiritu sancto nascitur Christus. Retro ergo omnes quotquot fidem habuerunt unius Dei, quam Saluator predicauit, iure Christiani dicendi sunt. Ab initio enim Saluator uenturus promissus est. Unde Ioannes in Apocalypsi ait, Agnus qui occisus est a constitutione mundi . Itaque semper Christiani fuerunt. Ii enim omnes, quos supra dixi, a primo homine creato in mundo, per quos tradux tenditur ad Saluatorem, huius Dei fidem habuerunt, de quo Christus locutus est dicens: Hec est autem uita eterna, ut cognoscant te solum et uerum Deum, et quem misisti Iesum Christum   . Potest dici e contrario, Si ante et illi Christiani fuerunt, que notitia per Christum? Hunc intelligentie profectum aduentus contulit Christi, quia predicatio unius Dei ostendit mysterium, et quid cuique persone competat, demonstrauit, et ad explendam Legis iustitiam, addidit que reseruata erant.

Iu.---Quare Deus Legem non in primordio dedit?

 Primum Lex formata in litteris dari non debuit, quia in natura ipsa quodammodo inserta est, et Creatoris notitia ex traduce non latebat. Nam quis nesciat, quid bone uite conueniat; aut ignoret, quia quod sibi fieri non uult, alii minime debeat facere? At ubi naturalis lex euanuit, oppressa consuetudine delinquendi, tunc oportuit Legem manifestari, ut in Iudeis omnes homines audirent. Non quod penitus oblitterata esset, sed quia maxima eius auctoritate carebant, idololatrie studebatur. Timor Dei in terris non erat. Fornicatio operabatur. Circa rem proximi auida erat concupiscentia. Danda ergo Lex erat, ut et que sciebantur auctoritatem haberent, et que latere ceperant, manifestarentur. Nam inuenimus ante Moysen non solum non latuisse, sed etiam uindicata esse peccata. Quammobrem et iusti fuisse reperiuntur multi, qui scientes Deum uindicem, timebant peccare. Quod cum cepisset iam negligi, legem naturalem reuelari oportuit, ut scirent cuncti aperta ratione, Deum requisiturum actus humanos. Quamuis per diluuium uindicatum legatur, et in Sodomam et Gomorrham : sed hec uetustatis obliuio texerat. Unde per Moysen terroris causa ad disciplinam corrigendam, et fidem in Deum reformandam, commemorata sunt. Quare et  Apostolus, Iustis, ait, Lex non est posita, sed iniustis, idola colentibus, fornicatoribus , et talia. Nunc uideamus an conueniat iis, qui Dei iudicium audientes rident futurum; si proderit, an oberit; si ueritate munitur, an caret ratione. Lex quidem data est mundo, sed uidemus eam circa multos cessare. Non ergo iustum uidetur, ut qui hic peccant per potentiam, securi sint. Alii legibus illudunt, pauperes deprimuntur, iustis accusatio componitur, bene agentes opprobrio sunt, pii indigent, mali florent, iniqui et corruptores in honore sunt, auari et raptores locupletantur, iudex uenalis est. Nonne iniquum uidetur si Conditor rerum non hec requirat: ut qui hic iniuste oppressi sunt, releuentur; et qui bene uiuendo indiguerunt, remunerentur; et qui propter iustitiam opprobrio erant, honorentur: illi autem qui per potentiam leges contempserunt, aut tergiuersatione illuserunt, iniquitatem sectantes, sic gloriosi in his, ut ipsi iustitie insultare uideantur, ut humiliati et confusi tormentis subiiciantur in conspectu eorum, in quorum malis et despectione gaudebant; ut et ipsi de pena illorum leti Deo gratias referant, apud quem solum personarum acceptio cessat ?

u.---Utquid Abel sacrificium acceptatum est, et Cain refutatum  ?

Ex uerbis hoc ipsius lectionis potest colligi, quia non est litterarum arte uelata historia. Nam Abel prudentem et deuotum in eo ipso sermo indicat Scripture, Cain uero negligentem et improuidum, ac per hoc minus deuotum. Abel ergo de placidis potiora elegit, que Domino offerret creatori, ut de iis utique que creauerat, precipua illi offerret ut per hoc et dicationem suam et meritum eius probaret, ut et propriam reuerentiam et Deum auctorem ostenderet. Hoc Cain uelut rusticus presentare nequiuit. Totum enim animum terre inserens, mentis oculos ad celum leuare non potuit, ut quid Creatore dignum esset aspiceret; qualiacumque enim Deo obtulit munera. Que causa etiam in Iudeis oblique mentis deprehenditur. Sepe enim reprenensi sunt, cum numera sua improuide Dei altari offerrent, que nec hominibus digna uiderentur, dicente Domino, Cecas et luscas offertis mihi; non hec suscipiam de manibus uestris. Offer ea preposito aut duci tuo, si acceperit ea . Cum constet apud omnes, persone sublimi maxima offerri debere munera. Ideoque Cain munera repudiata sunt, dicente ei Domino, Quid contristatus es, et utquid concidit uultus tuus? Nonne si recte offeras, recte autem non diuidas, peccasti? Quiesce. Apud te conuersio eius, et tu dominaberis eius . uides ergo quia diuisio incurrit peccatum, dum non estimans quid dignum Deo esset, potiora reseruauit suis usibus. Itaque non quia obtulit reprehensus est, sed quia indigna obtulit. Neque ex eo damnatus est, sed quia factum noluit emendare commonitus. Ad te enim, ait, conuersio eius, et tu eius dominaberis: hoc est, me non accipiente, ad tuum dominium conuersum est munus a te oblatum; ut de cetero sciret quid faceret. Hinc inuidia exarsit ut occideret fratrem, ut ab iniusto occideretur, qui iustitiam primus ostenderat, et exemplum malum daretur hominibus. Sic enim emulatione zeli cecatus est, ut non solum gratias non ageret, eo quod reus factus non fuerat, sed et didicerat quomodo hoc emendaret; uerum etiam adderet aliud grauius, per quod damnari mereretur. Talis est causa improuidi ac fratricide Cain, qualis et illius nequam serui, cui cum ignotum esset a domino, ingratus effectus exiens suffocabat conseruum suum, ut et de preterito ignoto sibi facinore, et de impietate in conseruum suum admissa inexcusabilis damnaretur . Et tamen ad presens non est damnatus Cain, sed confusus et reus sub terrore dimissus est super terram; ut, si peniteret, ignosceretur ei. Denique timens ne aliquis eum pro hoc facto occideret, ait ad Dominum, Maior causa  est mea, relinqui [1 1Kb] me; si eiicis me hodie a facie tua, et a facie terre abscondam me, et ero gemens et tremens super terram. Et erit, omnis qui inuenerit me, occidet me. Territus itaque Cain uerbis iusti iudicis, timet despici a Domino, ita ut et a conspectu hominum confugere se debere putet; certus, quia qui irato Deo uiuit, etiam ab homine possit occidi. Sed quid ei respondet Dominus? Non sic, inquit: hoc est, non ad hoc te remisi cum non merearis uiuere, ut ab aliquo occidaris; sed ut gemas et tremas, quasi qui primus malum exemplum dederis super terram, dum laboribus tuis non respondet fructus ex humo. Itaque omnis qui occiderit, inquit, Cain, septem uindictas exsoluet. Hec sententia ostendit iure damnandum Cain. Quando enim uidit legem datam sub tali comminatione, ne quis imitaretur factum eius, plus cepit timere, sciens quid mali admiserat. Septem ergo uindictas promittit, si quis ad hoc facinus aspirasset, ut uidens ex hoc opere Cain reum factum, et cum adhuc legis manifestatio non erat, sciret se septemplici pena multari si hoc non uitaret: ut legis notitia sex plagas adderet supra quam meruerat Cain, ut cum plaga Cain septem numerarentur uindicte. Hoc etiam numero remunerandi sunt qui relictis omnibus Dominum sequuntur, et in futuro uitam eternam habebunt. Hoc est signum quod posuit Dominus in Cain, ne occideret eum omnis qui inuenisset eum . In parricida enim posita lex est, ut si quis homicidium fecisset, quia omne parricidium homicidium est, septies reus esset, quam fuerat Cain, ut hac seueritate perterriti ceteri, ab hoc se facinore cohiberent.

uI.---Si Lamech occidit Cain, sicut putatur?

Frustra hoc putant, qui arbitrantur quod Lamech dixerit de Cain, Occidi uirum in liuore meo, et iuuenem in uulnere meo. Iam enim in quinta generatione natus erat Lamech a Cain, id est, de Mathusalem abnepote Cain. Hoc autem idcirco commemorat Lamech, ut ostenderet acrius astringendum eum qui sub manifestata lege peccauerit. Ac per hoc si post Cain in imitatorem eius septies uindicatum est, quanto amplius in eum uindicandum est, quem nec factum Cain et correptio, nec post in eum lata sententia terruit, ut a tam impio et crudeli facinore uoluntatem auerteret? Post Cain ergo Lamech hoc homicidium perpetrauit, qui sine dubio iuxta ea que supra dicta sunt, septem uindictas exsoluit: et quid post Lamech ei qui hoc secutus fuisset, esset futurum, ostendit dicens, De Lamech autem septuagies septies . Ut quia malum opus penitentia non subsequitur, septuaginta septem plagarum ictibus feriatur, unde et Saluator etiam septuagies septies peccanti, conuerso tamen remitti precepit . Sed ne putetur alius ante Lamech homicidium post Cain fecisse, quia dixit, De Cain uindicatum est , quasi iam factum. Lamech autem de se quomodo diceret quia uindicatum in eum erat, cum adhuc recens esset homicidium, quod confessus fuerat se fecisse? Cum constet omne factum sententiam secum habere. Quando enim alia spes non est, preterquam quod expleto operi dignum scitur, futurum pro facto habetur. Denique dictum est Ade et Eue, Qua die manducaueritis, morte moriemini : et utique non statim mortui sunt, sed post longum temporis interuallum: sed quia iam spem immortalitatis amiserant, futura mors presens dicta est, quia hec cepit in spe haberi. Igitur cum Lamech iuuenem se occidisse fatetur, et Cain sicut claruit, usque ad hoc tempus peruenire non potuit, aut si peruenit, quod impossibile uidetur, senior fuit; eum non occidit.

uII.---Que decem uerba in tabulis data sint; aut singule tabule, que et quot uerba habuerint?

Decem sententias, decem uerba appellauit: quia et Saluator sensum uerbum significauit, dicens inter  cetera ad Iudeos, Interrogo uos et ego unum uerbum; respondete mihi: baptismus Ioannis unde erat, e celo, an ex hominibus ? Hunc sensum uerbum appellauit. Simili modo et in duabus tabulis decem uerba scripta dicuntur, que decem sensus sunt. Denique dicit, Non sint tibi dii alii preter me: primum uerbum hoc est: et subiecit secundum, Non facies tibi ullam similitudinem in celo sursum, et in terra deorsum, neque in aqua que est sub terra. Deinde adiecit tertium, Non assumes nomen Dei tui in uanum. Non enim mundabit eum Dominus, qui sumit nomen eius in uanum: hoc est, Non in mendacio nomen Dei tui assumes, ut periures per illud. Dehinc quarto loco dicit, Sabbatum Domini Dei tui seruabis, et non facies in illo ullum opus seruile. Hec quatuor uerba ad Deum proprie pertinent, et in prima tabula continentur. Reliqua hec sunt: Primum uerbum est, Honora patrem tuum et matrem tuam: secundum, Non occides: tertium, Non fornicaberis: quartum, Non furaberis: quintum, Non falsum testimonium dices: sextum, Non concupisces quidquam proximi tui . Hec in secunda tabula scripta probat apostolus Paulus, dicens, Honora patrem et matrem, quod est mandatum primum in promissione . Quomodo enim esset primum, nisi in secunda tabula ab ipso cepisset? In promissione autem ideo dicit, quia statim subiecit, Ut sis longeuus super terram, et bene sit tibi. Hec est promissio facta iis qui mandata custodiunt. Itaque habes et mandata distincta, et numerum eorum consummatum, et que et quot singulis tabulis scripta sunt.

uIII.---Utquid Moyses descendens de monte cum tabulis uultum splendidum habuit et into lerabilem?

Accepta potestate in peccatores cum honorificentia descendit de monte, facie gloriosa. Lex enim contra peccatores data est. Moyses ergo quia non peccauerat, gloriosus apparuit, et in tantum ut a peccatoribus uideri non posset. Ostensum enim in eo est, quia peccatores gloriam Dei non merentur aspicere. Post simulacrum enim uituli fusilis, et confractionem tabularum in quibus data Lex fuerat, rursus ascendit Moyses in montem cum tabulis, in quibus accepta Lege cum descenderet, gloriosa facta est facies eius, ita ut non possent aspicere filii Isrel uultum eius, neque Aaron, quia et ipse peccauerat. Sed interposito uelamine loquebatur ad illos, ut tamdiu indigni essent gloria Dei, quamdiu in peccatis uersarentur . Unde dicit Apostolus, Cum conuersus fuerit ad Deum, auferetur uelamen , ut dono Dei abluti, digni fierent intendere gloriam Dei. In confractione enim tabularum, quas ante acceperat, Iudeorum populum reprobum significauit, eo quod peccatis studentes, promissione Dei indigni futuri erant. Quod autem reiterata Lex est, alter populus futurus significatus est, cui proficeret Lex data in monte.

IX.---Si omnia Deus bona fecit et ualde bona, utquid dixit ad Ne, De mundis et immundis induc tecum in arcam , cum immundum bonum dici absolute non possit?

Per id quod multimodam rationem habent uerba, faciunt questiones. Nam si ad causam de qua agitur referantur, nulla erit questio, quia per ordinem res ipse se produnt. Nam aliquando commune dicimus, quod indiuisum est; aliquando, quod immundum est. Duobus enim modis appellatur commune. Denique Petrus apostolus, Commune, inquit, et immundum nunquam introiuit in os meum . Et apostolus Paulus, Omne, inquit, quod non est ex fide peccatum est ; et alibi, Lex, ait, non est ex fide , et tamen non est peccatum. uides ergo, quia unus atque idem sermo non cadem semper significat. Ideo et cum dicitur, immundam, considerandum est qua ex causa dicatur; quia aliquando ad comparationem melioris immundum dicitur, aliquando ad opera sordida refertur, ut malum intelligatur. Nulla igitur substantia malum; quia que per substantiam immunda  dicuntur, ad comparationem pulcherrimarum rerum immunda sunt. Nam et canis immundus dicitur ad ouem, et plumbum ad comparationem auri immundum est, et coruus ad pauum, et cum unius corporis membra sint, alia honesta, alia inhonesta uocantur, cum sciantur mala non esse. Itaque omnia in sua natura bona sunt, quia utilia.

X.---Cum Deus dicat ad Abraham de filiis Isrel, quod quarta progenie exituri essent de potestate Aegyptiorum , cur Lex dicit, Quinta progenie exierunt filii Isrel de terra Aegypti?

Quantum ad uerba pertinet, uidetur esse contrarium; si autem sensus requiratur, inuenietur esse non dispar. Sic enim Lex loquitur, ut a diligentibus et sedulis possit intelligi, ut ratio ueritatis non incuriosis, sed sollicitis se reuelet. Nam utique Deus dixit, Quarta progenie, et Moyses scripsit, Quinta progenie: quamuis utrumque Moyses retulerit, et fallere eum impossibile sit, in quo tanta uirtus operata sit: ac per hoc inuestigandus est sensus, quia non otiose aliquid aut improuide diuina loquitur Scriptura. Itaque due partes sunt, quas singuli memorarunt. Deus enim quatuor generationes significauit, que nate sunt in Aegypto; Moyses autem addens his unam, ex qua he ortum acceperunt, cum intrassent in Aegyptum, Quinta, inquit, generatione exierunt filii Isrel. Generationem enim que intrauit in Aegyptum, et quatuor que illic nate sunt, simul complexus est. Nam ab Abraham usque ad exitum filiorum Isrel de Aegypto, generationes sunt octo. Ducentis enim quindecim annis a promissione facta Abrahe, habitauerunt in Chanaan, et ducentis quindecim in Aegypto. Hi sunt anni quos comprehendit Apostolus ad Galatas dicens, Post quadringentos et triginta annos facta est Lex  Igitur he quatuor generationes nate sunt in Chanaan. In Isaac una, altera in Iacob, tertia in Leui, quarta in Gerson, et Caath, et Merari. Cum intrassent autem filii Isrel in Aegyptum, Caath genuit Amram: hec est prima generatio facta in Aegypto. Amram autem genuit Aaron et Moysen et Mariam, que est secunda generatio facta in Aegypto. Et Aaron genuit Eleazar et fratres eius, que est generatio tertia. Eleazar autem genuit Phinees quarta generatione. He sunt generationes quatuor procreate in Aegypto. Unde ait Dominus ad Abraham, Peregrinum erit semen tuum, et seruitio oppriment eos: ego autem liberabo eos, et quarta generatione exient inde. uide si non apertum est, quia non aliquid aliud significauit Deus, quam quod gestum est in Aegypto. Moyses autem ut etiam illam generationem poneret, que cum Iacob patre suo intrauit in Aegyptum, ex qua iste quatuor originem habent, dixit, Quinta progenie exierunt filii Isrel de terra Aegypti.

XI.---Si uiri iusti uoluntas bona est, quid est ut Isaac, non Esau, quem uoluit; sed Iacob, quem noluit, benedixit ?

 Iusti hominis, quantum ad conscientiam eius pertinet, uoluntas bona est; quantum autem ad prescientiam, immunis est ab aduersis. Deus enim solus est, qui de futuris iudicat. Ac per hoc Isaac iustus quantum ad presentem humanitatem, dignum esse maiorem filium suum benedicendum magis putabat. Sed Deus qui occultorum cognitor est, minorem benedictionem mereri ostendit, ut in benedictione non hominis ostenderet esse beneficium, sed Dei; quia officii dignitas est, non hominis meritum, quam Dei sequitur benedictio. Denique dictum est a Deo in Numeris ad Moysen et Aaron sacerdotes, uos ponite nomen meum super filios Isrel; ego Dominus benedicam eos : ut gratiam traditio per ministerium ordinantis transfundat hominibus, nec uoluntas sacerdotis obesse aut prodesse possit, sed meritum benedictionem poscentis. Quanta autem sit dignitas ordinis sacerdotalis, hinc aduertamus. Dictum est enim de nequissimo Caipha interfectore Saluatoris inter cetera, Hoc autem a semetipso non dixit; sed cum esset  princeps sacerdotum anni illius, prophetauit . Per quod ostenditur spiritum gratiarum non personam sequi aut digni aut indigni, sed ordinationem traditionis [1 1Kb] : ut quamuis aliquis boni meriti sit, non tamen possit benedicere, nisi fuerit ordinatus, ut officium ministerii exhibeat. Dei autem est effectum tribuere benedictionis.

XII.---Quare Abraham fidei sue signum, circumcisionis accepit sacramentum ?

Si uelis aduertere, non incongruum uidebis quod putas diuersum esse a ratione  . Credens enim se filium habiturum, in quo omnes gentes benedicerentur, et a quo sanctimonium exoriendum erat, illa in parte signum accepit, per quam generatio filiorum et inchoat, et cessat, ut sanctior sit. Sed si aliquibus deformatio uidetur, animaduertant Abraham in eo gauisum, et filios eius hoc testimonio fuisse gloriosos. Nam Achior utique unus ex principibus Gentilium uidens tantam uirtutem esse in Deo Abrahe, ut Holofernem ducem exercitus Assyriorum, cuius potentiam tota terra tremebat, proprio gladio manu femine decollaret; sponte se circumcidit, arbitratus ex eo ipso dignitatem sibi esse quesitam . Nonne pre se fert, si aliquis pro nomine Christi oculum aut aliquod membrum amiserit? Nonne partem ipsam humanis uultibus ingerit, ut appareat gloriosus? Pro fide enim aliquid ad tempus amittere, lucrum est facere. Ita et Abraham fidei sue signum accipiens, non deformatus est, sed melioratus  . Spiritualiter uero hoc significauit, quia nebula carnis circumcidi debebat a cordibus hominum per fidem Christi: quia carnalis error obstabat, caliginem prestans humanis cordibus, ne cognoscerent Creatorem. Abraham autem, quia et promissus est ex semine eius futurus Christus, qui hanc caliginem abstergeret, ideo circumcisus est, quia filium credidit se habiturum, qui errorem hunc amputaret. Iam uide, si non congrue illa in parte uel tale signum accepit.

XIII.---Si iudicium Dei iustum est, quare infantes in Sodomis simul cum parentibus cremati sunt ?

Ut nimis impium facinus Sodomitarum possit aduerti, peccatum eorum peruenit usque ad necem filiorum ipsorum, ne de origine illorum signum aliquod remaneret. Nonne prouisum est illis ne diu uiuentes exempla sequerentur patrum? A gehenna enim liberi sunt, in aliena causa occisi  . Parentes enim tam pro se, quam pro his rei sunt, quia ut eorum opera oblitterarentur, omnis progenies ipsorum erasa est. Nam sicut de bonis parentum leti sunt filii, eo quod commendentur prerogatiua illorum; sic et de morte, que pro malis illorum infertur, queri non possunt. Quemadmodum enim participes in lucro sunt, necesse est ut sint et in damno. Similiter et in Aegypto pro noxis patrum plexi sunt filii, sed ut ad emendationem eorum proficeret: ut quia ex aliis causis Deum credere et uenerari, qui in Moyse erat, noluerunt, hac plaga territi confiterentur cum satisfactione, ne grauius hunc reatum sentirent. Hec ergo mors filiorum, crimen est patrum. Quocumque enim modo filii debitum spiritum reddiderunt, futuri accusatores parentum, quia perfidiam suam nec sanguine filiorum uincere potuerunt. Non ergo in futurum, sed ad presens tempus mala parentum filios inuenerunt. Nec qualecumque beneficium est, gloriosum non esse, nec tamen reum  . Nam si quidam cum precibus enituntur, in postremis positi, ad fidem ueram accedere, ut, si non coronam, uel ueniam mereantur; quomodo poterunt hinc aliquid queri, cum quibus ita actum est, ut neque esset unde ignosci sibi precarentur, neque sublimes haberentur quia minime laborauerunt? Confer nunc  unius momenti cruciatum ad multi temporis penam. Arbitrare etiam multos laborare, et quia perseuerare non possunt, non solum effectum laboris amittere, sed et pena multari. Adde etiam, quia difficile de malis nati, et inter nequissimos educati uel conuersati, mentem suam temperant ad disciplinam Dei sequendam. uide ergo, si non magis bene actum est cum filiis perditorum.

XIu.---Quid est ut Deus, qui iustus predicatur, peccata patrum filiis reddere promiserit in tertiam et quartam progeniem ?

Nihil iniuste Deum facere aut dicere, qui dubitat, insanus est. Itaque si uerba Domini non supprimantur, sed omnia que ad eamdem questionem pertinent, proponantur; lucebit quod obscurum uidetur, et pium estimabitur quod minime iustum putatur. Qui enim uerba supprimit questionis, aut imperitus est, aut tergiuersator, qui calumnie magis studeat quam doctrine. Porro autem repromisit quidem Dominus, reddere se peccata patrum filiis, sed qui oderint eum, hoc est, qui in paternis malis uersati seruierint idolis, sicut et patres illorum. Ille enim inimicus Dei est, qui honorem nominis eius uindicat creature. Sicut enim iustorum filii et ipsi iusti nobilitant in se genus iustitie, dum et patrum et sua iustitia sublimantur; ita et nequissimorum, et ipsi filii nequissimi crementum faciunt malitie, quia et malorum filii sunt, et nequitiam illorum exemplarunt ad perditionem multorum. Cum terrore ergo locutus uidetur Deus: sed uerum est, et hoc habet ratio. Quis enim malum et mali hominis filium non duplici genere exsecretur; quomodo bonum et boni filium duplici mercede [1 1Kb] censet honorandum? Idcirco autem in tertiam et quartam progeniem reddere se promisit, ut si post patrem malum filius non sequatur perfidiam patris, nepos autem aui in malis imitator existens, sciat se non immunem futurum a seueritate sententie; aut si et nepos forte non aui, sed patris secutus uestigia Testamentum diligat Dei, non ignoret pronepos ad se usque peruenire sententiam, si emulus sit proaui perfidie. Hac legis manifestatione deterreri uoluit Deus impios patres, ut agnoscentes quantum mali pareret sectatio idololatrie, uel affectu filiorum reuocarentur ad reuerentiam Creatoris; aut filii timentes ne incurrerent peccata patrum, Dei legi obtemperarent. Illi autem addentes ad nequitiam, aliter hoc interpretari ceperunt dicentes, Patres nostri manducauerunt uuam acerbam, et dentes filiorum obstupuerunt: ut securi de impunitate, eo quod filiis ipsorum redderentur peccata, neque spiritus neque carnis haberent pietatem. Hinc dicitur eis, Non morietur filius pro patre, neque pater pro filio; sed, anima que peccauit, ipsa morietur . Ut addiscerent non impune sibi futurum, sed sic reddi peccata patrum filiis, ut quia impietatem parentum secuti, mala, que oblitteranda erant, exemplauerint, acerbius puniantur. Postquam ostendit Deus quid mali pariat idololatria, addidit statim que bona diligentes se sequantur, dicens, Et faciens misericordiam in millia millium iis, qui diligunt me, et custodiunt precepta mea : ut bonum patris, non usque ad pronepotem, sed usque ad millia millium reddat. Ut puta, si quis ex semine Dauid diligat Deum, quem constat utique porro ante mille annos fuisse: huic additur misericordia Dei, ut in necessitate, duabus suffragantibus causis, misericordiam accipere mereatur; quia et ipse Dei cultor est, et ex eius semine est, qui amauerit Deum. Et in hoc clementia Dei laudabilis est, ut odio habentibus se usque in tertiam et quartam reddat progeniem, et non in millia millium: ut si in quintam progeniem tractum fuerit malum, inde iterum caput habere incipiat, ut ex eo numeretur usque ad tertiam et quartam progeniem. Sed dicet quis: Auctori magis amplius reddendum iustum uidetur, quam imitatori. In auctorem congrue datur uindicta; filiis autem quod plus dicit reddi, pena est patrum. Et si  causam queras, accessu Legis peccatores plus fiunt rei, sicut Lamech et post Lamech. Quibusdam tamen uidetur, sic reddita esse peccata patrum in filios, dum in captiuitatem ducti sunt causa patrum, et fuerunt ibi usque ad quartam generationem. Quod si uerum est, non solum odio habentibus se reddidit peccata patrum, sed et diligentibus nomen suum: quia et Daniel abductus est, et tres pueri, et Baruch, et Ezechiel, et Esdras ibi natus est. Liquido ergo apparet illud conuenire proposite questioni, quod supra diximus.

Xu.---Cum iustum Lex predicet, et hic uere iustus sit, qui plenam habet iustitiam, quomodo contra Salomon, Noli, inquit, esse iustus multum ?

Nimia iustitia incurrit peccatum, temperata uero iustitia facit perfectos. Non enim sine malitia est, qui multum est iustus; quia peccantibus ad singula si respondeas, non deerit ubi pecces. Denique Dei temperata iustitia est. Peccantibus enim aliquando ignoscit, aliquando irascitur, aliquando reddit non quantum digni sunt: suffert enim eos, ut sint qui proficiant. Lex enim quia seipsam mollire non potest, a nobis mitiganda est, ut possit prodesse sub se agentibus. Hic ergo iustus non est multum, qui Dei imitator est.

XuI.---Quare angelus qui uolebat in uia Moysen occidere, circumcisione infantis placatus est ?

Quod sine consilio Moyses fecerat, apparentia comminantis angeli emendauit. Denique uidens fieri, quod per negligentiam fuerat pretermissum, cessauit ab ira. Idcirco ergo sic infestum angelum in se uidit Moyses, et paratum ad uindictam, quia uiri sublimis culpa, graue peccatum est. Quanto enim persona eius sublimis est, tanto magis graue delictum eius. Quod ergo a summo uiro, utpote a ductore populi, fit, acerbissimum est peccatum. Pergebat itaque ad filios Isrel, missus a Deo Abrahe, et signum iustitie Abrahe non ferebat, in quo gloriari sciebat Iudeos, ut aut ipse sollicitator diceretur, aut non ab eodem Deo missus, qui Abraham elegerat. In Madian enim habitans filios suos minime circumcidit: quos aut ducere secum ad Aegyptum non debuit, qui ceteros ibat inde educere; aut certe circumcisos assumere, propter que supra diximus. Sephora ergo uxor Moysi, quod compendio loquitur Scriptura, non ignorans qua causa uiro suo infestus angelus uidebatur, accipiens petram, circumcidit filium suum, et recessit angelus. Ea enim ratione, mitigata est ira, qua fuerat accensa. Nam aliquando compendio loquitur Scriptura, que subintelligi uult ex proposita ratione: sicut et illud, quod Saluator dicit inter cetera ad Iudeos, Quare et uos preteritis mandatum Dei, ut traditionem uestram statuatis? Nam Deus dixit, Honora patrem tuum et matrem; et, Qui maledixerit patri aut matri, morte moriatur. uos autem dicitis, Quicumque dixerit patri aut matri, Omne munus quodcumque fuerit ex me, tibi proderit, et non honorificabit patrem aut matrem suam . Sine dubio per compendium dixit hoc Saluator, ut subintelligantur sacerdotes Iudeorum, dum auaritie studerent, Dei Legem spreuisse. Impia enim conspiratione consilium dederunt filiis, ut maledicentes patrem aut matrem, quodcumque offerrent quasi donum Deo, per quod data sententia in maledicos solueretur: unde securi facti filii, contra Dei preceptum contemnebant parentes. Ita et Moyses cum infestum sibi uideret angelum, intelligens causam, quid fieri deberet ostendit uxori ut recederet ab eo angelus, qui eum querebat occidere. Hoc subintelligitur in hac causa, sicut et illud quod supra diximus in sacerdotes.

XuII.---Quid est ut maledictos dicat Lex, qui semen non reliquerint in Isrel; per Isaiam autem nichil obesse dicatur spadonibus, quia generare non possunt ?

Quoniam aliter quam dictum erat, intelligi ceperat: idcirco Isaias propheta ostendit postea, quo sensu dictum  esset. Cum enim hoc ex causa offensi Dei sententie loco positum esset, quia deserentes Deum in eo percutiebantur, ne ducentes uxores semen relinquerent; sic hoc arripuit error humanus, ut putarent reos esse apud Deum, si qui aut uxores nollent, aut accipientes, ut assolet, generare non possent; quasi nichil aliud quam semen quereret [1 1Kb] Deus, sicut arguuntur per Malachiam prophetam. Isaias ergo ut consolaretur eos quos mala intelligentia contristauerat, docuit nichil obesse, si quis aut non posset habere filios, aut nollet, dummodo legem Dei seruaret. Maledictum enim illis competebat, qui cum possent ac uellent, diuino obstante iudicio, steriles erant, ne fructum haberent creationis Dei, quem spernebant; ut cum uiderent aut generare se non posse, aut genitos minime possidere, cognoscerent indignantis Dei iram esse, et conuersi satisfacerent. Nam et sancti uiri cum cupidi essent filiorum, et non id obtinerent, estimabant peccata obstare et dolebant, ignorantes Dei esse prouidentiam, cui seruabantur. Denique ad Dei procurationem, et Anna concepit, et peperit Samuelem , et Elizabeth Ioannem , et uxor Manue Samsonem . Spiritualis enim intelligentia in hac causa ista est, ut maledicti habeantur qui non reliquerint semen, quod uideat Deum, id est, qui non imbuerint aut filium, aut seruum, aut proximum, qui Dei timorem doceat super terram.

XuIII.---Quare Saül peccans petiit orari pro se ut ignosceretur sibi, et impetrare non potuit; Dauid autem peccans postulauit, et ueniam consecutus est ?

Dei iudicium retractari non conuenit: nam humana imbecillitas atque imperitia, Dei se debet iudicio erudire, in hoc quod non sapit, ut ex sententia Dei intelligat ueritatem, et nichil aliud fieri debuisse, quam quod uidet fecisse Deum, quem scit acceptorem personarum non esse . Si enim Dauid precem suscepit, et Saül refutauit, nichil aduersum sentiendum est Deum fecisse. Sciens enim qua mente uterque locutus est, eius petitionem accepit, quem uidit tribulato corde ueniam postulare; illum autem despexit, quia animam eius penitentie non tetigerat dolor. Quia Deus cordis auditor est magis quam uocis. Hinc dictum est, Homo uidet in facie, Deus autem in corde . Ideo etiam fallimur, quia simulatio in uerbis et uultu circumuenit nos: in corde enim quid sit uidere non possumus. Quamobrem Dei iudicium sequi nos oportet, qui secundum cor, in quo uniuscuiusque sententia est, examinat singulos. Hoc etiam et Saluatorem fecisse inuenimus. Scribam enim se offerentem non suscepit ; sedentem autem Leui ad telonium uocauit : quia uerba Scribe non secutum est cor, Leui autem tacens hoc in corde habebat, quod Scriba in uerbis: iehsu autem, qui iuxta quod scriptum est, sciebat quid esset in homine , Leui elegit  . Preterea Dauid non alium pro se uoluit humiliari sicut Saül, sed ipse supplex tribulato corde ueniam precabatur.

XIX.---Querendum est, si Adam factus, corpus immortale habuit, an mortale?

Deus hominem fecit, qui quamdiu non peccaret, immortalitate uigeret: ut ipse sibi auctor esset aut ad uitam, aut ad mortem; ut custodiens se a peccato, labore suo gauderet, esse se immortalem; negligens uero factus, ipse sibi imputaret, quia ceperat esse mortalis. Quamdiu enim in Creatoris lege durauit, dignus fuit edere de arbore uite, ut mori non posset. Nec enim corpus tale erat, quod dissolui impossibile uideretur; sed gustus arboris uite corruptionem corporis inhibebat. Denique etiam post peccatum potuit indissolubilis manere, si modo permissum esset illi edere de arbore uite. Nam quomodo immortale corpus habebat, quod cibo sustentabatur? Immortalis  enim non eget esca neque potu. Cibus enim uires prestabat, uite autem arbor medicine modo corruptionem omnem prohibebat. Sic enim homini erat quasi inexpugnabilis murus.

XX.---Quid est quod dicitur, Panem Angelorum manducauit homo , cum Angeli non egeant cibo; quippe cum sint natura simplices, et potentia spirituali uigentes?

Panis quem Angelorum appellat, manna est. Manna autem interpretatur, Quid est hoc? uidentes enim filii Isrel, quasi semen coriandri cadere super terram candidum, dixerunt ad inuicem, Quid est hoc ? Quod in Hebrea lingua dicitur, Man hu? Hic ergo panis aut cibus, non mundi lege creatus est, commixtione elementorum; sed desuper uenit spirituali ratione prouisus [1 1Kb] . Nec quidem in supernis habebatur, quia corporibus alendis ad momentum, Dei uirtute creatus est. Ideo autem Angelorum panis dictus est, quia ea uirtute creatus est, qua angelica natura subsistit et uiuit. Sine Deo enim nulla uita est. Per id ergo quod de celo uenisse dicitur, Angelorum dictus est panis. Ut enim quanta et qualia beneficia Dei circa hominem sunt, memoraret; sic locutus est, ut agnoscentes Deo gratias referrent, qui tanta cura seruos suos gubernat, ut eis hec in carne adhuc positis, si necesse fuerit, exhibeat, per que uiuunt Angeli. Dixit Apostolus inter cetera, Petra autem erat Christus , ut quia Christi uirtute aqua fluxit de petra , petra appellatus sit Christus. Simili modo, et quia manna potestate eius uenit de celo, manna, id est, panis dicatur: ut quod tunc factum est, eius rei, que nunc in Ecclesia offertur, figura fuisse existimetur; ut Christiani populi, quos in Angelis significauit Scriptura, panem manducarent homines, id est, Iudei. Et quia maior gratia est nunc, quam fuit in Prophetis et libertas data per Christum, quia ubi spiritus Domini, ibi libertas ; ad comparationem temporum et gratiarum, Christiani Angeli dicti sunt: quorum pane, qui Christus est, satiati sunt Iudei, quos homines dixit. Horum enim magis Christus est, quibus et reuelatus est, et qui hoc nomine uocari censentur. Duplici ergo genere potest intelligi supra dicta questio, ut et panis Angelorum celestium dici possit, et Christianorum secundum ea que dicta sunt.

XXI.---Quid sit ad imaginem et similitudinem Dei fecisse hominem , et an mulier imago Dei sit?

Hoc est ad imaginem Dei factum esse hominem, quia unus unum fecit: ut sicut ab uno Deo sunt omnia, ita et ab uno homine omne genus humanum. Similitudo autem hec est, ut quemadmodum de Patre est Filius, sic et de uiro mulier, ut unius principii auctoritas conseruetur. Sed filius ineffabiliter et incomprehensibiliter natus est de Deo Patre: mulier autem corporaliter, sicut legimus , facta est de uiro, ut per eam natiuitas oriretur. Filius uero Dei ideo natus est, ut per ipsum fieret creatura. In hoc ergo dissimile est. Nam et de Deo Deus natus est, de uiro autem femina: quia illic simplicitas est, et non potuit nisi de simplici simplex nasci, spiritus de spiritu, Deus de Deo. Igitur uir imago Dei est. Sic enim scriptum est, Fecit Deus hominem, ad imaginem Dei fecit eum. Unde et Apostolus, uir quidem, inquit, non debet uelare caput, cum sit imago et gloria Dei: mulier autem, inquit, uelet caput . Quare? Quia non est imago Dei. Unde denuo dicit Apostolus, Mulieri autem docere non permittitur, neque dominari in uirum .

XXII.---Quid est, ut dicat Salomon iustifica animam tuam ante obitum tuum: et in Psalmo, non iustificabitur, ait, in conspectu tuo omnis homo uiuens ?

Hic iustificat animam suam ante mortem, qui spe uite future consequitur fidem, ne moriatur impius.  Sed Salomon de eo dicit, qui sub Lege uiuit, et non conuersatur iuste. Huiusmodi ergo si corrigat animum ut iustitie uias ambulet, iustificat animam suam ante mortem. Salomon enim propter iudicium futurum consilium dedit, ne quis indiligens circa se in peccatis moriatur. Dauid uero de perfectione iustitie locutus est; quia nemo iustificabitur apud Deum, ut dignus promissione sit, nisi fuerit mortuus cum iustitia. Quamdiu enim uiuit, futurorum meritum non habet adhuc plenum. Unde dicit Saluator, Qui perseuerauerit usque in finem, hic saluus erit .

XXIII.---An ex traduce sint anime sicut et corpora?

Inhonestum puto, si dicantur anime cum corporibus generari, ut anima nascatur ex anima, quod nec anime ipsi competit: aut si certe singule celestes potestates facte sunt, et ex ipsis cetere nate sunt, potest ex una Ade anima credibile uideri ceteras nasci. Sed non conuenit, quia soli Deo hoc possibile fuit, ut simplex generaret, nec ceteris concederetur. Quod tam mysticum est in causa Saluatoris, ut non solum a solis gentilibus uel Iudeis, uerum etiam ab ipsis qui Christianos se dicunt, incredibile reputetur. Photiniani enim et Ariani hanc fidem spernunt, nec credunt Deum generasse. Nam si eo tempore quo seminatur corpus, etiam anima generatur ex anima, de Adam costam sublatam legimus, non tamen animam natam ex anima: sed si costa secum habuit animam, iam non nata est, sed detracta in partem. Sed nec hoc scriptum est. Propheta enim Zacarias inter cetera, Qui plasmauit, inquit, animam hominis in eum . Nec Isaias ab his dissentiens ait, Sic dicit Dominus Deus qui fecit te, et finxit te in utero . Si ergo in utero fingitur, iam formato corpori tribuitur. Cum enim omnia membra implet corporis, figurata dicitur in corpore. Ut sicut aqua, cum sit sine effigie, missa tamen in uas figurata uidetur; ita et anima cum sit natura incorporea et simplex, quasi formatur in corpus, singula membra uiuificans. Quod quidem Moyses manifestius tradidit dicens, Si quis percusserit mulierem in utero habentem, et abortiuerit: si formatum fuerit, det animam pro anima; si autem informatum fuerit, multetur pecunia : ut probaret non inesse animam ante formam. Itaque si iam formato corpori datur, non in conceptu corporis nascitur cum semine deriuata. Nam si cum semine et anima existit ex anima, multe anime quotidie pereunt, cum semen fluxu quodam non proficit natiuitati. Sed si propius respiciamus, uidebimus quid sequi debeamus. Contemplemur facturam Ade. In Adam enim exemplum datum est, ut ex eo intelligatur, quia iam formatum corpus accepit animam. Nam potuerat animam limo terre admiscere, et sic formare corpus. Sed ratione informabatur, quia primum oportebat domum compaginari, et sic habitatorem induci. Anima certe quia spiritus est, in sicco habitare non potest, ideo in sanguine fertur. Cum ergo corporis lineamenta compacta non fuerint, ubi erit anima? An foris uagatur, quamdiu immittatur; cum ratio tradat sic dari eam ut animet corpus, non ut otiosa uagetur? Sed ex quo detur, dicant qui aliud putant; ex mare, an ex femina [1 1Kb] ? Si ex femina, non conuenit; quia aliud in exemplo est. Proponunt enim ex uiro cum costa datam et animam: quod multis rationibus infirmari docuimus. Unde forte uideatur dari ex femina, maxime propter Saluatorem, quem scimus sine complexu carnis de Spiritu sancto natum ex femina. Quod si arbitrantur, plus dant feminis: auctoritatem enim uiri immutant in feminam. Cum enim tam corporis quam anime originem ex uiro dicant, conuertunt se ut id quod potius est, ex muliere dicant, id est, animam; quod uero minus, ex masculo, id est, corpus: cum manifestum sit ordinem exempli a Deo traditi  immutari non posse.

XXIu.---Quid est, ut cum uir et mulier una sint caro, uir imago Dei sit, et non femina?

Unius substantie quidem sunt uir et mulier, et in anima et in carne: sed gradu maior est uir, quia ex eo est femina, sicut dicit Apostolus, Caput mulieris uir . Causa enim maiorem fecit uirum, non substantia. Nam et in uno corpore maiora membra sunt et minora, non natura, sed ordinatione [1 1Kb] .

XXu.---Utquid Ioseph post prophetiam adiurat filios Isrel, ut cum a Deo liberarentur, cineres eius de Aegypto transferrent ?

Non otiose illud mandasse Ioseph filiis Isrel, in absoluto est. Qui enim prophetare potuit, non improuide locutus esse credendus est. Cum enim esset in Dei Creatoris deuotione propensior, sciens autem ab Aegyptiis se coli causa administrationis, qua in magna egestate Aegyptum gubernauit; post exitum suum errorem petiuit auferri: certus uanitatem uulgi mortuos magis ut deos uenerari quam uiuos, ne ei deferretur debitus Creatori honor. Hic ergo ostendit se liberum fuisse a uana superstitione Aegyptiorum, quando ne ad Dei iniuriam proficeret, cineres suos transferri mandauit. Quod quidem et Apostolos inuenimus secutos. Paulus enim et Barnabas cum sacrificari sibi uelle uidissent, scientes hoc exosum Deo, sciderunt uestimenta sua dicentes, Quid facitis? et nos homines sumus uobis similes: et sic compescuerunt turbas .

XXuI.---Requirendum de Eliseo, an id quod dure petiisse ab Elia dictus est , consecutus sit?

Cupidus spiritus Eliseus faciendarum uirtutum, illectus exemplo magistri, accepta facultate poscendi quodcumque uoluisset, auarus ad bonum, dupliciter spiritum sibi inesse, quam in magistro erat, postulauit. Cui homo Dei Elias ait, Dure petiisti. Auiditate enim non considerauit discipulum non esse super magistrum . Elias tamen sciens illum non ambitione presentis glorie hoc postulasse, respondit: Attamen si uideris me assumi abs te, erit tibi sic. Sensus hic ponderandus est. Subindignatus autem cum dixisset, Dure petiisti; subiecit, Si uideris me tamen assumi, erit tibi sic; neque negasse illi uisus fuerat. Ostendit sic illi futurum sicut dignum erat, non sicut ipse postulauerat. Multa enim subintelligi uult Scriptura, ut collectus sensus ex uerbis, non sit rationi religionis aduersus. Nam utique dura petitio, etiam meritum debebat amittere: sed quia cupidus boni sic postulauit, Deus qui scit quid unicuique dandum sit, bonis priuari illum non passus est meritis suis. uideamus itaque si Elie meritum admitteret, ut Eliseus duplum donum eius mereretur accipere. Dictum namque est a Spiritu sancto per Zacariam, cuius meriti futurus esset Ioannes, ueniet, inquit, in spiritu et uirtute Elie . Parem ergo Ioannem Elie ostendit. Et Dominus dicit, Nemo maior inter natos mulierum propheta Ioanne Baptista . Non dixit, omnibus maior est: sed, nemo illo maior est; hoc est, equalem habet, maiorem non habet. Elias ergo par illi est, nullo utique minor; quomodo Eliseus maior illo est, cum Ioannes quo nemo maior est, par Elie sit? Nam ueniens ad aquarum transitum, non accepit honorem ab eis, ut potuisset transire, nisi nominasset Deum Elie : ut per hoc dura petitio correpta uideretur, dum nonnisi nomine Elie auditus est, ne id quod dure petierat, accepisse putaretur, quasi non sufficeret pro temporis merito dispensatio spiritus concessa Elie.

XXuII.---An Pythonissa Samuelem excitauerit, et ipse ab ea uisus sit, et locutus sit ad Saül: que historia refert in libro Regnorum ?

 Indignum facinus estimo si secundum uerba historie commendetur assensus. Quomodo enim fieri poterat, ut arte magica attraheretur uir, et natiuitate sanctus, et uite operibus iustus? aut si non attractus est, consensit? Quod utrumque de uiro iusto credere absurdum est. Si enim inuitus adductus est, nullum suffragium habet iustitia; si autem uoluntarius, amisit meritum spirituale, quod positus in carne quesiuerat: quod ualde absurdum est; quia qui hinc iustus recedit, permanet iustus. Porro autem hoc est prestigium satane, quo ut plurimos fallat, etiam bonos in potestate se habere confingit. Quod Apostolus inter cetera ait, Ipse satanas transfigurat se in angelum lucis . Ut enim errorem faceret, in quo et ipse gloriaretur, in habitu uiri iusti et nomine se subornauit: ut nichil proficere spem que predicabatur Dei cultoribus, mentiretur; quando hinc exeuntes iustos finxit in sua esse potestate. Sed hoc quosdam fallit, quod de morte Saül et filiorum eius non sit mentitus: quasi magnum sit diabolo, ante diem occasum corporis preuidere, cum signa quedam soleant apparere morituris; quippe a quibus Dei protectio amota uidetur. Quanto magis diabolus quem angelica maiestate sublimem prophetica oracula fuisse testantur; de cuius magnitudine Apostolus ait, An ignoratis altitudinem satane ? Quid mirum ergo si imminentem prope mortem potuit preuidere, cum hoc sit unde fallit, et se in Dei potestate uult adorari? Nam tanta hebetudine demens effectus est Saül, ut ad pythonissam confugeret. Deprauatus enim causa peccati, ad hec se contulit que damnauerat. Sed si quis propter historiam, et ea que uerbis expressa sunt putet non pretermittenda, ne ratio historie inanis sit; recte faciet quidem, si tamen minime istud ad ueri rapiat rationem, sed ad uisum et intellectum. Saül namque reprobus factus, non poterat bonum intellectum habere. Historicus enim mentem Saül et habitum Samuelis descripsit, ea que dicta et uisa sunt exprimens; pretermittens, si uera an falsa sint. Quid enim ait? Audiens in quo habitu esset excitatus, Intellexit, inquit, hunc esse Samuelem. Quid intellexerit retulit, et quia non bene intellexit, contra Scripturam alium adorauit quam Deum; et putans Samuelem, adorauit diabolum, ut fructum fallacie sue haberet satanas. Hoc enim nititur, ut adoretur quasi Deus. Si enim uere Samuel illi apparuisset, non utique uir iustus permisisset se adorari, qui predicauerat Deum solum esse adorandum. Et quomodo homo Dei, qui cum Abraham in refrigerio erat, dicebat ad uirum pestilentie, dignum ardore gehenne, Cras mecum eris? His duobus titulis subtilitatem fallacie sue prodidit improuidus satanas, quia et adorari se permisit sub habitu, et nomine Samuelis contra Legem; et uirum peccatis pressum, cum magna distantia peccatorum et iustorum sit, cum Samuele iustissimo futurum mentitus est. uerum potest uideri si de Samuelis nomine taceatur, quia Saül cum diabolo futurus erat. Ad eum enim transmigrauit, quem adorauit. Semper enim diabolus sub uelamine latens, prodit se, dum ea confingit que abhorreant a personis, per quas fallere nititur.

XXuIII. Quid contradicendum iis sit, qui mundum istum ab eterno naturaliter moueri inquiunt, neque initio, neque abolitioni obnoxium?

Mundum ab eterno constare et nulli debere subiectionem, improbabile et impossibile est: quem uidemus tanta diuersitate exstare corporum; cum nichil diuinum et eternum possit esse nisi simplex, in quo nulla diuersitas uideatur, sed sit unitas. Nam et uices ipsas temporum non seruat, ut non solum in temporibus uarius sit, aut contrariis constet substantiis, sed et in ipsis uicibus temporum: cum res eterna diuersitatem abhorreat, et sit nec tactu nec uisu capienda, utpote incorporalis: hic autem passioni obnoxius est, quia et aqua repugnat igni; et ignis si amplius fuerit, superat aquam; et terra cum sit natura arida et frigida, patitur incendium, quasi res corporalis. Itaque inconueniens est mundum eternum dicere, quem cum uidemus  passioni subiectum, et per secula senectute deficere, credimus et finiri. Quid censetur de homine, qui mundum eternum putat? Certe homo cepit in mundo: sine homine ergo cui proficiebat annua fecunditas mundi? An sine aliqua prouidentia generabat? Et quomodo eternus corruptibilia et mortalia generabat, cum de eterno debeat eternum existere? Et quod uisibile est et sentitur et tangitur, qua audacia uocatur eternum? Et quod uicibus temporum ministratur, ita ut ipsa tempora aliquando non seruent officia sua, quomodo appellatur eternum? Aeternitas enim non corrumpitur, nec immutatur.

XXIX.---Quare octauo die mandatum est circumcidi ?

Octauo die a natiuitate idcirco preceptum est circumcidi, quia iuxta numerum et curricula dierum septem, ipse rursum primus inuenitur quasi post sabbatum, ut iam non octauus habeatur, sed primus. Quia enim salus futura per Christum in primo die erat predestinata , qui est post sabbatum; propterea salutis huius figura in circumcisione data est, ut quasi renouatio futura in circumcisionis lege dignosceretur. Et quia per fidem saluari haberent homines, que primo die resurrectionis Domini firmata est; figura huius rei in circumcisione primo die data est, que etiam esset signum fidei Abrahe. Integra ergo causa est, quia signum preterite fidei primo die signate, figura fuit future fidei primo die constabilite.

XXX.---In Prouerbiis, Iustus, ait, accusator est sui in primordio sermonis : quomodo iustus, si peccator?

Omnis ueritas iustitia est. Quia ergo confitetur quod est, iustus est: ueritatem enim loquitur; peccatores autem uindicantes sua delicta, iustificari non possunt. Unde huiusmodi digne iustus dicitur, quia pronuntians peccatum suum, remitti sibi utique postulat, misericordiam Dei implorans. Scit enim dictum in Lege, Confitere peccata tua, ut iustificeris . Quid est autem, in primordio sermonis confiteri; nisi non coactum fateri, sed uoluntarium? Quis enim etiam timens Deum, sine peccato est; cum et in cogitatione admisceantur delicta, et aliquoties peccemus inuiti? Potest tamen et de eo dici uel sentiri, qui catechumenus dicitur, ut accedens ad fidem iustificetur. Cum enim petit immutari se, sine dubio peccatorem se confitetur ut iustificetur.

XXXI.---An cum muliere, natura serpens locutus sit; an actu  dictus serpens diabolus eam seduxerit ?

Quantum ad historiam pertinet, serpens natura dictus est, qui sapientior esset ceteris bestiis, quas fecerat Dominus Deus super terram. Denique et sententiam Deus in serpentem dedit. Nam quid mirum si diabolus sapientior erat bestiis, de quo dicit Apostolus inter cetera, An ignoratis altitudinem satane ? Usque adeo autem natura serpens fuit, ut diceretur illi, Supra pectus et uentrem tuum repes, et terram edes omnibus diebus uite tue . Hec longe sunt a conditione satane; quia neque corporeus est, neque mortalis. Et si proprius aspiciatur, uidebitur sententia data nichil obfuisse serpenti: sed in eo in quo factus est, iussus est permanere. Quia enim minister factus est satane ad hominem subiugandum, cui omnia Deus subiecerat; idcirco Deus in ea subiectione qua omnia homini subiecerat, repressit elationem serpentis qua ceperat minister esse superbie. uidebatur enim homo factus sub serpente, per quem, accepto consilio legem datam contempsit. Quoniam autem serpentes prudentes sunt, confirmat in Euangelio Dominus dicens, Estote astuti ut serpentes . Igitur quia claruit uere serpentem locutum esse cum Eua; illud superest ut discernatur, an potuerit tam prudens esse et astutus, ut dolo falleret eam. Si enim ceteris bestiis prudentior erat, non  tamen hominibus; quippe cum nullum animal rationale sit, nisi homo. Itaque serpentem subtilitatem istam composuisse impossibile est: quamuis enim prudens dicatur, sed non ultra naturam suam. Nec enim deliberat aut excogitat, aut consilium capit. Idcirco diabolum fuisse, qui per serpentem mulierem circumuenit, dubium non est. Admiscens enim se serpenti, egit per illum quasi per organum, ut nec mulier occulti diaboli intelligeret dolum, sciens prudentem esse serpentem. Ac per hoc corporaliter data sententia, spiritualiter in satanam cecidit; quia sententia reum tenet. Non enim ab homine data sententia est, ut innocentem forte perimeret per errorem aut maleuolentiam; sed a Deo qui falli utique non potest, ut sententia eius eum solum teneat, qui reus est. Quia enim cum sit inuisibilis satanas, dolum corporaliter egit, corporalis uidetur data sententia, ut illum spiritualiter teneat, cuius factum elicuit dari sententiam. Nam proiectus de sacratissimis celorum sedibus impudentissimus satanas in terra uolutatur gemens semper. Sed forte dicatur, In qua, putas, lingua serpens locutus est ad mulierem? Serpentis utique ore. Si enim hodie non desunt, qui latratum canum intelligant, et luporum ululatum, et barritum elephantorum, et cantum gallorum; quare non magis rudis adhuc mulier scire potuit et intelligere sibilum serpentum, cum multos sciamus auium uoces discernere  ? Nam et constat diabolum eius lingua uti, cuius corpus intrauerit: nec aliter falleret mulierem. Ac per hoc serpentis ore locutus est per serpentem.

XXXII.---Legimus apud Salomonem, Diues et pauper obuiauerunt sibi; fecit autem ambos Dominus : quomodo ergo personarum acceptio non est apud Deum?

Longe absit a fidelium mentibus hec impietatis assertio. Nam Scriptura ne pauperem contemnendum doceret, et diuitem honorificandum, ostendit amborum opificem esse Deum: non utique in paupertate et diuitiis, sed in eo quod sunt. Si enim facultatibus ab inuicem discrepant, non tamen nature substantia. Nec enim quia occasiones prouentus quosdam faciunt in mundo, aut prosperos in diuitiis, aut infaustos in paupertate, idcirco despiciendi sunt quos Deus non humiliauit, aut suspiciendi quibus ueritas non dedit testimonium. Contemnendi plane sunt, sed corruptores morum et sacrilegi in Lege Dei; honorandi uero diligentes Deum et discipline cultores. Hi enim diuites apud Deum habentur, qui bone conuersationis sunt: et quanto in mundo contemptibiliores sunt, tanto magis honorificentiores sunt in celo. Nam qui beneficium temporis habent in ampliandis facultatibus, si se cognoscant, et Dei intelligant uoluntatem, qui terram omnibus dedit, et solem suum cunctis oriri iubet, et pluuias indiscretas effundit ; iniquitas autem temporis, aut fortuite occasionis, aut indigentia quibusdam abnegat que Deus omnibus dedit; ipsi ministrant eis, ut perficientes Dei uoluntatem, non solum in mundo, sed et in celo diuites sint, ne pauci temporis diuitie excludant eternas. Illi uero quos paupertatis causa despiciendos putant, si futurum Dei iudicium contemplentur, illic semper diuites erunt, ubi diuites seculi egebunt, penitentes se pauperes non fuisse.

XXXIII.---Salomon, Anni, inquit, impiorum minuentur : quomodo ergo est quod uideamus impios aliquantos longeuos?

Dignum erat quidem omnes impios, non solum citius hac luce carere, uerum etiam nec unius momenti temporis uita frui, qui Conditoris sui immemores, uite totius auctoritatem imputant creature. Sed Scriptura hos impios alloquitur, qui cum sub Dei Lege agerent, propensiores in idolis erant. Peiores enim sunt ceteris impiis: scientes enim Deum et contemnentes eum, obtemperant seruis. Et quod de his dictum sit, probat Apostolus dicens, Scimus autem quoniam  quecumque Lex loquitur, his qui in Lege sunt loquitur . Gentiles autem non habentur in numero uiuorum.

XXXIu.---Quomodo idem Salomon, Deus, inquit, mortem non fecit: cum alio loco dicat, Bona et mala, uita et mors, paupertas et honestas a Deo sunt ?

Nulli dubium est bona omnia a Deo esse, mala autem que dixit, solum mala sunt, dum uindicatur de nobis. Pena enim quamuis iuste inferatur, patienti tamen mala uidetur. Nam et per prophetam ad peccatores loquitur Deus dicens, Faciam uobis mala, id est, penis uos agam. uita autem et mors sic a Deo est, quia legem dedit, que seruantibus se uitam promittit, contemptoribus uero mortem, sed illam que secunda dicitur. Dum enim unumquemque adiudicat quid meretur, ab ipso est, siue absolutio ad uitam, siue reatus ad mortem. Non ergo inuentor mortis est, sed iudex, quia mortis auctor peccatum est. Quomodo ergo Deus poterat facere mortem, qui nescit peccare? Sed dum peccatis retribuit, ab ipso dicta est esse mors cum non ex ipso sit, sed ex hoc qui peccauit. Eadem ratione paupertas et diuitie a Deo sunt. Quidam enim habentes timorem Dei, luxuriam spernunt, uitam prodigam fugiunt, ab egeno et paupere oculum non auertunt: huiusmodi crementum faciunt bonorum. Scriptum est enim in Prouerbiis, Paupertatem et ignobilitatem aufert disciplina . At hi qui timorem Dei non habent, solutius uiuentes et egenum despicientes, sicut scriptum est, in inopia erunt; non solum negligentes et improuidi circa se, uerum etiam contemptores date legis. Hoc modo fecit Deus pauperes ac diuites: quia dum offensio legis parit egestatem, a Deo fieri dicitur auctore legis; et cum aliqui terrore disciplinam legis custodiunt, a Deo auctore legis diuites fiunt.

XXXu.---Qua ratione Dauid Saül, postquam Deus ab eo recessit, christum Domini uocat, et honorem defert ei ?

Non nescius Dauid diuinam esse traditionem in officio ordinis regalis, idcirco Saül in eadem adhuc traditione positum honorificat, ne Deo iniuriam facere uideretur, qui his ordinibus honorem decreuit. Dei enim imaginem habet rex, sicut et episcopus Christi. Quamdiu ergo in ea traditione est, honorandus est, si non propter se, uel propter ordinem. Unde Apostolus inquit, Potestatibus sublimioribus subditi estote. Non est potestas nisi a Deo: que enim sunt, a Deo ordinate sunt . Hinc est ut gentilem, in potestate tamen positum, honorificemus, licet ipse indignus sit, qui Dei ordinem tenens gratias agit diabolo. Potestas enim exigit, quia meretur honorem. Nam ideo Pharaoni future famis somnium reuelatum est : et Nabuchodonosor aliis secum assistentibus solus filium Dei uidit in camino ignis , non utique merito suo, qui in idolo se adorari uoluit, se merito ordinis regalis.

XXXuI.---Si anima que peccauerit, ipsamorietur, quid est ut Achar filius Charmi peccauerit, et triginta uiri [1 1Kb] occisi sunt in causa eius ?

Alio sensu Scriptura locuta est quam propositum est. Non enim de hac morte que communis utique omnibus est, dixit; sed de illa que appellatur secunda. Hec enim peccatores suscipit: illis autem qui in pugna mortui sunt, non peccatum Achar redditum est; sed obfuit illis, ne in protectione diuina adiuti inualescerent hostibus. Nec enim causa Achar infirmati sunt, sed Dei auxilio minime muniti, ut dum fortiter facere nequeunt, occiderentur. Nam pauci fuerunt contra multos, unde et superati noscuntur. Nulla ergo iniustitia in uoluntate Dei est. In potestate enim habet, si adiuuare uult: ut si affuerit, misericors sit; si noluerit, iustus: nec enim in talibus debitor est, ut teneatur obnoxius. Hinc est quod iehsu Naue contristatus scidit uestimenta sua ,  intelligens non sine causa Deum auxilium suum subtraxisse.

 Charmi quidem peccauit, et mortuus est lapidibus. Illi autem triginta sex uiri, qui in pugna mortui sunt, non utique pressi a Deo sunt, sed non adiuti. Imbecillitate enim sua, dum fortiter facere nequiuerunt, occisi sunt. Charmi ergo causa hoc prestitit uel obfuit, quia qui adiuuari habuerant, neglecti a Deo sunt. Hinc ergo est quod iehsu filius Naue contristatus exscidit uestimenta sua, quia intellexit Deum adiutorem suum auxilium subtraxisse in hoc loco.

XXXuII.---Quid est ut missa mors in Iacob uenerit in Isrel, cum Iacob ipse dictus sit Isrel ?

Unius populi duo nomina posuit, ut ex nominibus merita eorum possint intelligi. Nam utique qui Isrel cognominatus est, prius Iacob dicebatur. Colluctans enim cum Saluatore, intellexit Deum esse, quem in specie corporis uidebat: ideoque appellatus est, Homo uidens Deum . Populum ergo, quem Iacob nuncupat, hoc loco et in hac causa carnalem significat, quomodo nomina que natis a parentibus imponuntur. Sed hi, id est, Iudei, propter mala opera non Isrelite dicti sunt, quia uaccis et lucis sacrificabant in Samaria, studio et imperio Ieroboam regis. Ille autem populus, qui in Ierosolymis in templo Domini hostias offerebat per sacerdotes Dei, Isrel appellatus est. Samaria ergo propter impietatem suam tradita est captiuitati et morti: Ierosolyma autem reseruata est, propter quod habuit reges diligentes Deum. At ubi autem et ipsa Ierusalem impietatem secuta est Samarie, sententia illam comprehendit data in Samariam. Ideo ergo dictum est, Misit Deus mortem in Iacob, id est, in populum Samarie, qui carnaliter conuersatus est, sicut supra diximus; Et uenit in Isrel, hoc est, in populum Ierusalem, quia idololatriam secuta est, imitata Samariam: ut simili modo abduceretur in captiuitatem a Nabuchodonosor, sicut et Samaria a Salmanasar rege Assyriorum. Hoc est aperte: sententia data in malos, inuenit et bonos, dum desierint esse iusti. Missa enim mors in Iacob, sicut supra ostensum est; peruenit in Isrel, non pretermittens Samariam, sed dum causa, qua missa est in Samariam, inuenta est in Ierusalem, missa illuc uenit etiam in eum locum, quo eadem res erat. Quia uindicta causam sequitur, non discernens personam.

 Unius populi duo nomina posuit. Nam utique qui prius Iacob dicebatur, postea accepit nomen Isrel, cum colluctatus est cum Filio Dei, et uidit eum per intellectum homo uidens Deum. Populus ergo quem Iacob nuncupat, hoc in loco et in hac causa non uidens Deum intelligitur, sed quasi carnalis habetur, propter opera bona  : ut sicut Iacob priusquam uideret Deum Christum, non dicebatur Isrelita, et hi dum populus dicuntur Iacob, non uidentes Deum designentur. Isrel autem populum dicit, qui operibus Dei factus dignus habetur uidere Deum. Itaque populus Iacob, quia carnali fretus erat auxilio, desperans de adiutorio Dei  traditur morti, dum excitatur aduersus eos rex Assyriorum. De Samaria autem hoc dictum intelligitur ab Isaia propheta, que prius malum fecit coram Deo, uaccas instituens quibus sacrificarent, adinueniente noua sacerdotia Ieroboam. Mors ergo ad eos missa est: primi enim ipsi capti sunt, et transmigrati a Salmanasar rege Assyriorum, ut illorum exemplo populus Iuda et Beniamin et Leui, que due tribus remanserunt, et dimidia in Ierusalem Roboam filio Salomonis, que in templo Domini per sacerdotes Domini sacrificabant. Hos ergo dicit populum Isrel propter tribum Iuda et Leui, qui et ipsi cum exemplo Samarie territi recte  agere debuerunt, maligne fecerunt idolis seruientes. Tamen fuerunt aliquanti reges in Ierusalem, qui post excessum Salomonis et filii eius Roboam, uiam secuti sunt Dauid, recte ambulantes in conspectu Dei. Omnes autem reges Samarie maligne egerunt in conspectu Domini usque ad transmigrationem suam. Ideoque carnali nomine nuncupati sunt. Et quia Ierusalem eorum impietatem secuta est, traditur etiam ipsa in captiuitatem Nabuchodonosor regi Babylonie: et hoc est misisse mortem in Iacob, et uenisse in Isrel. Missa est enim in Samariam; sed dum causa per quam missa est in Samariam, inuenta est in Ierusalem, missa illuc uenit etiam in locum in quo eadem res erat. Non enim locum sequitur uindicta, sed causam.

XXXuIII---Si equus et mulus non habent intellectum, quanto magis terra res sine sensu? Quid ergo est ut dicatur terra benedicere Dominum ?

Non est sic intelligendum ut sonant uerba. Opus est enim, quod licet mutum sit, clamare dicitur laudem Creatoris: hortatur enim aspicientes se, benedicere opificem; sicut et omne uas bene compositum, laudat artificem. Quippe cum legatur in Psalmis, Numquid confitebitur tibi puluis, aut annuntiabit ueritatem tuam ? In omni ergo insensata substantia, non uoluntas, que utique nulla est, sed opera benedicunt auctorem. Si autem spiritualiter uis hoc accipere; per terram hominem significatum intellige, secundum dictum prophete. Memento enim ait, Domine, quoniam terra sumus ; quem opera creature in laudem Conditoris sui prorumpere exhortantur.

 Benedicat terra Dominum, ait; hoc est, laudet et confiteatur ueritatem tuam. Quomodo ergo in Psalmis, Numquid confitebitur tibi, inquit, puluis, aut annuntiabit ueritatem tuam? Non est sic intelligendum ut legitur et sonant uerba. Neque enim sensum habet terra, ut gratias agat Creatori. Si autem spiritualiter hoc acceperis, terram hominem intellige, secundum dictum prophete, Memento, Domine, quoniam terra sumus. Quam operam facti mundi in laudem Creatoris prorumpere exhortatur, ut confessionem ueritatis eius acquirat illis, que licet taceat, clamare dicitur laudem Creatoris, cuius opus est. Hec ergo causa est, quod in creatione terra Deum dicitur benedicere.

XXXIX.---Quid est quod legitur in Salomone, Spes est, inquit, in tenebris. Melior est canis uiuus leone mortuo ?

Tenebre gentilitatem et ignorantiam significant. Spem ergo moiorem in gentili populo esse, quam in apostata, uult intelligi per id quod subiecit, dicens, Melior est canis uiuus leone mortuo: quia sicut leo omnibus feris fortior est, ita Christianitas omnibus sectis. Si quis ergo ab hac destiterit, amittit salutem, ita ut deterior gentili sit. Potest enim fieri ut credat gentilis, et acquirat salutem, quam perdidit apostata. At si non credat, adhuc peior est apostata; quia deterius est amisisse salutem, quam non habuisse. Canem autem, gentilem significatum Saluator ostendit dicens, Non licet accipere panem filiorum, et mittere canibus. .

 Tenebre ignorantiam significant et gentilitatem: quia spes est in gentili potius, quam in apostata. Hunc enim dicit leonem mortuum, hoc est, christianum apostatam: quoniam quamdiu in fide durauit, leo erat; at ubi recessit, mortuus dicitur. Canem uero, gentilem dixit de quo spes est, ut credat: quamdiu enim uiuit, speratur de illo. Illius autem spes peribit. Nam canem, gentilem significari Saluator ostendit dicens, Non licet panem accipere filiorum, et mittere canibus.

XL.---Quid est quod dicit propheta, Letare  sterilis que non paris, erumpe et exclama que non parturis: quia multi filii deserte magis, quam eius que habet uirum ?

Quoniam filii Ierusalem terrene apostatauerunt a Deo, non potest huic gaudium adscribi, sed meror. Ad opprobrium ergo huius Ierusalem propheta illam superiorem Ierusalem letari debere dicit, quam Apostolus matrem nostram appellat : quia sine gemitu et doloribus multo plures filios habet, quam hec que cum lacrymis generat carnaliter, Iudeos utique: illa autem Christianos per fidem spiritualiter. Quam ideo desertam dicit, quia ipsa est uita, quam deseruit Adam primus, et secutus est mortem. Cum regenerantur ergo homines, reuertuntur ad eam, quam deseruerant, uitam. Hec uita Christus est, quia ipse dicit, Ego sum uita . Est et Deus Pater uita, quia ait Dominus, Sicut habet Pater uitam, ita dedit Filio uitam . Sine dubio et Spiritus sanctus uita est, dicente Domino. Quia de meo, inquit, accipiet . De uita utique qui accipit, uita est. Tres ergo sunt una uita. Hec est uita, per cuius fidem regeneramur. Ipsa est mater nostra, sicut in Genesi legimus, quia ipsa, id est, uita, est mater omnium uiuorum . Qui sunt qui uiuunt, nisi qui credunt?

 Duas matres hoc in loco intelligimus, celestem, et terrestrem: id est Ierusalem liberam, de qua dicit Apostolus, que est mater nostra; et Ierusalem istam quam seruire dicit cum filiis suis, hoc est, Iudeis. Propheta enim aduentum Domini predicans, et tempus gratie plenum in exsultatione uocis obtestans, Ierusalem celestem, que ideo deserta dicta est, quia inhabitantes filios per fidem generatos non habebat, letari debere hortatur. Tempus enim uenerat, ut haberet filios olim predictos et multo plures quam fuerant huius Ierusalem: quia Christiani supergressi sunt numerum Iudeorum. Sterilis ergo dicta est, quia uirgo est, que non per mixtionem et complexum generat filium, sed per solam fidem spiritualiter. Unde nec parturire dicitur; que enim parturit, dolores patitur. Hec enim exclamat in letitiam salutis humane. Ierusalem uero terrena ideo uirum habuisse dicta est, quia carnaliter generabat. Ciuitas enim quasi in matrem est significata, sicut et habitatio celestis illa ad quam uocamur, mater nostra dicitur.

LXI.---An spiritus qui super aquas ferebatur, Spiritus sanctus intelligatur, quia dictum est, Spiritus Dei ferebatur super aquas ?

Si uidetur hic errasse in ista sententia, non est accipiendum quod dixit. Ideo et a quibusdam Spiritus sanctus esse putatur, quia Dei spiritus legitur esse. Inualida autem et inanis assertio est: non solum enim ordo hoc non patitur, et ratio abnuit, sed et uerba ipsa infirma probantur ad causam istam astruendam. Nam his uerbis frequenter aliud inuenimus significatum in Lege. Inter cetera autem ait Dominus Deus dicens, Non permanebit spiritus meus in hominibus istis, quia sunt caro. Et in subiectis. Sed deleam, inquit, omnia, ab homine usque ad pecus . Propterea quia diluuium facturus erat super terram, numquid Spiritus sanctus potest intelligi? Nonne de animabus locutus est? Nam non solum nostre anime spiritus dicuntur, sed et pecorum. Sic enim scriptum est, Et mortua est omnis caro in aqua, in qua erat spiritus uite . Et in Ezechiele propheta sic dictum est, dum de reformatione hominum promittit Deus dicens, Hec dicit Dominus Deus ossibus istis, Extendam super uos cutem, et dabo in uobis spiritum meum, et uiuetis . Numquid de sancto Spiritu locutus est et non de anima? Omnia quidem celestia spiritus sunt, sed differunt ab inuicem, et Deus spiritus est , sed longe aliter. Omnis itaque spiritus Dei est; non tamen Deus est, nisi spiritus qui de ipso est. Cuius significatio hec est ut sanctus dicatur. Nam et homines filii Dei uocantur, et  Christus dicitur Filius Dei; sed interuallum est, quia hic uerus est, illi adoptiui. Sic quoque et inter spiritum Dei diuersitas est. Spiritus enim sanctus de Deo est, et consubstantiuus ei; reliqui uero spiritus Dei esse dicuntur, sed creatura sunt. Sed nec ordinis est ut Spiritus sanctus ferri super aquas intelligatur; cum super aquas spiritualem creaturam esse tradat ratio, et que super se habeat potiorem creaturam alteram, quia creatura a creatura differt in claritate : quidquid enim prope sedem Dei acceditur, clariora sunt ministeria. Unde dicit Raphel angelus inter cetera: Ego sum, inquit, unus ex septem angelis sanctis, qui astamus et conuersamur ante maiestatem Dei .

 Si ideo a quibusdam Spiritus sanctus putatur, quia Dei esse spiritus legitur, inualida et inanis assertio est. Non solum enim ordo hoc non patitur, et ratio abnuit, sed et uerba ipsa infirma probantur ad hanc assertionem astruendam. His enim uerbis aliud dictum significatur frequenter in Lege. Ait autem Dominus Deus, Non permanebit spiritus meus in hominibus istis, propterea quod sint caro. Et in subiectis, Sed deleam, inquit, omnia ab homine usque ad pecus. Hoc utique dicit, quia diluuium inducere habuit super terram. Nunquam hic Spiritus sanctus potest intelligi. De animabus enim dixit. Nam non solum nostre anime spiritus dicuntur, sed et pecorum. Sic enim scriptum est, Et mortua est omnis caro in aqua, in qua erat spiritus uite. Et in Ezechiele propheta sic dictum est, cum de reformatione hominum promittit Deus dicens, Hec dicit Dominus ossibus istis, Extendam super uos cutem, et dabo in uos spiritum meum, et uiuetis. Non utique ex eo Spiritus sanctus debet intelligi, quia dictum est a Domino, Dabo spiritum meum in uos: cum manifeste de anima dixerit Deus. Commune est enim hoc omni spiritui cum sancto Spiritu, ut similiter dicatur omnis spiritus, Dei spiritus. Intelligentia enim hic necessaria est que discernat res unius nominis. Nam Deus utique spiritus dicitur, et anima hominis spiritus dicitur, et uentus similiter, et er, et anima pecoris, et angeli, et quecumque acceperunt ut uiuant per substantiam propriam. Sed iam per intelligentiam discernis aliter Deum spiritum dici, et aliter creaturam: sicut aliter intelligis Christum dici Filium Dei, et aliter homines uocari filios Dei. Quotiescumque autem spiritum qui proprie de Deo est, uult Scriptura significare, addit dicens, Spiritum sanctum; ut per hoc non creatura intelligatur, sed quia de Deo est, non aliud esse quam est Deus, credatur. Moyses autem cum creaturam hylicam, id est confusionem rerum describeret, que utique sensu bruta est, super terram et abyssum et tenebras spiritum Dei superferri interlocutus est, ut ex eo spiritu et loco in quo ferebatur, superior creatura, quam spiritualem dicimus, cognoscatur. Nam et ex eo quod superferri illum dixit, creaturam illum significauit, quia omnis creatura Dei fertur uirtute a quo accepit ut sit. Nam quis ordo est ut Spiritus sanctus super aquas ferretur, quem constat utique super omnem esse creaturam? Si enim Christus in dextera Dei est super omnes celos , illic est et Spiritus sanctus. Res enim unins meriti et nature simul sint oportet: quanquam ubique Deus esse non negetur, hoc est Trinitatis potestas; tamen debita honorificentia etiam reseruatur, ut super omnem creaturam esse dicatur, ut proprium illi hoc sit. Quare et dicimus, Pater noster qui es in celis ; et, qui lucem habitat inaccessibilem .

XLII.---Cur angelus missus loqui ad Moysen, in igne et in rubo apparuit in monte ?

Deus excelsus est: dignum ergo fuit ut in alto appareret, scilicet in loco qui uicinus est celo. Et quia ignis semper superiora appetit sursum crescendo  ad celum, in eo debuit celorum Dominus apparere, qui de humo ad superna contendit. In rubo uero causa fecit, ut appareret, delictorum. Quia enim peccatorum causa Legem descenderat dare, spine autem in peccatis significantur, quia sustinui, inquit, ut faceret uuam, fecit autem spinas ; et Lex statim uindicare non uenerat, sed prius ostendere: ideo ignis rubum non combussit; id est, data Lex non fecit reos de preterito peccatores. Nam et quia peccata non sunt de natura, sed ex accidenti; rubi, id est, spinarum materia non habet radicem spinis armatam. Ratione ergo factum est, ut ita Dominus appareret Moysi.

 Natura angelica secundum se simplex est, cuius substantia superiora appetit, non inferiora. Ideoque Dominus in igne apparuit, cuius natura semper ad superiora tendit, ubi Christus est. In rubo autem idcirco, quia et spinas habet que noceant, et facilis est ad combustionem et tamen ab igne non combustus est. Ignem fac esse Legem, quia peccatoribus ignis est. Rubus autem in peccatis significatur, quia a Saluatore ad comparationem ceterorum rubus mala arbor significata est: et peccata nichil aliud quam malitia. Igitur ignis cum in persona Legis apparuit, non tamen exussit rubum: sicut Lex data preteriti peccati causa, non utique uindicauit, sed magis abstinuit uim iustitie sue, ut postea iam data si contempta fuisset, uindicaret. Hac ergo causa Dominus in igne et rubo apparuit, quia in rubo ignis Legem significauit.

XLIII  .---Cum Abraham filium immolare prohibitus sit, cur Iephte filie sacrificium persoluere non est prohibitus ?

Multum interuallum est inter causam Abrahe, et causam Iephte. Primo quidem Abraham legitime natus est, Iephte uero spurius: erat enim filius meretricis. Deinde Abraham conuersationis optime, Iephte autem princeps latronum. Abraham uir iustus, et in tentatione probatus; in Iephte autem nullum iustitie testimonium. Abrahe itaque preceptum est, ut filium suum Deo offerret, ut ostenderetur hominibus quantum Deo crederet Abraham, qui nec filium suum iubente eo dubitauit occidere. Qui enim contra mundi spem nasci eum potuit facere de sterili et anicula, non fuit ambiguum quod contra mundi rationem posset eum suscitare a mortuis . Hoc facto cumulatus est iustitia Abraham. Ostendit enim Deus, quia non sanguinem pueri poposcerat, sed ut famulus suus Abraham hoc facto auctior fieret. Diligentes enim se aliquid pati uult, ut iuste illos promouere uideatur. Nam Iephte homo facinorosus et improuidus, stulta deuotione munus Deo promisit dicens, Quidquid mihi redeunti a cede occurrerit ante ostia domus mee, hoc offeram Deo. Numquid coactus deuouit, aut numquid intellexit quomodo deberet uotum facere? Quid enim si canis illi aut asinus occurrisset, quod Dominus offerri prohibuit; aut si filius alienus, aut si uxor, ut in dolore alieno exsultans redderet uotum? Idcirco improuide menti quod in alienam perniciem deuouerat, in illum ipsum Iudicio diuino retortum est: et usque adeo insensatus fuit iephte, ut nec postea stulte se deuouisse cognosceret, ut error eius qui ab ipso ceperat, per ipsum emendaretur. Intelligere enim debuit Deum non tali sacrificio delectari, et rogare pro stultitia sua, et aliud offerre quod contra Legem non esset: sed fidelem se prestitit factus parricida, cum constet fidem stultam non solum minime prodesse, sed obesse. In causa itaque filie sue ipse mactatus est, unde et Deus a tali sacrificio dissimulauit. Si enim hoc prohibuisset, aliud offerre sibi illum uoluisse uideretur, cum sciret ut indignum non debere  illum offerre. Filia autem eius lucrum fecit: quia enim innocens in malis patris mortua est, pena caruit inferi; quod diu forte uiuendo adipisci nequisset. Ut autem triumphus uictorie Iephte prosequeretur, non meritum eius fecit, neque populi: nec enim legitur supplices illos fuisse Deo, ut daret eis defensorem. Aut numquid ipsum Iephte Dominus misit, aut allocutus est? Sed quia Allophyli deos suos laudabant, quasi qui subiectos illis fecerant filios Isrel, uituperantes Deum Abrahe; idcirco propter honorem nominis sui Deus uindicauit in Allophylos, si non propter istos uel propter meritum Abrahe et suum culmen. Aut numquid quia spiritus Domini insiliit in Samsonem meretricantem , dignus dicetur, cum hoc factum intelligatur ad Allophylorum perniciem?

XLIu  .---Quomodo ostendi posset ex Prophetarum testimonio iam in Nouo Testamento a gentibus recepto, promissionem quam Deus Abrahe fecerat, per Christi aduentum esse completam?

Scriptum est in Isaia propheta, Domus mea domus orationis uocabitur omnibus gentibus . Sed forte dicant Iudei, Domus Dei, id est synagoga, omnibus patet. Nec renitimur; ita tamen ut, sicut semper, circumcisi applicentur ad Legem. Lex enim eorum est qua iussi sunt more Abrahe circumcidi. Nihil ergo nouum hoc exemplo prophete poterit uideri; quia ex quacumque gente quis ueniens, non est prohibitus adiungere se Legi ab exordio Iudaismi. Nihil nouum a propheta dictum poterit estimari; imo superflue, si semper admissi sunt seruire Gentiles Deo Abrahe, nec aliquando prohibiti inueniuntur. Et uerum est, quia subiicientes se Legi, nunquam non suscepti probantur. Si igitur hec ita sunt, superflue uidetur admonuisse propheta, quod semel traditum custoditum est semper. Et an quis tam hebes poterit inueniri, qui dicat tantum prophetam rem superfluam et inanem locutum? Nescio cui hoc tutum sit uel audire et non prohibere. Nam cum Iudaicus utique populus propter peccata, que in Deum delinquebant, ab idolis suffragia requirentes, a Prophetis sepe correpti, penitentie iter ingredi nollent, ut reuerterentur ad Deum; ad exprobrationem illorum domum suam Deus aperturum se omnibus gentibus ad orandum significauit, ut abdicatis Iudeis, alios in loco illorum positurum se ostenderet. Nam si semper admisse sunt gentes ad Legem, sicut supra dictum est, quomodo hoc propheta dicebat futurum, nisi quia aliud significauit quam preceptum erat prius? Non enim posset dicere de re que quotidie fiebat, quia futura erat. Unde manifestum est istud ad necem proficere Iudeorum, quibus ostendit propheta, quod alii his amotis uocandi essent, ac recepturi domum gratie Dei, quod promissum fuerat Iudeis. Quid sit autem promissum, Isaias propheta docet, dicens, ueniet ex Sion qui eripiet et auertet impietatem ab Iacob; et hoc illis a me testamentum . Igitur hoc testamentum est abolitio peccatorum. Hoc est testamentum Nouum, quod promissum est per Ieremiam dicentem, Ecce uenient dies, dicit Dominus, et consummabo domui Isrel et domui Iuda Testamentum nouum, non secundum Testamentum quod disposui patribus illorum in die, qua apprehendi manum illorum, ut educerem illos de terra Aegypti: quia ipsi non permanserunt in Testamento meo, et ego neglexi eos, dicit Dominus . Hec est preuaricatio illorum, quando simulacrum uituli fecerunt, tunc Testamentum eius corruperunt. Unde et tabule in quibus data Lex fuerat, sub monte confracte sunt , ex eo quod grauiora precepta meruerunt accipere. Sed quia clemens et misericors Deus est, promisit per Prophetas mutare se Legem, ut aliud Testamentum  daret, quod differret ab eo quod dederat prius: ut non solum quod graue erat mutaretur, sed et illa que in figura data erant, id est, sabbatum et circumcisio: ut quia diu pressi erant, per omnia releuati supplices Deo gratias agerent. Et quia in preuaricatione paterna durantes animos ab idolis auertere noluerunt; gentes cum residuis qui fidem seruauerunt, Testamento frui quod futurum dixerat, contestatur: ut duplici modo grauati excruciarentur perfidi Iudei. Et ad tempus enim grauati sunt preceptis, et in futurum congruas penas exsoluent, quia neque in ueteri, neque in Nouo Testamento fideles inuenti sunt. Nouum ergo Testamentum dare se dixit, ut cessaret uetus, quod datum erat Patribus. Ac per hoc qui in hoc Testamento seruit Deo, neque sabbatum, neque neomenias, neque circumcisionem custodit, neque escarum discretiones; sed tantum Dei habet timorem in fide: quia non ex Lege iustificabitur, sed ex fide, dicente Habacuc propheta, Quia iustus ex fide uiuet : ut non utique iam multis utatur preceptis ad Deum promerendum, sed paucis: Isaia iterum de hoc sensu eadem dicente; ait enim, Si fuerit numerus filiorum Isrel tanquam arena maris, reliquie eorum salue fient. uerbum enim consummans et breuians in equitate, quia uerbum breuiatum faciet Dominus in uniuerso orbe . Reliquis qui in fide promissionis perseuerauerint, ceteris diffidentibus, breuiatum Legis uerbum ostendit: hoc est Nouum Testamentum quod promisit. Quod non aliter Testamentum diceretur, nisi simili modo etiam hoc sanguinis testimonio firmaretur; sicut et Testamentum uetus, ut nomen unum sit utriusque: sed in ueteri multa, in nouo autem pauca sint precepta, sicut promisit. Ut quia Abraham patrem multarum gentium futurum dixerat , eodem modo iustificarentur et filii, sicut fuerat iustificatus et pater: ut cessantibus que post fidem Abrahe ceperant, suscipientes fidem per quam iustificatus est idem Abraham, filii essent Abrahe, sicut dictum est a Domino. Quod quidem nec mirum nec inauditum est, ut sine cura sabbati et circumcisione et reliquis huiusmodi mandatis iustificentur homines. Nec enim per hoc placuit Deo Enoch, ut transferretur, neque, Ne hoc seruando in diluuio solus inuentus est iustus, neque ipse Abraham postquam circumcisus est, iustificatus est: Credidit, inquit, Abraham Deo, et reputatum est ei ad iustitiam . Tunc circumcisus est, ut signum esset in eo, quia credidit cum senior esset, filium se habiturum. Non ergo circumcisio commendat Abraham, sed fides. Ideoque credentibus sufficit fides ad iustificationem, ut filii sint Abrahe in fide, non in circumcisione, quia his non est opus circumcisione. Non enim hoc creditur, quod credidit Abraham. Iudei autem idcirco iussi sunt circumcidi, ut fidei Abrahe signum haberent, non sue fidei, sed ut filii eius secundum carnem scirentur: si autem credant, erunt filii eius et in iustificatione. Quid enim prodest dici filium potentis eum qui impotens sit, nisi quia magis obest? Dedecus est enim, inclyti et gloriosi filium esse sine honore. Nam in tantum circumcisio carnis nullius meriti est, ut uindicaturum se dicat Deus per Ieremiam prophetam in omnes circumcisos preputio, si non fuerint circumcisi corde . Illis autem non indignatur, qui circumcisi corde preputiati sunt carne, quia nemo sine cordis circumcisione placuit Deo. Quicumque ergo circumcisi sunt carne, genus significant Abrahe iuxta carnem; nam qui circumcisi sunt corde, significant genus Dei secundum fidem, quia circumcisi omni mundano errore Deum profitentur parentem. Quid ergo prodest carnis circumcisio, si cum fides defuerit in Iudeo, ad meritum Abrahe peruenire non poterit? Aut quid obest preputium, cum nemo, nisi qui emulus fuerit fidei Abrahe, peruenit ad iustitiam eius? Superflue igitur gloriantur de carnis circumcisione, cum uideant illam apud  Deum meritum non habere. Et si, sicut est ostensum, melius est fidem habere, quam circumcisionem, meliores sunt Gentiles Iudeis; quia isti fidem habent, Iudei circumcisionem. Et quos putas magis agnoscat filios Abraham; qui iuxta carnem similes illi sunt, an qui in fide? Sed Abrahe fides testimonium perhibet. Ac per hoc non in carne, sed in fide gloriatur. Ideoque istos in filios suscepit, quos uidet imitatores esse glorie sue. Quomodo enim illos potest appellare filios, a quibus uidet abhorrere unde placuit Deo et iustificatus est? Non ergo filios suos, sed inimicos poterit iudicare. Inuidi enim eius uidentur spernentes fidem, per quam glorificatus est. Nec mirum si Iudei diffidentes deprehendantur minime suscipientes Nouum Testamentum, cum sciamus illos nec in ueteri fuisse fideles. Semper enim contra Deum rebelles et contumeliosi fuerunt, unde talia precepta acceperunt, per que ceruices illorum, que inflexibiles erant, premerentur. Nunquam enim bona de Deo sperare uoluerunt, cuius tanta beneficia et uirtutes tam mirandas agnouerant. Hinc est unde inter cetera dicit Ezechiel propheta, Leuaui manum meam in deserto inter eos, ut dispergerentur inter gentes, et disseminarentur in regionibus, eo quod iustificationes meas non fecerunt, et precepta mea repulerunt. Et in subiectis, Ego dedi illis precepta non bona, et iustificationes meas, in quibus non uiuent in eis . Ostendit qua causa data sint illis precepta tanta et tam aspera, ut quia ingrati tantis bonis exstiterunt, dictante iustitia, preceptis seuerioribus premerentur. Idcirco non bona ea dixit, cum iusta sint: quia non illis ad iustificationem proficiebant, sed ad exitium; et pena licet digne illata, patienti tamen bona non est. Post hec tamen, quia pius est Deus, Nouum Testamentum daturum se promisit, in quo abbreuiatio facta Legis iustificaret credentes, sicut iustificatus est Abraham: ut cessantibus neomeniis et sabbato et circumcisione et ceteris preceptis, non que naturalis legis sunt, id est, homicidium, adulterium, et talia; ita iustificarentur, sicut Abraham. Renouata enim fide Abrahe, omnia uoluit cessare, ut tale tempus esset, quale fuerat quando credidit Abraham. Sed forte dicant Iudei: Si ea que a Moyse data sunt, cessare dicta sunt per abbreuiationem Legis, numquid circumcisio a Moyse data est ut cesset? Ac per hoc signum patris nostri habemus, quia sumus filii Abrahe, quod propter testimonium generis cessare non debet. Tempore quidem suo seruanda fuit circumcisio, id est, antequam Nouum Testamentum daretur, quod promissum erat. At ubi Dei gratia prestante, onera Legis cessare iussa sunt, quid opus est circumcidi? Idcirco autem noua Lex data est, id est spiritualis, ut cessarent carnalia, et suscipientes eam signum eius acciperent: ut sicut in ueteri Testamento Abrahe signum habuerunt, ex quo cepit Testamentum uetus; ita et in Nouo signum habeant Saluatoris, qui Noui Testamenti constitutor est. Quemadmodum enim ex Abraham Hebrei dicti sunt, sic et ex Christo Christiani dicuntur. Quicumque ergo adhuc Hebrei dicuntur, Nouum Testamentum quod promisit Deus, non receperunt, beneficium et misericordiam Dei in irritum deducentes: qui populum suum iam non hominis nomine uolens censeri, sub Filii sui nomine constituere illos dignatus est. Qua igitur audacia dicunt Iudei, non nostra nos lege uti, sed sua; cum dicat Dauid, Confitebor tibi in gentibus ; et iterum, Epulamini, gentes, cum populo eius? Et ad Ieremiam prophetam dicit Dominus, Priusquam te formarem in utero, noui te: et antequam exires de uulua, sanctificaui te; et prophetam in gentibus posui te . Iudaismus certe proprias habet significationes: aut enim populus iste in Iacob significatur, aut in Samaria, aut in Ierusalem, aut in Iudea, aut in Isrel. De gentibus autem apertum est, quia aliter illos significat, quam sunt Iudei. Noster ergo propheta est Ieremias. Quamuis enim in omnibus Prophetis gentes participes doni sui  ostenderit Deus, ad Ieremiam tamen specialiter dicit, quia nobis illum dedit prophetam. Hic enim Nouum Testamentum futurum significauit, quod plus gentibus profeceret quam Iudeis, quod nunc declaratum uidetur. Cum enim in uniuersa terra Noui Testamenti sit predicatio; tam raro et difficile Iueus fidelis inuenitur, ut omnes Ecclesie Noui Testamenti, gentium nominentur, sicut dictum erat in Osee propheta, uocabo non plebem meam, plebem meam; et non dilectam, dilectam . Repulsis ergo Iudeis, conuocat gentes ea misericordia et gratia, qua uocare dignatus est et Abraham. Nec enim Abraham non uocatus cognouit Dominum. Itaque qui dignatus est Abraham, idem ipse dignatus est gentes. Cur ergo dicunt, Nostra est Lex; cum manifestum sit, donum Dei omnium esse uolentium? Cesset itaque ista usurpationis temeritas, quia gratia Dei communis est omnibus. Quo namque pudore negant Christum nostrum in Lege promissum, cum uideant omnia signa in eo, que Lex futura predixerat? Quia et secundum Abrahe promissionem omnes gentes iustificantur, in eum credentes ; et secundum Isaiam prophetam de uirgine natus est  in Bethlehem ex tribu Iuda, sicut fuit promissum, ex semine Dauid ; et iuxta quod Ieremias prophetauit , Nouum Testamentum, quod Deus tunc promiserat futurum, predicauit; et post omnia signa uirtutum ostensa, humiliauit se, secundum dicta Prophetarum; et omnia que predicta sunt, passus, tertia die resurrexit, quemadmodum scriptum est in propheta. Et si tempus promissionis requirant, sicut in Daniele propheta ostensum est , inuenient impletum tempore quo natus et passus est Christus: quia a tempore primi anni Darii regis Persarum usque ad natiuitatem et passionem Domini et excidium Ierusalem, quod factum est per uespasianum imperii Romani principem, implete sunt hebdomade septuaginta, que sunt anni quadringenti nonaginta, qui computus per regna et per successores imperii manifestus est. Quomodo etiam a Tertulliano computatum inuenitur in libro quem scripsit aduersus Iudeos, quod ne ad iniuriam eius proficeret, quia recte computauit, pretermisimus. Et quis ambigat de hoc numero, cum trecenti circiter anni nunc super hunc numerum inueniantur? Impudentis ergo est post tantum superadditum numerum aduentui Saluatoris, dicere, Non uenit, Sub Apostolis enim, aut tempore quo agebat Dominus inter homines, se poterat occultare malitia contradicens ueritati; ut cum omnia signa promissi Christi uideret in Saluatore, de tempore tamen ambigere se diceret, ut perfidiam suam celaret. Post autem, cum super promissum numerum supercrescere multi anni ceperunt, que impudentia est negare uenisse, quod etiam et signis et temporibus adimpletum scitur? Nam quando aliquid plenum est, et non superabundat, potest contentiosus aliquis dicere non esse plenum, sed superabundantia clauditur os contentioso: ita et Iudei tempore Saluatoris potuerunt dicere, licet per fallaciam, non bene computatum a Darii tempore usque ad Dominum Christum, ut ipse dicatur esse qui promissus est. Fallimur enim in annis et in mensibus et in diebus Imperatorum, et ad liquidum non colligimus. Ubi autem creuerint tempora super numerum prescriptum annorum promissi Christi, nulla potest pretendi excusatio, ut non ipse esse Christus dicatur, qui uenit, nisi, quod absit, mentitus dicatur esse qui promisit. Quando enim tempus promissionis emensum est, et negatur uenisse qui promissus est quid aliud quam mendacii arguitur qui promisit? Sed ueracem esse qui promisit, signa omnia docent, que predicta in Christo sunt, et reperta in Christo noscuntur. Iudei autem, dum emendare erubescunt, non cogitant futurum iudicium. Nihil enim peius est, quam si neget quis uerum esse, quod intelligit non esse mendacium.

 XLu.---  Quomodo homo ad imaginem Dei factus sit, et utrum ad dominationem, et an mulier quoque?

Faciamus, inquit, hominem ad imaginem et similitudinem nostram . Hoc quibusdam ex alia parte lectionis intelligendum esse uidetur; ex hac uidelicet, in qua legimus dixisse Deum, uenite, descendamus, et confundamus linguas eorum . Quia quantum in superficie uidetur, simile est: unius enim uox est, plurali numero loquentis: sed discrepat sensu, quia et dissimilis ratio est. Illic enim de creando homine dicit, quem ad imaginem et similitudinem suam Deus uult creari. Illud autem quod dicit, uenite, descendamus et confundamus linguas eorum, ad hoc pertinet, ne se intelligerent homines: unde ad Angelos potest uideri locutus Deus, quasi imperator ad exercitum. Communiter enim dicit, quia facturus erat per illos, utpote Creator illorum: ac per hoc, Confundamus, inquit, linguas eorum. Nam cum dicit, Faciamus hominem ad imaginem et similitudinem nostram, non potest dici Angelis locutus; quia non potest dici una esse imago Dei et Angelorum, sicut imperatoris et comitum. Quia quorum imago est una, non potest dissimilis esse dignitas uel natura. Denique adiecit, Et fecit, inquit, Deus hominem; ad imaginem Dei fecit eum : ut Deus dixerit, et Deus fecerit; non alter deus aut differens, sed idem Deus. Quod enim unus ad unum dixit, non aliam naturam significauit, sed personam. Cum enim Deus unus sit, tres tamen persone sunt: et ideo unus est Deus, quia siue in Filio, siue in Spiritu sancto, Dei unius substantia est; quia non potest non hoc esse, quod de ipsa est, quod ipse est. Dei ergo Patris persona est dicentis, Faciamus; Filii uero facientis hominem ad imaginem Dei; siue ad Patris, siue ad suam, nichil interest, quia utriusque una imago est. Fecit autem Filius per Spiritum sanctum. Sicut enim Pater per Filium dicitur facere, ita et Filius per Spiritum sanctum, ipso dicente, quia ego in Spiritu Dei eiicio demonia . Igitur una trium imago est; quia siue Pater, siue Filius, siue Spiritus sanctus, unus est Deus. Ac per hoc unus factus est homo ad unius Dei imaginem. In eo autem imago Dei est homo, ut sicut unus est Deus in celis, ex quo omnia subsistunt spiritualia; ita unus esset in terris homo, ex quo ceteri haberent carnalem originem. Aliquibus tamen uidetur, quia in dominatione Dei imago est factus homo; et quia dicit, Et dominetur piscium maris, et uolatilium celi, et totius terre: cum non solum uiro, sed et mulieri ista cernantur subiecta, quam constat Dei imaginem non habere. Quod quidem duplici modo caret ratione: per hoc enim neque ad Filium dixisse Deus asseritur, Faciamus hominem ad imaginem et similitudinem nostram, sed ad dominationes celestes, quas Apostolus commemorat, si imaginem Dei homo in dominatione habet; et mulieri datur, ut et ipsa imago Dei sit, quod absurdum est. Quomodo enim potest de muliere dici, quia imago Dei est, quam constat dominio uiri subiectam, et nullam auctoritatem habere? Nec docere enim potest, nec testis esse, neque fidem dicere, neque iudicare: quanto magis non potest imperare?

XLuI  .---Utrum Samuel fuerit de filiis Aaron, et utrum sacerdos fuisse existimandus sit?

Sunt quidam inter nos, qui partim negotiis secularibus occupati, partim minus studiosi circa Scripturas sacras, errorem patiuntur, putantes Samuelem sacerdotem fuisse, id est, ex Aaron habere originem: ex cuius progenie constituit Dominus Deus nasci, non fieri sacerdotes. Nec alicui preter filios eius concessum est, ut poneret in altare incensum. Ex quibus aliqui plus errantes, negant quidem Samuelem de genere fuisse Aaron; hoc est, non illum dicunt natum  sacerdotem, et nichilominus sacerdotio illum asserunt functum. Quibus prius respondendum est. Peius enim est negare Samuelem natum fuisse sacerdotem, et tamen asserere illum functum esse sacerdotio, quam dicere sacerdotem illum fuisse ex filiis Aaron. Hic enim ignorantia est, illic stultitia. Cum enim didicerint, qui illum putant natum sacerdotem, ex filiis Aaron non esse; manifestum habebunt non illum fuisse sacerdotem: ignari quia non licuit agere alicui sacerdotium, nisi ei qui esset ex semine Aaron. Compertum enim habent; manifestum est enim, quod Chore cum non esse ex filiis Aaron, et uoluisset super altare imponere incensum, hiatu terre absumptus est cum sociis suis . Et Ozias rex, cum non utique esset ex semine Aaron, sed ex tribu Iude, et presumpsisset agere sacerdotium, stans ante altare, percussus lepra in fronte est, et sic exspirauit . Illi autem, qui dicunt Samuelem non natum esse sacerdotem, et nichilominus egisse illum asserunt sacerdotium, satis stultum est quod dicunt: et stulto suadere quod bonum est, laboris est maximi. Quanta enim hebetudine ducuntur, ut sole apparente super terram, dicant quia nox est? Cum enim legant, et non uno loco legant, hoc a Deo esse decretum, ut nemo auderet sacerdotium agere preter Aaron et filios eius, obstinata mente contendunt, sacerdotem fuisse Samuelem: non enim intelligunt, quia si natus sacerdos non est Samuel, et sacerdotium egit, presumptor dicitur: quia hoc Deus statuit, ut nascerentur, non fierent sacerdotes. Et de Samuele hoc sentire puto tutum non esse. Quomodo enim posset fieri, ut uir laudabilis et Dei testimonio commendatus hoc ageret, quod inconcessum sciebat? Cuius etiam presumptionis uindictam pro certo habebat semel et iterum factam. Neque enim Dei iudicio potuit ad hoc aspirare, quem immutabilem sciebat: a quo, si forte hoc audisset, tentari se potius credidisset, sciendo Deum nullo modo sententiam suam posse rescindere. Posset enim magis sub Dei apparentia et nomine id agi secum credere, ut circumueniretur a parte aduersa, quam iudicium suum Deum posse mutare. Denique cum Balaam prohibitus fuisset a Deo, ne iret ad Balach, et postea iterum requisisset, an iret; indignatus ei Deus, ex ore asine corripuit eum: quia prohibentem angelum uidens asina, ceptum iter implere nolebat . Balaam uero, prohibente Deo ne iret, iterum interrogans, an ire illum uellet; sic de Deo quasi de homine iudicauit, qui per id quod imprescius est, uarius et mutabilis est. Sed Balaam nullo diuino testimonio commendatur; erat enim hariolus. Samuel autem uir Deo charus, et iudiciorum eius sciens fixam esse sententiam, quomodo aliud fieri debere crederet, quam sciebat a Deo esse constitutum? Sed Heli, inquiunt, mortuo, et filiis eius sacerdotibus, Samuel cepit agere sacerdotium. Quod nec lectio docet, nec ratio admittit. Hoc enim dicentes, nullum putant tunc fuisse, qui ageret sacerdotium, ut his tribus mortuis, nisi Samuel populi munera obtulisset, sacerdotium agi desiisset. Que asseueratio est Dei inimica. His enim Deus improuidus iudicatur quasi nescius, cum id statuit, quod permanere non possit. Utquid enim nulli alii quam filiis Aaron sacerdotium agere usque in seculum statuit, hoc est, usque ad tempora aduentus Christi, si hoc deficere sciebat? Si autem nesciuit, quod absit, improuidus fuit: et ideo fieri potuit, ut nec Samuel fuerit, illis deficientibus, sacerdos. Si autem prouidus et prescius Deus est, permansit quod statuit: et si permansit quod statuit, Samuel non egit sacerdotium, qui Dei non erat sacerdos. In ueteri enim Lege nasci decreuit Deus sacerdotes, in Noua uero fieri Dominus iussit sacerdotes. Eligant nunc unum e duobus; aut natum probent Samuelem sacerdotem, aut factum. Sed consentiunt non illum natum esse sacerdotem, quia sciunt illum non esse ex filiis Aaron. Si ergo natus non est sacerdos Samuel, factus autem non legitur, nec probatur, quia nec statuerat Deus fieri sacerdotes;  in absoluto est, Samuelem minime fuisse sacerdotem. Sed contradictores clausis oculis, Si sacerdos, inquiunt, non fuit, uicem tamen egit sacerdotis; quoniam legitur Deo sacrificium obtulisse. Quis audeat negare quod scriptum probatur ? Obtulit enim Deo sacrificium Samuel, sed non inde uicem sacerdotis egisse cognoscitur. Ipse enim semper dicitur offerre, cuius oblationes sunt, quas super altare imponit sacerdos. Et Saül obtulit hoc utique genere, id est, per sacerdotem, sicut et nunc offertur; et Dauid obtulit, et Salomon obtulit, et ceteri similiter obtulerunt: numquid omnes uicem sacedotis egerunt? Quamuis enim proprio sacerdos fungatur officio, ille tamen offerre dicitur, cuius nomine agit sacerdos. Ipsi enim imputatur, cuius munera offeruntur. Et qui non fuit sacerdos, quomodo uicem agere poterat sacerdotis? Numquid diaconus potest uicem gerere sacerdotis? Prefectus etenim potest agere uicem prefecti, et pretor pretoris; non tamen priuatus potest agere uicem potestatis alicuius: quanto magis sacerdotis uicem agere non potest, qui non est sacerdos? Quo enim consilio ad hoc aspirare audeat, quod sibi scit non licere? Nam si sacerdos alicubi desit, potest alterius loci sacerdos rogatus uenire, et uicem eius agere; non tamen propheta, quamuis sancte uite sit, agere potest quod scit sibi minime esse concessum. Aliud enim est bene uiuere, et aliud potestatem alicuius officii accipere. Sicut enim qui sacerdos est, non ex eo uitam suam commendatam putare debet; ita et qui sancte conuersationis et uite est, non iam ex eo sibi sacerdotium uindicare debebit. Quamuis enim bonum sit sacerdotium, tamen malum erit ei, cui concessum non est, et presumit. Nam si respiciamus quod scriptum est de sancto Samuele, uidebimus quale testimonium det ei Scriptura, dicens, Et innotuit, inquit, omni populo, quoniam fidelis est Samuel propheta Domino . Et in Psalmo, Fiant, inquit, Moyses et Aaron in sacerdotes eius, et Samuel inter eos qui inuocant nomen eius . Quis non aduertat ex hac distinctione diuisas esse personas dignitatum causa, ut Moyses et Aaron sacerdotalem dignitatem adepti noscantur; Samuel uero inter prophetas Deo dignus exstitisse habeatur, qui precibus Deum inuocabant ad protegendum populum suum, sicut legitur? In tantum autem sacerdotes minime defuisse probantur, ut reuocata arca ab Allophylis, baiulis Leuitis, uiri Bethsamis obtulerint Deo sacrificia absente Samuele. Rege autem facto Saüle, Achimaas erat pronepos Heli sacerdotis, qui portabat ephod. Sed hinc, inquiunt, uidetur sacerdos fuisse Samuel, quia uestitus erat ephod. Quasi non hodie diaconi dalmaticis induantur, sicut episcopi. Ephod autem etiam Dauid legimus fuisse indutum, et duplicem ephod . Samuel autem adhuc puerulus, succinctus erat ephod : numquid puerulus potuit Deo munera populi offerre? uides ergo, quia ephod unum quidem nomen est, sed non unam rem semper significat. Sacerdotes enim portabant, non uestiebantur ephod; reges uero et leuita Samuel induebantur ephod. Aliquando ergo uestis, aliquando quasi armariolum [1 1Kb] , quod portabant sacerdotes ad interrogandum Dominum, significatur ephod. Quantum apparet, probatum est Samuelem non sacerdotem, sed prophetam fuisse: nunc his respondemus, qui ignorantes quia Samuel non est de filiis Aaron sacerdotis, estimant illum sacerdotem fuisse; nec enim fas erat, ut de origine Aaron descendens, sacerdos non esset. Quos primum uolo cognoscere, quia si sacerdos erat Samuel, sine dubio et Helcana pater eius sacerdos fuit: congruum quoque fuerat et filios eius sacerdotes fuisse: quos, quia sacerdotes non erant, iudices illos constituit filiis Isrel , sicuti et idem ipse erat Samuel. Sic enim legimus, quia iudicauit filios Isrel. Helcana autem pater Samuelis, propter quod sacerdos non erat, Ascendebat,  inquit, ex diebus in dies de ciuitate sua Ramathaim adorare et sacrificare Deo omnipotenti sabaoth: et ibi erat Heli et duo filii eius, Ophni et Phinees sacerdotes Domini . Quid tam apertum, quia ueniebat Helcana offerre munera sua ante Dominum per sacerdotes tempore competenti, secundum quod statuerat Moyses, ut tribus temporibus anni offerrent munera et decimas suas, ubi fuisset arca Domini et sacerdotes? Quippe cum et duas uxores habuerit tempore uno, quod illicitum est sacerdotibus. Erat enim Helcana ex Leuitis, sicut generationum ordo se continet in libro Paralipomenon . Adhuc enim Leuite non erant habentes ordinem constitutum ministerii circa sacerdotes et arcam Domini. Dauid enim in regno suo disposuit uices sacerdotibus et Leuitis, ut a uiginti annis et supra, in Lege autem a uiginti quinque annis et supra, inciperent exhibere seruitia dominicis cerimoniis, ut essent de filiis Aaron, id est de Phinees et Thamar traduce, classes sacerdotum uiginti quatuor, que uices suas agerent certis temporibus. Leuite autem constituti sunt, qui essent tabernaculi ianitores, et qui baiuli arce Domini, et qui excubias obseruarent, et qui uasorum essent custodes, et qui promiscuas susciperent oblationes. Et uiginti quatuor classes institute sunt cantantium et citharizantium et musicorum ceterorum, ita ut etiam hi, id est, omnes Leuite haberent temporum uices: quia necesse erat eos et otium habere, ut et domorum suarum agerent curam. Et non solum hec proficiunt ad causam supra dictam, quoniam Samuel non fuit de filiis Aaron; sed et illud quod dicit mater eius ad Dominum, quia Si mihi, inquit, dederis filium, commodo eum Domino omnibus diebus uite sue . Non hoc diceret, si natus esset sacerdos, oportebat enim illum seruire altari; sed quia Leuita erat, et adhuc lex Leuitis non erat posita, sed unusquisque pro uoluntate sua agebat, ita ut oberrantes illicita presumerent. Ionatha enim filius filii Moysi, cum inter Leuitas deputatus esset, sacerdotium agere presumpsit tribui Dan. Ac per hoc legimus in libro Iudicum, Quia unusquisque, inquit, placita sibi faciebat, eo quod non esset rex in Isrel . Idcirco uouit Anna dicens, Commodo eum Domino: ne cum ceteris oberraret. Et ut plenius questio discuti possit, etiam illud tractemus, quod dictum est de Helcana, quia ueniebat ex diebus in dies offerre munera sua, et decimas: quomodo decimas offerebat, qui nichil possidebat? Leuite enim non acceperunt agros; quia de decimis, que a plebe dantur, uictum querebant. Sed potest fieri, et sic datur intelligi, quia potuit habere possessionem uxoris sue, aut emptam: quia de aliis tribubus accipiebant uxores, non solum hi, sed et ceteri; ita ut et sacerdotes acciperent de aliis tribubus uxores. Nam Ioiade sacerdos magnus uxorem duxit de tribu Iuda filiam regis Ioram .

XLuII  .---Quomodo hoc quod in Isaia dicitur, Et apprehendent septem mulieres, etc. , septem Ecclesie catholice significentur?

Et apprehendent, inquit, septem mulieres unum hominem, dicentes, Panem nostrum manducabimus, et uestimentis nostris operiemur: uerumtamen inuocetur super nos nomen tuum, aufer opprobrium nostrum. In absoluto est, per septem mulieres septem Ecclesias esse significatas: quamuis enim una sit, sed septiformis dicitur, ut corpus unum septemplici numero constet membrorum: non solum enim nos, sed et superni ciues Ecclesie membra sunt, cuius caput Christus est . Siue igitur una, siue septem dicantur Ecclesie, non discrepat. Una enim dicitur, quia unum habet caput, quod est Christus; septem autem ideo, quia sicut membra diuersa sunt; ita et potentie spirituales, inter quas et nos deputamur, diuerse sunt uirtutes, propter quod et erie [1 1Kb]  dicuntur. Idcirco enim diuerse sunt, ut non omnia singule possint, sed simul omnes corpus sint Christi: quia ipse est caput corporis Ecclesie , ex quo totum corpus subsistit, id est ex quo omnia in celis et in terra habent originem. In hac ergo que in terris est Ecclesia, omnium Ecclesiarum facta est mentio: quia cum huic sacramentum Creatoris predicatur, etiam celestibus huiusmodi intimatur doctrina. Inferioribus enim cum insinuatur, necesse est ut audiant et superni. Unde Apostolus, Mihi, inquit, minimo omnium sanctorum data est hec gratia, inter gentes euangelizare incomprehensibiles diuitias Christi, et illuminare omnes, que sit dispositio ministerii absconditi a seculis in Deo, qui uniuersa creauit, ut innotesceret principibus et potestatibus in celestibus per Ecclesiam multiformis sapientia Dei . Per hanc ergo Ecclesiam superni docentur, quia ueritas, ait, de terra orta est . Ut enim mentio superiorum fiat, hic septem Ecclesie nuncupantur in una plebe, quas septem Ecclesias supplices propheta inducit Saluatori facto homini. Intellexerunt enim ad hoc natum esse Christum, ut auferret opprobrium, primum quidem sub Lege sua agentium, deinde ceterorum. Habebant autem in memoria, scriptum esse, ueniet ex Sion qui eripiat et auertat impietatem ab Iacob . He ergo septem Ecclesie apprehenderunt hominem unum, id est, natum Christum, dicentes, Panem nostrum manducabimus, et uestimentis nostris operiemur: uerumtamen inuocetur nomen tuum super nos, aufer opprobrium nostrum. Quid est hoc quod precantur? Si enim pane proprio utuntur, et uestimentis suis induuntur, id est, et uiuunt, et nude non sunt, quid eis deest? Si enim panis ad uitam significatur, et uestitus ad Dei induitionem [1 1Kb] , quia qui sine Deo est, nudus dicitur; unde Apostolus, Qui in Christo, ait, baptizati estis, Christum induistis ; et iterum, Si exspoliati, inquit, non nudi inueniamur ; quid est quod poscunt ut auferatur ab eis opprobrium; nisi quia hic populus significatur in septem Ecclesiarum numero, qui sub Lege agens Christum exspectabat promissum ad abolenda peccata? Ideo dicunt, Panem nostrum manducabimus, hoc est, uerbis Legis que unum tradunt Deum, pascemur: quia non in pane tantum uiuit homo, sed in omni uerbo Dei . Et uestimentis nostris operiemur, id est, Creatoris nostri nomine censebimur: quia hoc unusquisque indutus dicitur, quod et est et profitetur. Denique senatores uel officiales ex uestibus intelliguntur quid sint. Sed quia hec satis non faciunt ad Deum promerendum, hoc etiam statuit, ut per sacramentum cognitionis unius Dei, heres esset homo regni celorum. Per fidem enim peccatis ablutus, et a morte secunda  alienus, nullo detinente, pergit in paradisum Dei Patris, in quo dixit latroni Dominus, quod secum esset futurus . Quamuis enim populus supradictus, qui per septem Ecclesias significatus est, sub Dei lege esset, et deuotione tam proprii [2 1Kb] , quam paterni delicti, Quia omnes, inquit, peccauerunt, et egent gloria Dei ; idcirco orant supra memorate Ecclesie, ut auferatur opprobrium earum inuocatione nominis Christi: quia qui signum eius habent quo uicit mortem, ab inimico teneri non possunt. Et non solum iste Ecclesie Christi nomen super se inuocari precantur, sed et superne spirituales in celestibus degentes. Quanquam enim spirituales sint et celestes potentie, opprobrio tamen subiacent, si a Creatore suo fuerint aliene, et nec membra erunt corporis, que caput suum non cognoscentes oberrant. Et qui aliud non est quam explanauimus, in subiectis propheta testatur dicens, In illa autem die illuminabit Deus in consilio super terram.  Et adiecit, Quoniam abluet Dominus, inquit, sordes filiorum et filiarum, et sanguinem purgabit de medio eorum . Quid tam euidens, quam in illo die, id est quo promissum Dei adimpletum est, et fidei sacramentum declaratum est hominibus, illuminati sunt, ut per Creatoris cognitionem purificati, qui rei fuerant mortis, fierent eterne uite heredes? Promiscue igitur propheta locutus est, ut  omnes dono Dei indigere significaret, ut siue peccatores, siue iusti, Dei misericordiam exspectasse noscerentur: peccatores propter delicta propria, ut de faucibus mortis eriperentur; iusti uero paterno absoluti peccato, deleta sententia data in Adam, per quam cuncti tenebantur a morte, libertate accepta Dei regnum intrarent, facti iam non serui, sed filii Dei.




QUAESTIONES EX NOuO TESTAMENTO.


XLuIII.---Deus certe perfectio est et nullius egens; quid ergo opus fuit Christo Saluatori ut nasceretur de Deo, et Filium haberet Deus per quem omnia faceret?

Cum ea que non erant Deus uoluisset existere, et maiestatis sue minime hoc condignum opus sciret; prius de se, cum sit natura simplex et incorporeus, Filium generauit [1 1Kb] , qui nichil ab eo distaret, ut magnitudini sue congruus responderet effectus. Quid enim ultra posset facere, quam ut ex se alterum, qui perfectus est, generaret? Hoc ergo perfectum opus est, quo nichil possit aliud uideri prestantius. [Cetera enim omnia minora sunt: quanto enim excellentior his omnibus Christus est, tanto magis creatio illorum inferior est generatione eius. Est et aliud [2 1Kb] :] Deus enim ex quo sunt omnia, uolens condere creaturam, uerbum prius quod in mysterio apud se habebat, generauit, hoc est fecit existere. Quod uerbum idcirco Filium nuncupauit, ut ostenderet de se illum exstitisse, et esse sibi consubstantiuum: ut lex, qua filii de parentibus sunt, hoc credibile faceret, per quod manifestaret creature mysterium, quod latuit in eo ex eterno.

XLIX.---Cur Saluator cum sanctus natus sit, et Christus Dominus in ipsa natiuitate appellatus, baptizatus est; cum baptisma purificationis causa sit, et peccati ?

uerum et manifestum est Saluatorem non eguisse baptismo; quia Christus non factus sed natus est, dicente angelo pastoribus, Ecce natus est uobis hodie Saluator, qui est Christus Dominus. Denique sciens Ioannes sanctitatem eius, prohibuit eum a baptismo: Saluator uero institit fieri oportere; non utique propter peccatum suum, sed propter implendam iustitiam. Dignum enim erat, ut ipse exemplo esset futuris filiis Dei qui per Baptismum filios Dei fieri docebat: et qui credentibus Spiritum sanctum a Deo dari promittebat, debuit istud in semetipso uisibiliter demonstrare, quo comperto credentes inuisibiliter se posse Spiritum sanctum habere sperarent. Nam Saluator utique, cum de Spiritu sancto nasceretur, purificatum corpus habuit. Unctio enim carni eius spiritualiter in utero uirginis data est. Spiritus enim sanctus purificauit quod de Maria uirgine in corpus Saluatoris profecit: et hec est unctio carnis corporis Saluatoris. Quare et natus Christus est appellatus. Quod enim per olei unctionem prestabat Deus ministerio Prophetarum iis, qui in reges ungebantur, hoc prestitit Spiritus sanctus homini Christo, addita explatione. Quia anteriores Christi solam potestatem imperii accipiebant per unctionem; Saluator autem et potestatem accepit homo natus, et purificatus est natus. Incongruum enim erat, ut Dei Filius in corpore peccatis subdito nasceretur. Hominis ergo causam suscipiens,  et per regenerationem filios Dei fieri docens, baptizari debuit, ut in se hoc ostenderet ratum. Facile enim probatum habetur et suadetur quod dicitur, si a magistro fieri uideatur: sic utique et uirtutum insignia oportuit fieri, ut iam Filius Dei apparens, per mysterium regenerationis medelam daret corporis passionibus, ut exemplo esset futuris fratribus, quia per regenerationem accipit unusquisque potestatem uirtutis.

L.---Si ideo Saluator baptizatus est, ut exemplo esset; quare circumcisus, ceteros prohibuit circumcidi?

Circumcisio preteriti temporis mandatum est, quam usque ad Christum oportuit habere auctoritatem, ut tamdiu curreret, quamdiu Christus nasceretur promissus Abrahe, ut de cetero cessaret circumcisio, promissione impleta. In figura enim Christi Isaac promissus est. Dixit enim ei Deus, In semine tuo benedicentur omnes gentes : quod est Christus. Fides enim, quam Abraham acceperat, restaurata a Christo est, ut in semine Abrahe, quod est Christus, omnes gentes benedicerentur, sicut promissum fuerat Abrahe. Circumcisio itaque signum fuit promissi Filii Dei, id est Christi; quo nato cessare oportuit signum promissionis: ita tamen ut ipse promissus adueniens signum patris acciperet, ut sciretur is esse, qui promissus fuerat omnes gentes iustificare per fidem in circumcisione cordis. Quia enim patri Abrahe carnaliter nascentis filii signaculum circumcisionis corporale fuit; ita et eorum qui spiritualiter nascuntur, spirituale signum est circumcisio cordis: ideoque recte post Christum non adhuc oportuit carnaliter circumcidi.

 Circumcisio usque ad Christum indulta est; Abraham autem circumcisionem in Christo promisso accepit, ut tamdiu circumcisio curreret, quamdiu Christus nasceretur promissus Abrahe, qui omnes gentes iustificaret per fidem, sicut fuerat iustificatus Abraham. Ideo debuit circumcidi, ut ipse probaretur esse qui promissus Abrahe esset: ita ut de cetero circumcisio cessaret, impleta promissione. Baptismus autem non debuit cessare, quia forma renascibilitatis est a Christo cepta: non prius data, et usque ad Christum consummata; sed a tempore Christi incipiens et cursum suum tenens usque ad consummationem mundi.

LI.---Quomodo intelligatur, quod dicenti Marie ad angelum, Et unde hoc sciam, quia uirum non cognosco? respondit Gabriel angelus, Spiritus sanctus superueniet in te, et uirtus Altissimi obumbrabit tibi ?

Ambigenti Marie de conceptu, possibilitatem angelus predicat, dicens, Spiritus sanctus superueniet in te; hoc est, Ne dubites, quia uirum nescis: quod enim dixi quia concipies, Spiritus sanctus superueniens in te, operabitur ut concipias sine uiro. Et uirtus Altissimi, inquit, obumbrabit tibi. Altissimi uirtus  sine dubio Christus est: hoc enim ad ipsius personam pertinet. Superueniens ergo Spiritus sanctus in uirginem, sanctificauit eam opere suo efficiens corpus sanctum ex ea, in quo uirtus que dicitur Dei Filius, nasceretur. Cuius obumbratio in uirginem hec est, ut de immensitate diuinitatis aliquid esset in utero uirginis, quantum posset capere natura humana, quod quasi ex splendore obumbratio diceretur, uirtus Dei esset  ; que Dei uirtus, necnon et Deus. Nihil enim de Deo est, quod non dicatur Deus. Nam hoc corporeum est, ut sit in carne aliquid et caro dici non possit, ut pili, et ossa, et nerui et cetera.

 Ambigenti Marie de conceptu, etc. uirtus Altissimi sine dubio Christus est. Ad ipsius enim personam pertinet dictum hoc; signum enim Filii Dei, hoc est cum dicitur, uirtus Dei. Iuxta diuinitatem uero et Pater uirtus est, et sanctus Spiritus uirtus est, et trium horum una uirtus, quia una substantia est. Spiritus sanctus ergo carnem ex uirgine fecit Saluatori: uirtus Altissimi autem, id est Christus, obumbrauit eam ueniens in carnem factam a Spiritu, ut in corpore et anima lateret Filii uirtus. Latere autem eius, est ad tempus non intelligi. Obumbratio autem quid penitus intelligatur, considerandum est. uis autem huius uerbi si exprimatur, obumbratio uirtutis Dei, impetitio aliqua intelligitur, ut dum obumbratur corpus, aliquid sumere ex Dei uirtute dignoscitur. Hoc autem aliquid totum est, quia non potest partiri diuinitas. Sequitur itaque, Propterea et quod nascetur ex te sanctum, uocabitur Filius Dei. Quod enim de Spiritu sancto natum est, in se habens obumbrationem uirtutis Dei, que est Filius Dei, sine dubio sanctum natum est, id est corpus Filii Dei. Sancti enim corpus sanctum est. Sanctus ergo Filius Dei in sancto corpore natus est. Sic etenim de carne Christi dixit Dauid, Non dabis sanctum tuum uidere corruptionem : ut in corpore sancto ipse significetur.

LII.---Si de Spiritu sancto natus est Christus, id est effectu eius ex Maria caro factus, cur dictum est, Sapientia, que utique Christus est, edificauit sibi domum ?

Questio ista gemina ratione potest intelligi. Primum enim domus Christi Ecclesia est, quam edificauit sibi sanguine suo. Deinde etiam potest et corpus eius dici domus ipsius, sicut dicitur et templum eius, Si enim propter habitationem dicitur templum Dei, non absurde dicetur et domus, sicut legimus in Lege. Sed si effectu Spiritus sancti factum est corpus, et domum posse dici arbitramur, quare ad personam Christi relatum est, queritur. Factum Filii, factum Patris est, quia utriusque una uirtus est. Simili modo etiam factum Spiritus sancti, factum Filii Dei est, propter nature et uoluntatis unitatem. Siue enim Pater faciat, siue Filius, siue Spiritus sanctus, Trinitas est que operatur: et quidquid Tres fecerint, Dei unius est operatio.

 Factum Filii, factum Patris est; quia una uirtus Patris et Filii est. Sic factum Spiritus sancti, factum Christi est; quia de ipsius accepit. Secundum personam ergo effectu Spiritus sancti Christus caro factus est, id est homo natus: secundum diuinitatem autem Christus operatus est in uirgine, ut fieret caro. Quia Spiritus sancti et Christi una diuinitas est; ac per hoc opus Spiritus sancti, opus Christi est.

LIII.---Si omnia ratione facta sunt, quid est ut octauo calendas ianuarias Saluator natus esse dicatur?

Nemo sic poterit hebetari, ut neget omnia facere Deum cum ratione. Ideo ergo Christus descendens de sacris sedibus ad salutem mundo tribuendam, ut  etiam mundum ipsum, et tempora a se instituta doceret; tunc nasci homo uoluit, ad diminutionem humani generis augmentandam in Deum, quando ex magna diminutione lux que dies est, crementum incipit accipere: ut tempus natiuitatis eius ratione congruat doctrine diuine, que ex umbra mortis homines cepit multiplicare ad uitam.

LIu.---Si ex semine Dauid Christus Filius Dei factus est secundum carnem, hoc est, natus iam Filius Dei est in utroque, quia sanctus natus est; quomodo ergo postquam baptizatus est, dictum ei a Domino Deo est, Tu es filius meus, ego hodie genui te ?

Christus Dei Filius ex eterno est secundum spiritum sanctitatis: iuxta carnem uero ex semine Dauid natus est Filius Dei, ut in utroque non factus Dei Filius habeatur, sed natus. Illud autem quod in baptismo audit, mysterii, non sua causa est. Nam hoc omnibus audit qui baptizantur. Ipse autem demonstratur tantummodo, ut ex hoc appareat in homine uirtutibus Deus: ceteri uero firmantur, quia ex hoc incipiunt esse filii Dei, cum sanctum accipiunt Spiritum. Qamuis enim sanctum natum sit corpus Domini, non tamen sacramento regenerationis firmatus fuerat homo Christus esse Filius Dei, nisi Spiritum sanctum accepisset, iuxta decretum renascibilitatis donum. Nam et Iudei filii Dei dicti sunt in deuotione, non in sacramento quod nunc operatur, ut accepta remissione peccatorum superueniente sancto Spiritu, dicantur filii Dei. Saluator ergo et natus est secundum carnem Filius Dei, et post in mysterio firmatus. Nec enim poterat quod de sancto Spiritu natum est, non de Deo nasci; sed ut propositum mysterii impleretur, superueniente Spiritu non diminutum est, sed auctum.

 Christus Filius Dei secundum spiritum ex eterno est, iuxta carnem autem Dei Filius ex semine Dauid est ex natiuitate. Non per baptismum factus, quia de Spiritu sancto natus purificatum corpus habuit. In baptismo autem ideo audit, Filius meus es tu, ego hodie genui te, ut ostenderet per mysterium Baptismatis filios Dei fieri. Denique Spiritu descendente et manente in se, audit hec uerba; quia ante acceptum Spiritum sanctum non sunt filii Dei. Audit ergo non sibi, sed nobis, ut in illo disceremus quomodo filii Dei esse possemus. Non enim sibi baptizatus est, sed nobis; quomodo alio loco ipse Dominus ait, Non propter me uenit hec uox, sed propter uos, ut credatis : ita et hoc factum est, ut forma nobis fieret.

Lu.---Quid cause fuit ut illo tempore cru cifigis se permitteret Dominus, quo octauo calenda aprilis Pascha acturi erant Iudei?

Omnia propriis locis et temporibus egit Saluator. Ut enim omnia se uoluntate Patris recte condidisse doceret, tunc uoluit passione sua mundum redimere et reformare, quando eum et creauerat; id est in equinoctio, unde mundus initium cepit, et dies super noctem increscere. In regno itaque agens Romano, nonnisi octauo calendas aprilis pati debuit, quando equinoctium habent Romani. Tunc enim utique primum hec pars mundi illuminata est, et ex eo dies cepit crementum accipere. Ideoque et passione Saluatoris tunc a tenebris ad lucem perducta est. Nulla itaque uituperatio auctoris poterit uideri, quando lapsam creaturam tunc reformauit quando et fecerat. Nec enim reprehendi poterit rei lapse initium creationis, cum ad id redeat instauratio Eadem enim die uoluit esse renouationis gaudium, quo fuerat et dedicationis [1 1Kb] .

LuI.---Quare in Mattheo pater Ioseph Iacob scribitur, et in Luca Heli, ut aut duos patres  habere imperite descriptus sit, aut certe qui uere pater eius sit, nesciatur ?

Non est ambiguum patrem Ioseph Iacob fuisse. Ordo enim a Dauid per Salomonem tramitem suum tenens, recto cursu peruenit ad Iacob, cuius filius est Ioseph: Heli autem filius Mathat, a Dauid per Nathan filium eiusdem Dauid, ordinem tenet, usque ad tempus quo Saluator aduenit [1 1Kb] . Unde singuli Euangeliste a Dauid singulorum fratrum generationum ordinem prosecuti, quasi furcam fecerunt, ut Mattheus a Dauid per Salomonem descenderet ad Ioseph; Lucas uero ab Heli, qui tempore fuit Saluatoris, ascendit per traducem Nathan filii Dauid, et utriusque, id est, Heli et Ioseph iunxit tribum, ostendens unius generis esse utrumque; ut cum Heli sociat Ioseph, non diserepare eos in generatione, sed fratres ostendat: ac per hoc non solum ipsius Ioseph filium esse Saluatorem, sed et Heli. Ipsa enim ratione, qua ipsius Ioseph filius dicitur Saluator, ipsa est et Heli filius, et ceterorum omnium, qui de eadem tribu sunt. Hinc est quod dicit Apostolus, Quorum patres, et ex quibus Christus secundum carnem . Diuino etenim nutu permotus Lucas est, ut ab Heli per traducem Nathan ascenderet ad Dauid, et per Tharam patrem eius ascenderet ad Sem filium Ne, et adhuc super diluuium perueniret ad Seth filium Ade, qui redditus est pro Abel: et eadem ratione faceret filium Ade Saluatorem, qua dicebatur filius esse Ioseph et Heli. Super Adam autem transcendens, assignaret ante omnem carnem Christum Filium Dei esse. Illud quod quibusdam uidetur, quia Heli acceperat uxorem Iacob, quomodo Lex mandauit, ut si quis mortuus fuisset sine filiis, acciperet frater aut propinquus uxorem eius, et resuscitaret semen fratris sui ; et ita factum, ut Heli generaret Ioseph Iacob, cuius uxorem acceperat, et per hoc iungi generationem, ut non immerito Ioseph patrem habere Heli dicatur: hoc nec probabile est, nec ad ullam rem proficit. Illud autem quod supra dictum est, et per generationem iungit duos fratres filios unius, et Christum ostendit Filium Dei esse ante omnem generationem. Euangelista enim cum referret, dicens, Et ipse iehsu erat incipiens fere annorum triginta, filius sicut putabatur Ioseph, qui fuit Heli, id est iehsu filius estimabatur Ioseph: et non solum Ioseph erat filius, sed et Heli. Non quia Ioseph filium dicit Heli, sed eodem genere, quo Ioseph uocabatur filius esse iehsu, ita erat etiam filius Heli, propter quod fratrum filii erant Ioseph et Heli, id est Salomonis et Nathan filiorum Dauid, ut per Dauid ascendens ad Abraham et Ne et Seth, et ad ipsum Adam, et super Adam, doceat esse Christum Filium Dei. Cum enim dicit, Qui fuit filius Seth, qui fuit filius Ade, qui fuit Filius Dei; Christum utique ita dicit Ade filium, sicut dicebatur filius Ioseph. Ait enim Maria ad eum, Fili, quid fecisti nobis sic? Etenim ego et pater tuus mesti et tristes querebamus te . Super Adam autem iunxit Christum Patri Deo, ut qui horum, id est ab Adam usque ad Ioseph et Heli filius dicebatur, ante istos omnes Dei uerus Filius intelligeretur, ad confusionem Photini, qui Christum nonnisi ex Maria, nec ante fuisse contendit  . Quorum enim non erat, filius dicebatur; et Dei, cuius Filius uerus erat, negabatur. Si enim, quod improbabile est, et ad nullam rem proficit, Ioseph Heli filius dicatur, secundum quod supra diximus, non dixisse uidebitur de Christo, quia fuit Filius Dei, sed de Adam. Per ordinem enim singulorum filiorum patres subiiciendo, uenit ad Enos, cuius patrem dicit Seth, patrem autem Seth dicit Adam, Ade uero patrem dicit Deum: et nescio que utilitas sit sic  asseuerare. Si autem per ordinem, sicut diximus, singuli patres Christi dicantur, sicut et filius dicebatur Ioseph, quia dictum est, Quorum patres, et ex quibus Christus secundum carnem; ipso ordine legitur filius esse Seth, et filius Ade. Et super hos omnes assignatur Filius Dei, ut ante ipsos dicatur esse, quorum filius nuncupatur.

LuII.---Quid est hoc ut cum in Malachia propheta scriptum sit, Ecce mitto Angelum meum ante faciem tuam, qui preparet uiam tuam ante te; Marcus hoc euangelista in Isaia propheta scriptum asserit ?

Non potuit latere Marcum, quid scriberet: nec enim expers erat lectionis, qui ab infantia diuinis Litteris imbutus, et exercitatus erat in Lege, maxime cum Apostolos sit secutus. Sciens autem omnia ad auctorem referenda dicta, hec ad Isaiam reuocauit, qui sensum istum prior intimauerat dicens, uox clamantis in deserto: Parate uiam Domino, rectas facite semitas Dei nostri . Denique post uerba Malachie statim subiecit Euangelista dicens, uox clamantis in deserto; ut iungeret uerba utriusque prophete ad unum sensum pertimentia sub prioris prophete persona.

LuIII.---Qua ratione negat se Ioannes Christum scisse ante baptismum, cum uenienti ei ad baptismum dicat, Ego a te debeo baptizari, et tu uenis ad me ? quomodo ignorabat eum quem prohibuit, humilians se ei?

Tanta sanctitate preditus est etiam ab ipsis cunabulis Ioannes, ut nec falli nec fallere credatur, nec Dominum suum qui eum in utero per Spiritum sanctum illuminauerat nescire: ac per hoc uerum est, quia et descendente in eum Spiritu agnouit eum, et priusquam ad baptismum ueniret, non ignorauit eum. Sciebat enim eum, sed an ipse esset, qui donum Dei olim Patribus repromissum ministraturus esset, nesciebat: hoc est, quod tunc se didicisse profitetur, cum uidit in eum Spiritum descendisse. Sic enim se a Deo instructum dicit Ioannes, Super quem, ait, uideris Spiritum descendentem et manentem super eum, ipse est qui baptizat in Spiritu sancto. Hoc etiam Apostolus contestatur: Dico enim, inquit, Christum ministrum fuisse circumcisionis propter ueritatem Dei, ad confirmandas promissiones Patrum . Hoc est in quo nesciebat Dominum Ioannes: quamuis enim magnificentiam eius non ignoraret, hoc tamen latuit eum, quia per ipsum fides Abrahe implenda erat.

LIX.---Si Baptisma celeste mysterium est, cur Nicodemo cum de Baptismo dubitanti loquitur Dominus, Si terrestria, inquit, dixi uobis, et non creditis, quomodo si dixero uobis celestia credetis ?

Qui Baptismum putat carnali ratione consistere, hic non est spiritualis: nec donum celeste poterit consequi, qui se non per aquam, sed per fidem immutari non credat. Aqua enim cernitur, sed qui non uidetur Spiritus operatur, ut fides in eo sit. Quia sicut sordes corporeas aqua, ita Spiritus animam abluit a peccatis; ut quomodo uisibilia uisibilibus, ita et spiritualibus prosit Spiritus: ac per hoc spiritualis ratio uertitur in Baptismo. Plus enim est ibi quod auditur, quam quod uidetur. Cum hinc ergo Nicodemus carnali instructus ratione dubitaret, Saluator ut eum ad fidem attraheret exemplo usus est congruo, ut ad rem inuisibilem firmandam uisibile daret exemplum, quod solo auditu consistit, non uisu, et non negatur: et est tamen terrenum, quia mundi rem operatur. Ait ergo Dominus ad Nicodemum suadendo illi, Spiritus ubi uult spirat, et uocem eius audis, et nescis unde ueniat uel quo eat. Sic est omnis qui renascitur ex aqua et Spiritu sancto: ut quomodo uox uenientis spiritus, id est, uenti, auditur quidem, non autem uidetur, sicut dictum est; sic et ratio Baptismi auditur quod dicatur, tamen quomodo per Spiritum  fit non uidetur: auditur tamen cum quid futurum est ab eo qui uerba insinuat, predicatur, ut fieri credatur quod auditur, non tamen ratio facti reddatur. Cum autem nec per exemplum Nicodemus duceretur ad fidem, tunc audiuit a Saluatore, Si terrestria, inquit, dixi uobis, et non creditis; quomodo si dixero uobis celestia, credetis? Ista uerba terrena dixit, que ad exemplum protulit: hoc est, si per rationem terrenam, inquit, exempli dati, spiritus, id est, uenti, non creditis posse fieri, quia quomodo fiat, non uidetur; quomodo fieri poterat, ut si darem celestia exempla, que utique nescitis, crederetis? Potest enim homini suaderi quod nescit, per id quod scit; ut puta Deus dicit de Christo, quod Filius eius sit uerus, quod quomodo sit, comprehendi non potest: per id autem quod scimus secundum carnem quomodo sint filii, credimus ideo Deum dixisse, Christus Filius meus est uerus, ut de semetipso illum esse significaret. Hoc modo et Saluatorem quod nec uerbis nec animo explicari potest, per id quod sensibile est et auribus auditur, uoluit commendare; hoc est per exemplum spiritus qui est uentus, quem et sensibilitas capit et auris audit, sed unde ueniat nescit, factum Spiritus sancti, quod capi non potest, uoluit facere credibile. Sed et in Actibus Apostolorum eodem modo legitur: Et factus est, inquit, subito de celo sonus, tanquam aduenientis spiritus ualidi, et repleuit totam domum , etc. Ecce aperte exemplo uenti Spiritum sanctum insinuat ita de celo aduenisse, et sonuisse, quemadmodum ualidus uentus super terram. Nam et Ieremias uentum spiritum uocat dicens, uentus spirat in omni regione. Qui propterea quod in hoc mundo est, et per diuersa circumfertur loca, unde ueniat, uel quo eat, nescimus. Spiritus autem sanctus de celo uenit, sicut legimus, ut credentes illuminet. Quomodo ergo quibusdam uidetur de Spiritu sancto Saluatorem dixisse, Spiritus ubi uult spirat, et uocem eius audis, sed nescis unde ueniat, uel quo eat? cum constet exempli causa locutum hoc Saluatorem. Denique subiecit, Sic est, inquit, omnis qui renatus fuerit ex aqua et Spiritu sancto. Quid tam apertum, quia spiritum uentum significauit? Sed ideo putant non uentum significatum quia ait, Ubi uult spirat: quasi non omnis creatura, lege sibi posita, remissa sit arbitrio proprio. Et nos enim imus, et facimus quod uolumus, agentes sub lege; quare et rationem prestabimus. Aut possibile putatur, et nec stultum uidetur ut effectum uolens sancti Spiritus insinuare, illum ipsum daret exemplum. Igitur omni genere questionem solutam arbitror.

 Quod dixit, Si terrestria dixi uobis, et non creditis, non pertinet ad Baptismum; quia baptismum nostrum scimus esse spirituale, quamuis per aquam celebretur: sed ratio illic uertitur celestis. Nec enim aqua purificat, sed inuisibiliter et incomprehensibiliter Deus. Pertinet uero ad imitationem dati exempli, id est, ad id quod dixit, Spiritus ubi uult spirat, et uocem eius audis, sed nescis unde ueniat, uel quo eat. Per hoc enim exemplum ad fidem Nicodemum uoluit informare, ut crederet renasci hominem per aquam et Spiritum, non tamen posse capi quomodo fiat: fit enim spiritualiter. Sic enim spiritus, hoc est uenti uocem audis, que est sonus, sed nescis unde ueniat, uel quo eat: sic et eum qui renascitur, quomodo immutetur nescis, tamen quia fit sentis, quia immutationem ipsam sentis. Si enim uentus ubi uult spirat, quanto magis Spiritus qui de Deo est, quem uult sanctificat? Ideo autem dixit, Ubi uult spirat; quia omnis creatura quamuis sub Lege agatur, proprio tamen dimissa est arbitrio. Si quis autem spiritum istum, Spiritum sanctum putat intelligi, non stat: quippe cum exempli causa spiritum istum posuerit, per quem quod dixerat renasci per aquam et Spiritum hominem oportere, et a Nicodemo non credebatur,  suaderet. Nam utique aliud est exemplum, et aliud quod firmatur exemplo. Si ergo in exemplum datus est, non est Spiritus sanctus, mundanus qui dicitur uentus. uolens enim rationem spiritualem suadere non credenti Nicodemo, exemplum spiritus dedit, ut per ipsum ratio et operatio sancti Spiritus crederetur. Spiritus tamen sanctus scimus quia de celo uenit, ut se infundat credentibus, sicut factum legimus inter initia Apostolis, et sonum tunc uocem appellatum. Ita enim dictum est, Et subito factus est de celo sonus tanquam aduenientis spiritus ualidi. Hunc sonum in subiectis uocem appellat. Exemplo enim spiritus, id est uenti, Spiritus sancti opera ostendit, ut dictum Saluatoris maneret. Quid enim aliud est cum dicit, Et factus est de celo sonus tanquam aduenientis spiritus ualidi? Sic utique dixit Spiritum sanctum descendisse et sonuisse sicut uentus ualidus. Hunc ergo spiritum ad exemplum dedit. Denique ait, Sic est omnis qui renascitur. Et hic unde ueniat nescimus: Spiritus autem sanctus de celo uenit.

LX. Si lex et Prophete usque ad Ioannem, quomodo Saluator ad sacerdotes mittit offerri munera pro emundatione lepre ?

Hoc quidem non fuit temporis, sed ad condemnationem factum est Iudeorum: ut cum ueritatis culmen meliorati temporis non intelligerent ad lucrum salutis sue factum, inclinaret se ueritas ad accusationem eorum. Cum enim uelut Legis inimicum haberent Saluatorem, quia misericordie causa ab onere illos Legis uolebat liberare, sicut predictum erat ab Ieremia propheta: ait enim inter cetera, Et dabo illis testamentum nouum, non quale dedi patribus eorum : tunc Saluator, ne inimicus, sicut putabant, appareret, noua predicans, eum qui mundatus fuerat a lepra, ad sacerdotes misit offerre munera pro emundatione sua, sicut preceperat Moyses . Et ut ad accusationem eorum hoc proficere testaretur, In testimonium, inquit, illis: ut in iudicio hec res contra illos testis esset, qui Saluatorem inimicum Legis dicebant. Hoc secutus est et apostolus Paulus: cum enim predicaret iam non oportere circumcidi, ipse Timotheum circumcidit propter scandalum Iudeorum : maluit enim rem superfluam facere, quam tumultum excitari a falsis fratribus: quod quidem errori profecit Iudeorum. Satis enim eis factum est ad horam, per quod in perpetuum errarent.

 Hoc secutus est apostolus Paulus. Cum enim predicaret iam non oportere circumcidi quemquam, ipse Timotheum circumcidit, propter scandalum Iudeorum. Maluit enim rem superfluam facere, quam imperitis ex quibus aliqui possent saluari, scandalo esse. Dominus autem prope similiter, ut Iudeis, quod de illo opinabantur, auferret , tunc iussit ut leprosus offerret munera pro emundatione sua, sicut preceptum erat a Moyse - et subiecit, In testimonium illis; ut hec res testis esset contra illos, quia Saluator non erat Legis inimicus. Factum itaque est quod iam cessare debuerat. Sed quia solent superflua iam non nocere, ideo factum est ut prodesset illis utique, qui male opinabantur, ut satis sibi facerent, quia Saluator non erat Legis inimicus.

LXI. Quid est ut Iudeis discipulos accusantibus, eo quod sabbatum uiolarent, spicas manibus confricantes et comedentes, Saluator exemplum Dauid proferret, quia manducauit panes, quos non licebat manducare nisi solis sacerdotibus ? per quod non uidentur excusari, sed simul cum Dauid rei fieri: quippe cum nec sabbatis fecerit hoc Dauid.

Saluator hypocrisim Iudeorum multis uult exemplis arguere, maiora ostendens admissa in Lege, et nullum ausum fuisse accusare: ut non solum semel  et iterum sabbatum in Lege uiolatum monstraret, uerum etiam sacerdotalem panem ipso sacerdote concedente presumptum illicite; et quod maius est, a sublimi auctoritate Legis sue uiris. Primus enim iehsu Naue diuino precepto sabbatum non seruauit; quo facto muri Iericho ultro ceciderunt . Quantum profuit sabbatum non custodisse, sed fidem? Et Machabei, cum prius cesi fuissent, sabbatis dimicauerunt, et de hostibus triumphauerunt . Et sacerdotes ut dominicis cerimoniis inseruirent, in templo sabbatum contemnebant. Dauid autem iam unctus in regem, postquam Dei uirtute interfectum armis exspoliauit Allophylum, in itinere positus, necessitatem famis passus, a sacerdote panem accepit , quem non illi licebat manducare: sed excepta necessitate non licebat; licitum autem erat, si necessitas exegisset. Denique sacerdos uidens necessitatem, non negauit; et Dauid a Deo electus, sine cunctatione accepit: talis causa est et sabbati, quare et circumcidi in sabbato non prohibetur. Hec enim que periculosa non sunt, sic seruanda mandata sunt, ut non obsit, si ex necessitate fuerint admissa: quia non ad salutem, sed ad reuerentiam mandata sunt. Illud autem quod omnino non licet, semper non licet, nec aliqua necessitate mitigatur, ut admissum non obsit. Est enim semper illicitum, quod legibus quia criminosum est, prohibetur. Superiora autem illa, que diximus aliquando licere, talia sunt, qualia ieiunia legitima, que in necessitate soluta, non faciunt reos, si stomachi fuerit causa aut infirmitas febrium. Hec igitur scientes, dolose Iudei discipulos accusabant, quasi sabbatum uiolarent, sicut supra dictum est. Saluator autem noluit illis de tempore implete Legis preiudicare, ne plus ad insaniam prosilirent; sed de preterito, unde sabbatum uindicandum magis putabant, calumniosos illos ostendit: et non solum in sabbati causa, sed etiam in sacerdotali pane confusi sunt, sicut supra ostensum est.

 Noluit Saluator de tempore impleti sabbati preiudicare Iudeis. Aperte enim audire quod uerum est, non illos dignos iudicauit, utpote infideles: sed de eo illos uoluit conuincere, quod sibi presumebant, id est de tempore quo adhuc sabbatum robur suum tenere uidebatur, cum accusarent discipulos cur sabbatis spicas uellerent, et confricantes manibus manducarent, et iam sabbati seruandi tempus esset impletum. Pretermisso hoc ostendit illis, etiam tunc quando sabbati adhuc lex manebat, necessitatis causa sabbatum fuisse uiolatum: quod enim non licebat, fecit Dauid; et quod prohibitum erat fecit iehsu Naue, quando muros Iericho septem diebus armatos iussit circumire; et quod interdictum erat Machabei gesserunt, sabbatis se defendentes; Et in templo, inquit, sacerdotes sabbatum uiolant, et sine crimine sunt. Per hec ergo ostendit, maleuolentia magis quam errore accusari discipulos a Iudeis; quando hec omnia scientes a uolentibus sabbatis gesta, et a sanctis quidem, accusabant innocentes. Sic enim mandatum est sabbatum custodiri, ut si necessitas tamen esset, reus non fieret qui sabbatum uiolasset. Ideo sabbatis circumcidi non est prohibitum, quia necessitas erat ut fieret. Unde et discipuli esurientes spicas uellebant, quod non licebat secundum preteritum tempus, sed necessitate famis factum est licitum: sicut et Dauid fecit quod non licebat cum esuriret, et sciens famem hoc excusare. Talis hec causa est, qualis hodie in ieiuniis legitimis. Numquid si quis eger ieiunium corruperit, reus constituitur? Non utique, quia non est periculum. Hoc enim aliquando licet, sicut sabbatum apud ueteres. Quod enim semper non licet, non habet excusationem necessitatis.

LXII.---Quid est ut occisis filiis Lie, qui erant  ex tribu Iuda, Rachel filios suos plangere dicatur ?

Quantum ad historiam pertinet, Rachel filii sunt tribus Beniamin. Porro olim pro maleficiis propriis, operibus scilicet Sodomitarum, et stupro quod in concubinam uiri Leuite gesserant, a reliquis tribubus exstincti et erasi sunt . Quamobrem consolationem recipere uelle negatur, sciens nullam spem eorum qui periisse noscuntur. Filii autem Lie in primeuis annis, in Saluatoris causa occisi sunt. Unde eorum causam planctui non uult adscribi; quia et innocentes occisi sunt, et propter Deum, a quo sine dubio, mercedis gratia, eterna uita donati sunt. Quapropter planctum Rachel filiis dicit competere, qui et in presenti et in futuro erasi sunt. Illi autem carnaliter plancti, spiritualiter consolati sunt. Filii autem Rachel carnaliter conuersati, flammis spiritualibus consumentur. Idcirco autem Lie filiis occisis adimpletum planctum Rachelis Euangelista testatur, quia tunc plangere [1 1Kb] filios suos cepit, quando filios sororis sue in tali causa uidit occisos, ut eterne uite heredes existerent. Cui enim aliquid aduersum aduenit, ex felicitate alterius, infausta sua miserius luget.

LXIII.---Qua ratione Magi chaldei per stelle apparentiam Christum regem Iudeorum natum intellexerunt, cum stella indice temporalis rex soleat designari ?

Hi Magi chaldei non maleuolentia astrorum cursum, sed rerum curiositate speculabantur. Sicut enim datur intelligi, traditionem Balaam sequebantur: qui cum accersitus esset a Balach ad maledicendum populum Dei, diuino nutu benedicere cepit. Ex huius ergo relatione compertum habebant, futurum Dei prouidentia ex Iacob qui regnaret. Hinc enim, quod non est occultum, prophetauit dicens, Orietur stella ex Iacob, etc. . Istam ergo traditionem Magi secuti, uidentes stellam extra ordinem mundi, hanc esse intellexerunt quam Balaam futuram indicem regis Iudeorum prophetauerat. Quod quidem factum contra inimicos religionis est. Inde enim testimonium accepit unde solet improbari. Astrologi enim inimici sunt ueritatis.

 Hi Magi chaldei non maleuolentia, etc. Orietur stella ex Iacob, et exsurget homo de Isrel, et confringet duces Moab, et predabitur omnes filios Seth, et erit Edom hereditas eius, etc. Hec ergo prophetia est Balaam, non quia fuit propheta, sed Deus causam populi sui egit per illum, non uoluntarium sed inuitum: sicut prophetasse inueniuntur missi a Saül ad Dauid capiendum, et sicut ipse Saül cum dictum est, Numquid et Saül inter Prophetas ? Hinc enim probare uoluit Deus quanta sit maiestas Dei Iudeorum, qui cum maledicere uenerat, conuertit, ut bonum illi uideretur benedicere populum Dei. Nec enim maledictum eius poterat timere, cuius cor habebat in potestate. Hunc ergo prophetam hanc intimasse collegis suis datur intelligi, qui cum curiosi sunt circa astra, uidentes stellam incognitam, et nimia claritate fulgentem, ita ut solem luce superaret , conferentes inter se, animaduerterunt hanc esse stellam quam futuram dixerat Balaam.

LXIu.---Quomodo probatur post tres dies et noctes resurrexisse Saluatorem ex mortuis?

In hac causa si numerum dierum ac noctium per ordinem requiris, effectum intelligentie non habebis. Quia et Moyses quadraginta diebus et quadraginta noctibus ieiunauit , et tamen non integer numerus inuenitur: quando enim per diem ascendit, et per diem descendit, omnem utique numerum non impleuit: sed quia ubi dies est computatur nox, et ubi nox est computatur et dies, ut a parte  ad totum, quadraginta dies et quadraginta noctes dicuntur. Ita est quod dixit Saluator, Sicut fuit Ionas in uentre ceti tribus diebus et tribus noctibus, ita erit Filius hominis in corde terre . Et quia tres noctes sunt, tres accipiantur et dies. Est enim nox ne nouum aut contra rationem forte uideatur, ut cum nox ex die pendeat: nam ante lucem factam, ex qua appellatus est dies, quam uesperum quod sequitur nox institutum, minime dubitatur, quod passio Dominica a nocte sumere asseueratur initium, non absurdum est. Nam sicut lux, id est dies, imago uite est: ita nox similitudo mortis est, id est tenebre: sicut in Scripturis euidenter ostenduntur filii lucis, et e contra tenebrarum. Nec mirum si cum ubique dies nocti, et lumen tenebris, hic solum que sunt sequentia anterioribus preponantur; uel quod in tali causa rerum ordo confunditur et mutatur, ut ante signauimus. Nam mortis nox magis, quam dies esse uidetur. Ideo etenim a nocte initium sumitur, quia non aliter principi tenebrarum nisi per noctem potuit subintrari, id est non potuit uinci: et ut aliquatenus Dominus lucis, id est eterne uite, principi tenebrarum siue mortis subiectus esset ad tempus; quatenus et preteritos et post futuros a morte liberaret. Nam non esset mors penitus euacuata, nec unquam tenebrarum caligo discussa, si Dominum non uidisset subintrantem. Etenim tanta luce secretum mortis, in quo dominabatur, euanuit, nec penitus uinci potest, nisi qui uel per sua uel in suis capitur. Recte ergo in tali negotio tantummodo nox obtinet principatum, ita ut amitteret potestatem: et ut Iudei non credentes in perpetua nocte remanerent, nec auctor dies tanti sceleris, imo sacrilegii, sed nox fieret, precedenti nocti contra rerum seriem subditur dies, sicut Deus et Dominus omnium rerum principi nefarie mortis, ut omnes a mortis laqueis explicaret. Quod si cui adhuc forte uidetur esse contrarium, diligenter aduertat ne incipiat illud durius estimare, quod Deus se personam induens serui, non dicam hominis, morti dederit. Quid ergo hic et ordinem queris, ubi omnia uideas esse contraria? Que est enim lux que fuit in tenebris, et tenebre eam non comprehenderunt ? Dominus lucis, qui et comprehensus est. Qui enim scit se ad hoc comprehendi ut feriatur, tempus illud in mortem computat. Est et dies sequens qua auditus et crucifixus est. Est et nox que cadit in sabbatum, est et ipsum sabbatum. Est etiam uesper post sabbatum, hoc est quod Iudeis a Moyse preceptum est in figura, ut uespere intrarent in sabbatum, in quo Dominus resurrexit: qui complectitur diem dominicum; quia nox non computatur sine die, neque dies sine nocte. Hac ratione, post tres dies et post tres noctes Dominus resurrexit.

 Prescius Saluator omnium que in se futura erant, hec protestatus est, certus ad hoc se a Iudeis comprehendi ut occideretur, se quoque impietati illorum non repugnaturum, cum posset utique eos illudere: quippe cum propterea iam detentus, aurem serui principis sacerdotum, quam producto gladio absciderat Petrus apostolus, reddidit; ut se ostenderet non infirmitate humiliatum, sed prouidentia quadam uoluntati illorum cessisse ad tempus, ut per hoc regnum inferni destrueret. Improuidus enim diabolus sensibus se Iudeorum immersit, ut eos ad necem Saluatoris incenderet, quasi sibi prodesset, si hic qui uiam ueritatis ostenderet, tolleretur de uita: nesciens futurum aduersum se. Cum enim peccati causa de captiuitate hominis triumpharet, inuentus ipse reus per id quod Christum innocentem occidit, ut eum qui peccatum nesciebat, inter peccatores teneret; ita factum est, ut etiam illos quos iure in inferis tenebat, amitteret. Igitur horum prescius Saluator, noctem qua comprehensus est, simul computauit. Omnis enim detentus, qui se iudicis manus non credit euadere, antequam feriatur, iam se mortuum dicit. Adde huic  diem quo passus est, sequentem noctem. Adde et sabbatum et noctem que lucescit in diem dominicum cum ipso die dominico, et compleuisti mysterium uerborum Domini. Nouissima enim nocte cum adhuc tenebre essent, et dies inciperet oriri, inter lucem et tenebras surrexit, ut et nox computetur, et dies, quo possit numerus a Saluatore predictus integer inueniri.

LXu.---Si uno ore et ratione Euangeliste locuti sunt; quomodo factum est ut tribus dicentibus, id est Mattheo, Luca et Ioanne, quia sexta hora crucifixus est Dominus, Marcus e diuerso tertia hora crucifixum dicat Saluatorem ?

Obscuris uera inuoluere non est bonum. Nam tres Euangeliste unum sensum habuerunt, Marcus autem rem que ab illis pretermissa fuerat, uoluit intimare, sciens necessariam. Nec enim falli posset qui auctorum exempla secutus, ea que scripsit magna deuotione et industria didicit, et nec sine sancto Spiritu fecit. Quid ergo ex hoc ostendere uoluit, debet absolui. Contuendum itaque est, quia non a Pilato, sed a Iudeis Saluator crucifixus est. Quantum enim ad leges Romanas pertinuit, innocentem pronuntiauit Saluatorem. Ait enim Pilatus Iudeis, Ego nullam inuenio causam in eo. Et dicentibus illis, Crucifige eum; respondit, Quid enim mali fecit? Denique persistens et uolens educere eum de manibus eorum calumniam passus est, dicentibus eis, Si hunc dimittis, non es amicus Cesaris. Omnis enim qui se regem facit, contradicit Cesari. Sic factum est ut traderet eum iudicio illorum . Sententiam ergo non dedit Pilatus, sed Iudei. Denique premoniti sunt, inquit, a principibus sacerdotum, ut dicerent, Crucifigatur. Hanc sententiam tertia hora datam uult intelligi in qua assiduis uocibus perdurantes cum interuallo horarum fere trium, quibus itum et reditum est ab Herode, crucifixerunt Saluatorem. Omnis enim qui addicitur morti, ex eo iam mortuus computatur, quo sententiam excipit. Manifestauit igitur Marcus, quia non in iudicis sententia Saluator crucifixus est. Difficile est enim innocentem probare eum, qui sententia iudicis punitur. Discordare ergo se passus est in uerbo, ut doceret tertia hora ceptum esse, quod sexta hora impletum est: non legibus, sed persistente maleuolentia Iudeorum.

 Obscuris uera inuoluere non est bonum. Nam tres Euangelistas uerum dixisse ipsa concordia obtestatur. Marcum autem sensum nescio quem occultum uoluisse prodere, res ipsa declarat. Nec enim falli posset, qui auctorum exempla secutus, ea que scripsit, magna deuotione et industria didicit. Quid ergo ex hoc dicto prodere uoluit, solerti uigilantia inuestigandum est. Nec enim otiose a tribus Euangelistis discordare se passus in uerbis est. Animaduertamus ne uerum dicant, qui sententiam datam tertia hora dixerunt, ac per hoc tertia hora crucifixum Saluatorem, quamuis illud probare non ualuerunt. Sensum enim forte sciunt, sed quatenus defendant, ignorant. Ideoque Pilati persona interim sequestrata uideamus, unde sententia data in Saluatorem accepit exordium, et tunc apparebit an possit uerum uideri quod dicimus. Constat itaque principes Iudeorum premonuisse Iudeos ut Barabbam latronem peterent sibi in die festo dimitti, Iesum uero crucifigere debere. Contra quod Pilatus cum diu resisteret, uolens dimittere Saluatorem, frequenter intrans et exiens ad Iudeos, dicebat nullam se in eo causam mortis uidere. Illi autem insistentes dicebant, Crucifigatur. Hinc more orte sunt, et cum illuditur a militibus, et producitur, et ueste purpurea induitur, et fit ei corona de spinis, et adoratur, et conspuitur, et flagellatur, et palmis uerberatur, propterea sexta hora in crucem positus est. Ad Pilatum autem adductus est: tunc exiuit ad eos Pilatus foras, quoniam ipsi non introierunt pretorium; et  allocutus est eos, et audiuit falsas accusationes eorum, et misit illum ad Herodem, et regressus est, et iterum interrogauit Iesum, et ipse e contra respondit ei, et postea iterum exiuit ad Iudeos et collocutus dicebat, nullam causam mortis esse in Saluatore. Interea peruentum est ad horam tertiam per has moras. Tunc Iudei uolenti Pilato dimittere eum dixerunt, Crucifigatur. Contra quos Pilatus diu resistens, cum non potuisset obtinere, tradidit Iesum sententie illorum hora fere sexta. Sic enim scriptum est, Tunc tradidit eum uoluntatibus illorum. Ideoque dictum est recte sententiam tertia hora datam; quia non a Pilato data est, sed a Iudeis. Pilatus autem inuitus consensisse uidetur: propter inuidiam enim maxime dicentium, Si hunc dimittis, non es amicus Cesaris. Quid ergo Marcus uolens purgare hoc, secutus est, uideamus. Ostendere uoluit Saluatorem non iudicis sententia occisum, quia difficile qui iudicis sententiam excipit, non iuste occisus uidetur.

LXuI.---Quomodo Marcus euangelista demonia cognouisse ait et professa esse Iesum, e contra autem Apostolus, principes et potestates huius seculi neget cognouisse diuinitatem Domini Iesu? Dicit enim inter cetera Marcus, Sciebant eum ipsum esse: Apostolus uero, Quem nemo, inquit, principum huius seculi cognouit. Si enim cognouissent, nunquam Dominum maiestatis crucifixissent . Si demonia sciebant, quomodo principes ignorabant?

Quibusdam uidetur principes huius seculi, maiores Iudeorum significasse, quasi iuxta illud quod Petrus apostolus dicit, Scitis enim, inquit, fratres, quia per ignorantiam gessistis hoc malum, sicut et principes uestri . Ergo Iudeorum erant principes, non tamen huius seculi principes erant. Unde ait, uestri, non seculi: quippe cum dixerint regem se habere Cesarem, sub cuius fuerant redacti potestate. Sunt autem isti hi principes, quos alio loco significauit Apostolus dicens: Non est nobis colluctatio aduersus carnem et sanguinem, sed aduersus principes et potestates huius mundi, aduersus tenebrarum harum rectores . Recte ergo queritur. Si enim isti non cognouerunt Iesum, quomodo poterat fieri ut demonia agnoscerent eum? Sed aliud est quod cognouisse in Christo demones dicit, et aliud quod huius seculi principes negat cognouisse. Nam demonia sciebant ipsum quidem esse, sed qui per Legem fuerat promissus. Omnia enim signa uidebant in eo, que dixerant futura esse Prophete; ut quod ex semine Dauid de uirgine uenturus esset redemptor Isrel: mysterium autem diuinitatis eius ignorabant, sicut et principes eorum. Denique querit, quamuis captiose, diabolus a Saluatore dicens, Si tu es Filius Dei, etc. . uidens enim aliquando diuinam uirtutem, aliquando hominis infirmitatem, ambigens quid uerum esset, torquebatur. Concordant ergo Scripture secundum ea que reuelata sunt. Impossibile est enim discordare unius spiritus uiros.

 Quibusdam uidetur principes et potestates huius seculi Iudeorum maiores et principes dixisse, qui iuxta Petri apostoli dicta ignorauerunt quid mali fecerunt. Ait enim, Scio, fratres, quia per ignorantiam gessistis hoc malum, sicut et principes uestri. Iudeorum principes hi fuerunt, non tamen huius seculi principes dici potuerunt: quippe cum in potestate redacti fuerant Romanorum, profitentes se non habere regem nisi Cesarem. Hi autem sunt principes isti, quos alio loco significat Apostolus, dicens, Non est nobis colluctatio aduersus carnem, sed aduersus huius mundi principes, et tenebrarum harum rectores. Si ergo hi sunt principes qui nescientes Dominum maiestatis Christum esse, crucifixerunt, quomodo a demonibus potuit sciri? Non illum aliter scierunt demones, quam sciebant principes huius seculi. Sciebant enim ipsum  esse qui promissus erat in Lege per signa prophetie: non tamen mysterium eius, quo Filius Dei erat ex eterno, sciebant, neque sacramentum incarnationis.

LXuII.---Quid est quod in cruce positus Saluator ait: Pater, ignosce illis; non enim sciunt quid faciunt : si enim nesciunt, quid est quod ignoscitur, maxime cum dicat rex Abimelech ad Deum, Numquid gentem ignorantem perdes ?

Non omnis ignorans immunis a pena est: ille enim ignorans potest excusari a pena, qui a quo disceret non inuenit. Istis autem hoc ignosci petit, qui habentes a quo discerent, operam non dederunt. Huiusmodi non licet ignorare. Accipient ergo ueniam, si conuertantur.

 Non omnis ignorans immunis a pena est. Hic enim qui potuit discere, et non dedit operam, reum se fecit. Erat enim ut disceret, et a quo disceret: sed negligentior luxuria aut maleuolentia factus inexcusabilis est a crimine. Unde dicit Saluator, Si non uenissem et locutus eis fuissem, peccatum non haberent . Ille autem qui non suo uitio ignorat, ideo enim ignorat quia non fuit a quo disceret, nec rumore comperit doctrine opinionem, omni genere immunis a condemnatione est. Ideo his, si conuertantur, Dominus ueniam postulat a Patre, qui cum predicaretur ueritas, ut eam addiscerent operam non dederunt, sed per ignorantiam auctorem eius occiderunt. Unde Petrus apostolus in Actibus ait, Conuertimini, ut deleantur peccata uestra .

LXuIII.---Cum utique orandum pro inimicis Dominus docuerit, quid est quod in Apocalypsi contra hos anime occisorum ulcisci se petant, a Deo postulantes uindictam ?

Sic enim anime occisorum clamant uindicari se postulantes, sicut sanguis Abel clamauit de terra . Cause ergo sunt que clamare dicuntur, cum loqui non possint. Sanguis enim effusus quid aliud quam uindicari se postulat, clamans non uoce, sed ratione? Nam et opus opificem laudare dicitur per hoc ipsum quod uidentem se oblectat. Non enim tam impatientes sunt sancti, ut urgeant iam fieri quod sciunt tempore prefinito futurum, quod nec anticipari potest, nec differri. Sed hoc dicto ostendere uoluit, uindicaturum Deum sanguinem sanctorum suorum: ne quia tam patiens nunc uidetur, inultum putaretur impium bellum, quod contra sanctos geritur: ut et terrorem incutiens persequentibus Dei seruos, et exhortaretur pro se patientes. Reuelatur enim anima patientis quando uindicari se audit a potente. Pre se enim spem fert, si mortem suam audiat iudici displicere: tunc enim pro certo habet innocentem se esse. Et Deus quidem misericors et patiens est, sed moderate. Exspectat enim ut impii credant, et peccatores se emendent: si quo minus, plectentur, quia Dei longam patientiam contempserunt. Cuius rei exemplum etiam tempore misericordie predicate ostendit, ne non patiens, sed insensibilis, et quem neque dolor alicuius, neque pietas commoueret, uideretur. Hinc est unde ait per prophetam, Tacui, numquid semper tacebo ? et Dominus, Numquid non faciet, inquit, Deus uindictam seruorum suorum clamantium ad se die ac nocte ? Sic utique clamant, sicut supra diximus. Si quis ergo christianus ad tempus uindicet, non acerbe, neque cum sanguine, non peccat: melius tamen fecerit, si dimiserit iudici Deo.

 Apocalypsis cum futura mala et tribulationes diffidentie et male uite causa Deo uindice testaretur, exemplare etiam penarum uniuscuiusque peccati occulata fide demonstrans, ut nichil impietatis et crudelitatis inultum remanere probaret, animas occisorum  die ac nocte dicit uindicari se postulare. Quod quidem non est contrarium: quia Deus utique qui hanc legem dedit, uindicare se in diem iudicii repromisit, ut hoc preceptum ad presens dedisse uideatur, quod excusat occisorum animas, si illic iam positi diem ultionis deposcunt. Et tamen, ut uerius dicam, causam clamare intelligendum est. Ipsa enim non tacet, sed semper uindictam flagitat: sicut dicit Deus ad Cain, Sanguis fratris tui clamat ad me de terra. Quid est hoc, nisi quia causa facinoris clamat, uindicari desiderans? Si enim dicimus, propter opus, Laudat terra Dominum; cum utique neque uocem habeat, et careat intellectu: sic propter opera mala clamare dicitur sanguis. Nam utique non tam impatientes erant, neque tam imperiti, ut ante diem futurum iudicii uindicari se peterent, ne postularent fieri quod sciebant non effici ante tempus definitum. Et Saluator similiter, Non faciet, inquit, Deus uindictam electorum suorum clamantium die ac nocte?

LXIX.---Si iam predicante Ioanne, aut Saluatore, Lex cessauit; quomodo Saluator ait, Non ueni soluere Legem aut Prophetas, sed adimplere ? Si enim prohibita est [1 1Kb] , quomodo non soluta est, que agendi amisit auctoritatem?

Omnia que de Christo dicta sunt, adimpleta sunt: et ipse Dominus sic adimpleuit Legem et Prophetas, cum omnia quecumque de se scripta sunt, fecit, nec dissoluit aliquid, sed confirmauit. Lex enim et Prophete usque ad ipsum. Prophete enim de ipso locuti sunt, ideo ultra illum que ab his de hoc, id est, de Christo dicta sunt, tendi non possunt; neque post ipsum aliquid huiusmodi Prophete reperire potuerunt: quia neque habent de quo dicant, et de quo dicebatur iam uenit. Omnia etenim suis uoluminibus complexi sunt, et incarnationem, et conuersationem, et passionem, et resurrectionem, et diuinitatis manifestationem, et futurum eius iudicium reuelauerunt: ac per hoc cessauerunt Prophete impleto opere dispensationis. Lex autem duplici modo cessauit; nec quidem tota: nam et id quod cessauit poterit permanere, si seruetur conditio. Aliud enim cessauit in sententia, aliud in ipsa Lege. Predicante Ioanne baptismum penitentie in remissionem peccatorum, cessauit sententia Legis, que reos tenebat peccatores; cessauerunt etiam onera Legis, que ad duritiam cordis iudaici fuerant data in escis, neomeniis, sabbatis, et ceteris. Misericordia enim adueniente, cessauit uindicta. Sed onera Legis in perpetuum cessauerunt. Sententia uero his cessat et aboletur, qui permansere in beneficio consecuto. His autem qui redeunt ad hominem ueterem, refricatur Legis auctoritas, quia immemores beneficiorum redeunt sub sententiam Legis. Circumcisio uero et sabbatum usque ad illud tempus ualuit, quo noue legis predicaretur mandatum. Sic enim data sunt, ut adueniente lege fidei cessarent. Unde dicit Apostolus, Finis Legis Christus . Nam et Daniel hoc significat, cum et de aduentu Domini et temporibus hebdomadum prophetat, quia et chrisma et iudicium et sacrificium et ipsa ciuitas cessatura erant . Spirituali enim adueniente lege, necesse erat cessare carnalia. Tunc enim ex parte corporis seruiebatur Deo, nunc ex parte anime; pridem uisibiliter, modo inuisibiliter; tunc in carne, nunc in animo. Quia Deo utique qui spiritus est, in spiritu seruiendum est . Non ergo soluta Lex est, quia cessauit, sed successum illi est impleto tempore. Nec enim administratio eius accusatur aut iudicium, si peccatoribus indulgentia datur: cum hinc magis recte data et iusta probetur, quia quibus dominabatur, peccatores fuisse non negantur, quia iustis, inquit, Lex non est posita . Non ergo quia misericordia preferenda est, contemnenda putetur iustitia; cuius reuerentia si non esset, ipsa misericordia fructum non haberet. Nisi enim hanc  seruauerint post acceptam misericordiam, nichil illis proderit indulgentia. Nam dixit Lex, Non facies tibi idolum, neque adoraueris que in celo sursum sunt, et que in terra deorsum; et, Non peierabis; et, Honora patrem et matrem, et, Non occides, Neque fornicaberis, Neque furtum facies, Non dices falsum testimonium, Neque concupisces quidquam proximi tui . Numquid hec cessasse dicenda sunt? Absit. Sine his enim quis poterit uel in hac uita idoneus iudicari? Ac per hoc cetera cessauerunt que supra diximus, neomenie, sabbata, lex escarum, sacrificia, circumcisio, etc. Hinc est unde dicit Apostolus inter alia, Principes non sunt timori operi bono, sed malo. uis autem non timere potestatem? Bonum fac, et habebis laudem ex illa . Hec seruata bonos faciunt, non tamen perfectos. Unde Saluator, Nisi abundauerit, inquit, iustitia uestra plus quam Scribarum et Phariseorum, non intrabitis in regnum celorum . Addens enim istis potiora Saluator, non soluit utique Legem, sed adimpleuit. Sensus enim Legis ad salutem hominis pertinet, utputa. Oculum pro oculo, dentem pro dente : ut timens ne pateretur quod alii facere prohibitus est, cohiberet se a nequitia. Saluator autem superiorem in hunc sensum addens iustitiam, Ego autem, inquit, dico uobis, non resistere malo; sed si quis te percusserit in dexteram maxillam tuam, prebe illi et sinistram ; ut dum uicem non reddit malo, perfectus sit. Reddere enim uicem iustitia est, sed non plena; si uero dissimulet ab iniuria, plena iustitia est et abundans. Retribuere enim, gaudere ad tempus est; remittere autem, in futurum prestat letitiam. Sic ergo adimpleuit Legem Saluator, dum quos illa iustitiam docuit, hic iustiores effecit, quod illa non potuit. Quamobrem gaudium Legis est, quia discipuli eius peritiores effecti sunt. Destruxisset plane Legem, si impune peccare docuisset. Porro autem suspendit sententiam, ut hic qui male facit, habeat spatium penitendi: si quominus, redit in illum sententia cumulata, quia non cognouit ad hoc se remissum ut emendaret se.

 Prophetarum dicta de Saluatoris aduentu, impleta sunt cum uenit; quando enim quod predictum est, factum est, impletum uidetur: Lex autem, quam ad tempus datam diximus, cum tempore, quod transgredi prohibita est; quia quod impletur, cessat. Auctoritatem enim amisisset, et destructa uideretur, si non iuxta predictum tempus cessasset. Nam si alicui in potestate constituto successor datur, numquid destructus dicetur? Destructa plane esset Lex si tempore quo uiguit, accusaretur. Et non dixit, implesse se Legem aut Prophetas; sed, adimplere. Adimplere autem non aliud significat quam plene addere. Quid est autem addere Prophetis, nisi culturam Dei sub Trinitatis nomine ordinare? Quamuis enim Prophete in Dei nomine docuerunt et corripuerunt populum; hoc tamen mysterium in abscondito erat. Legem autem hoc est adimplesse, manentibus preteritis noua addere, utputa, Audistis, inquit, quia dictum est antiquis, Oculum pro oculo, dentem pro dente. Ego autem dico uobis, non resistere malo; sed si quis percusserit te in maxillam tuam dexteram, prebe illi et sinistram. Hoc fuit adimplere. Non enim destruxit illam, sed potiora addidit, non ut peccare uideretur qui uindicat, sed ut melior sit qui non retribuit. Nec aliud ergo uoluit, quam quod Lex in sensu habet, sed uoluntatem eius perficit. Ut enim Lex hominem iustitiam doceret, et per hanc saluum faceret, mandauit ut si quis oculum tolleret alicui, oculum amitteret: et ut hoc timore territi homines non facerent quod sibi fieri nolebant, et per hoc salutem haberent. Sed quoniam fragile genus est hominum, et ad peccandum procliue, ideo incurrit ut patiatur quod sibi fieri non uult. Immutatis ergo Saluator uerbis docuit quod saluti prodesset,  ut sensum Legis adimpleret, ut quia timore Legis salui esse nequiuerunt, per patientiam uicti emendarentur, sese corrigentes. Hoc preceptum datum est, ut non insolentes uiuerent patientia bonorum, dum non illis retribuunt condigna; ut si uoluerint corrigi, boni ex hoc profectum habeant, illi uero geminam penam. Non ergo iustitia destructa est, quam uidemus etiam per Apostolos operatam: quia et Petrus apostolus in Anania et Saphira hanc seruauit . Et uas electionis non repudiauit, sed usus est, dum et Elymam magum resistentem uie Domini, excecauit . Est etiam aliud quo impleta Lex est. Dicit enim Dominus, Audistis quia dictum est, Diliges proximum tibi, et odio habebis inimicum tibi; hec iustitia est: Dominus autem, Ego autem, inquit, dico uobis, Diligite inimicos uestros . Addit utique, quod est adimpleuit, quia non destruxit uetera, sed ut perfectos faceret, potiora mandauit. Inimicos enim, hoc est malos, quia retributione, que iustitia dictante fit, emendare et corrigere non potuit, per amorem illos et obsequium saluos fieri uoluit, quod et Lex in sensibus habebat. Lex enim sic uoluit inimicitiam tollere, ut per retributionem territi homines desinerent esse inimici: et quoniam audacia sua homines timorem Legis et nature spreuerunt, crescentes in malum; per humilitatem Saluator inimicitiam uoluit uinci, ut uel sic homines flecterentur ad bonum, dum uiderent non sibi reddi inimicitiam; permanentes autem grauius tractandos fore, quia nec humilitate eius, cuius uicissitudinem experiri debuerant, uicti sunt. Non ergo iustitia in uindicta oblitterata est, sed suspensa ad utrumque; quia cessauit circa eum qui sese cognouit: si quominus, plecteret contumacem.

LXX  .---Dominus certe inimicos nos diabolo fieri precepit: quid ergo est ut in Euangelio dicat, Esto consentiens aduersario tuo cito ? Quis est hominis aduersarius, nisi diabolus?

Nulli dubium est diabolum esse hominis inimicum, maxime fidelis. uehementiora enim tela sua contra Dei seruos exacuit. Sicut ergo iste bonorum inimicus est, ita et lex malis aduersa est. Quis enim contemnenti se non aduersetur? Dominus ergo peccatorem alloquitur, ut consentiat mandatis que illum inobedientem condemnant, ut subiiciat se uoluntati eorum, et fiat ex inimico amicus. Quia et contemptor legis inimicus est eius: uoluntati enim eius resistit. Ideoque hortatur Dominus peccatorem, ut bene agendo reconciliet sibi legem, ne in die iudicii accuset eum apud iudicem, et condemnatus penas det sprete legis: Omni etenim, inquit, qui male uult agere, disciplina Dominica inimica uidetur: cui nisi consenserit, mittetur in gehennam, diabolo, qui uere inimicus humani generis est, preparatam.

LXXI.---Iacob appellatus est Homo uidens Deum, et Moyses uidit Deum facie ad faciem; necnon et Isaias, uidi, ait, Deum sabaoth oculis meis: contra autem Ioannes euangelista, Deum, inquit, nemo uidit unquam ; hoc, quantum uidetur, contrarium est.

Quantum ad fidem ueri pertinet, Deum omnino nemo uidit unquam, neque Patrem, neque Filium. Quod enim uisus dicitur, ad intelligentiam refertur; uisus est enim uelut in imagine. ueluti nos cum imperatores nesciamus, uidemus eos in figura, non in ueritate: ita et Deus uisus est, ut intelligeretur Deus esse qui apparebat, per rationem, non per substantiam; quia in natura sua Deus uideri non potest. Et ut uerius proposite questionis secreta pandamus, sensum Euangeliste explicare nitamur. Ioannes enim occultum aliquid prodere uoluit, quod sciuit ad salutarem doctrinam pertinere: idcirco, Deum, inquit, nemo uidit unquam, nisi unigenitus Filius qui est in sinu Patris, ipse enarrauit. Animaduertamus sensum Euangeliste:  ut enim uerum esse, quia nemo uidit Deum unquam, ostenderet, Filium hoc enarrasse docet: quem falli utique impossibile est, quia in sinu Patris est. Sinus autem Patris quid est, nisi affectus in caritate ueri Patris per nature unitatem in Filium? Quamobrem nemo uidit Deum, nisi unicus Filius: hoc Ioannes apostolus Filium Dei audiuit dicentem inter alia, Non quia Patrem uidit quisquam, nisi qui est a Deo, hic uidit Patrem. Ut ergo ad condemnationem proficeret Iudeorum, qui Christum Dei Filium audire nolebant uel credere, ostendit Euangelista hunc esse Christum qui Patribus apparuisset in Deum [1 1Kb] : illum autem qui Pater est. nunquam uideri nisi a Filio. Quando enim Deum Patrem negat uisum, et Deum apparuisse Patribus profitetur, manifestare se uult Dei Filius, quia ipse semper in Deum uisus a Patribus est. Unde inter cetera dicit Iudeis de Patre, Neque uocem eius audistis aliquando, neque figuram eius uidistis . Ecce non est contrarium, et uisum et inuisum esse Deum.

LXXII.---Quando legitur in Apocalypsi Ioannis, uade, inquit et accipe librum de manu angeli, et deuora illum, et amaricabit uentrem tuum, sed in ore tuo erit dulcis sicut mel : quis iste liber est, qui amarum facit uentrem cum sit dulcis?

Omnia diuina uolumina amara sunt, sed perfidis atque carnalibus. Idololatris enim insuaue est, cum audiunt unum Deum predicari in Christo. Et Photinus simul pertimescit horrore correptus. Erubescit etiam Sabellius audiens Patrem esse qui Filius dici non possit, quia ab ipso sunt omnia; Filium autem idcirco Filium appellari, quia non utique Pater ipse est, sed de Patre, nec a quo, sed per quem sunt omnia. Confutatur et Arius, cum legit Christum uerum esse Filium Dei; sine dubio enim uerus dici non posset, nisi proprie esset de Deo. Conuincitur et Marcion, addiscens quia uerbum caro factum est, qui putat Christo carnem negandam. Arguitur etiam improbus Manicheus, uidens scriptum ab Euangelista, quia Saluator non solum presentia sui nuptiarum uota decorauit, uerum etiam poculis honestauit , qui nuptiarum aditus intercludit et promiscue conuenire hortatur. Hec continentur in libro, quem accepit Apostolus deuorandum. Hic liber Euangelium est quod Ioannem intitulatur, quod non solum male sentientibus amarum est, uerum etiam indisciplinatis, qui nolunt corripi, ut in peius proficiant. Ista reuelatio eo tempore facta est, quo apostolus Ioannes in insula erat Pathmos, relegatus a Domitiano imperatore, fidei causa. Tunc fuit in Spiritu, ut posset uidere celestia, et dum hec ei ostenduntur, que futura sunt causa impietatis et stupri et ceterorum, datus est illi liber qui dulcis quidem erat in ore, sed amarum faceret uentrem: ut ex his qui uidentur unius corpus esse hominis [2 1Kb] , istis dulcis esset; qui propter quod integre professionis sunt, in ore significati sunt: hoc enim dulce in ore est, quod unum est: illis autem qui heretica prauitate carnaliter uiuunt uel sentiunt, propter quod in uentre significati sunt, amarus. Accusabit enim eos in die iudicii Dei. Post reuelationem ergo Euangelium iussus est scribere, propter hec que supra diximus. Et Ezechieli prophete similiter dictum est, ut acciperet librum qui esset dulcis in ore eius, quando perfidiam populi missus est increpare .

 Frequenter, qui compendium querit, solet errare. Quid est ut non omnia ad causam dicta proponas, sed aliqua reprimas, ut obscurior fiat sensus? Nam dictum est Ioanni, uade, et accipe librum, qui est in manu angeli, et deuora illum; et erit in ore tuo dulcis tanquam mel, sed amaricabit uentrem tuum. Et ait, Oportet, inquit, te prophetare iterum populis et  gentibus multis. Quantum ergo ad ueri pertinet rationem, post exsilium Euangelium scripsisse probatur. In exsilio enim positus in insula Pathmos, in quam fuerat a Domitiano imperatore relegatus, uidit reuelationem, sicut dicit, in die dominico: post, sicut dixi, scripsit Euangelium, quod hereticis amarum est, quos in uentre significauit. Sunt enim carnales, quia male intelligunt Christum. In ore autem tuo, quod dicit, erit dulcis tanquam mel: quasi omnium Christianorum unum facit corpus, ut singuli membra sint alter alterius: ita ut in ore, quod utique capitis pars est, honorabiliores et fideliores significet, quibus ueritas que de Christo est, dulcis est; in uentre hereticos significat, quia carnales sunt. ueritas enim que Christum uerum Deum loquitur, his amara est. Totum enim Euangelium Ioannis contra hereticos est. Contra Photinum enim, qui Christum ante Mariam esse negat, probat de celis descendisse Saluatorem. Contra Arium autem, ostendit Christum initium non habere: quia in initio erat Deus Christus Filius Dei apud Deum Patrem, et quia nichil sine illo factum est, ipsum non posse dici facturam. Si enim factura erat, factum esset aliquid sine illo: sed quia nichil sine illo erat, semper fuit. Sabellium autem qui unionem accipit Patrem et Filium, ut unus singularis duobus nominibus nuncupetur, sic confutat ut dicat, Si me diligeretis, gauderetis utique, quia uado ad Patrem, quia Pater maior me est : ubi manifestauit duorum personas, quando Filius Patrem maiorem appellat. Nec enim singularis ipse sibi maior est. Necnon conuincit et Marcionem qui carnem Christi denegat. Dixit enim, Et uerbum caro factum est, et habitauit in nobis  Hoc sensu etiam Manicheum arguit, qui Christum in carne uenisse nescit, et nuptiarum aditus intercludit, ignarus Saluatorem nuptiarum conuiuium remunerasse. Similimodo et prophete Ezechieli dietum est ab angelo ut acciperet uolumen , et deuoraret illud, et dulce esset in ore eius, uentrem autem eius repleret. Hoc dictum est prophete, cum missus est arguere populum perfidum et indisciplinatum, qui similiter in uentre significati sunt, quia erant carnales. Ex his sunt quos Scriptura in Isaia propheta, licet mali sint, fratres appellat. Dicit enim: uos qui timetis Deum, dicite illis qui uos oderunt, nec audierunt precepta mea, Fratres nostri estis .

LXXIII.---Quid est quod Simeon dicit ad Mariam matrem Domini inter cetera, Hic positus est in ruinam et in resurrectionem multorum in Isrel: et tuam, inquit, ipsius animam pertransibit gladius, ut reuelentur multorum cordium cogitationes ?

Simeon uir sanctus, et diuinis oraculis commendatus, per Spiritum sanctum locutus quid futurum esset hominibus ex causa Christi, ut ruina his esset, qui cum sibi uiderentur stare per obseruantiam et peritiam Legis, diffidentia tamen operum Christi caderent, dissoluti a promissione Patrum: illis autem qui nullius prope dignitatis essent in Lege, credentibus uero in Christum, resurrectio in Isrel. [Ut digni Deo fierent qui prius indigni et inutiles erant, et reprobarentur qui aliquid esse putabantur [1 1Kb] .] Hoc est quod alio loco dicit Dominus, In iudicium ego ueni in hunc mundum, ut qui non uident, uideant; et qui uident, ceci fiant . Denique non Legis doctores, non Pharisei, non Scribe secuti sunt Christum; sed piscatores, homines imperiti et rusticani. Hinc est unde dicit Dominus: Pater, gratias ago tibi, quia abscondisti hec a sapientibus et prudentibus, et reuelasti ea paruulis . Quod autem adiecit, dicens, Et tuam ipsius animam pertransibit gladius, ut reuelentur multorum cordium cogitationes; hoc utique significauit, quia etiam Maria, per quam gestum est mysterium incarnationis Saluatoris, in morte Domini dubitaret; ita tamen, ut  resurrectionis honore et uirtute Domini firmaretur. Omnes enim stupore quodam in morte Domini dubitarunt. Non tamen in dubitatione permanserunt. Sic enim animam pertransit gladius, si dubitatio non permaneat in cogitatione, sed pellatur superueniente reformante se pristina uirtute. [Quis enim non ambigeret uidens eum, qui se Filium Dei dicebat sic humiliatum, ut usque ad mortem descenderet? Et quia, ut dixi, omnis ambiguitas in resurrectione Domini recessura erat, pertransire dixit gladium, non supercadere, aut contingere transeuntem membrum aliquod. Ut sicut gladius missus pertransiens iuxta hominem, timorem facit, et tamen non percutit, ita et dubitatio mestitiam faceret, non tamen occideret: quia non sedit in anima, sed pertransiit, quasi per umbram contingens corda discipulorum. Denique Cleophas et alius discipulus Emmaus euntes [1 1Kb] , in uia tristes, dixerunt inter cetera ipsi Domino, nescientes quia Dominus est, Nos putabamus, quia ipse erat qui incipiebat liberare Isrel . Dubitauerunt, sed, statim agnito Domino, transiuit dubitatio [2 1Kb] .] Sicut dictum est et de Ioseph, quia ferrum pertransiuit animam eius . In carcere enim innocens diu positus, de Dei iudicio circa se quod dubitauerit, non est mirum: sed quia plus de Deo sperabat, non permansit in ambiguitate. In eo enim quis iudicatur, in quo propensior est. Apocalypsis Ioannis hoc sancit. Dicit enim, Dubiis et infidelibus pars erit in stagno ignis et sulphuris . Ideo qui non permanet in dubitatione, eripitur a morte  : hoc est mortem euadere; quia dubitare de Deo, uel de Christo, mors est. Ac per hoc qui desinit dubitare, euadit mortem.

LXXIu.---Quid sibi uult ut Isaias propheta dicat de Christo, Qui peccatum non fecit: contra autem Apostolus, Eum qui peccatum, inquit, nesciebat, pro nobis peccatum fecit .

Quantum ad sensum pertinet, questiones diuerse sunt, sed uerba similia: ex parte quidem similia, ex parte uero discrepantia. Fecit enim, et non fecit, contrarium est; nesciebat, et non fecit simile est. Propheta ergo ex persona Christi locutus est, quia peccatum non fecit, nec dolus inuentus est in ore eius; Apostolus uero loquitur de persona Dei Patris, qui eum, id est Christum qui peccatum nesciebat, pro nobis peccatum fecit. Quod duplici modo intelligendum est. Primum enim fecit illum peccatum, dum incarnari illum uoluit, ut quem sors non tangebat, de peccatrice carne corpus acciperet, per quod dicitur factus peccatum. Deinde dum offert eum pro peccatis, fecit illum peccatum. Hostia enim in Lege pro peccatis oblata, peccatum nuncupabatur. Non ergo Christus peccatum fecit, sicut dicit propheta; sed a Patre ipse peccatum factus est, sicut ostensum est. Offerre autem Christum pro nobis quid est, nisi dare potestatem uolentibus eum occidere? Quod idcirco concessum est, quia profuturum erat ut esset causa descendendi ad inferos, ut spoliaret tartarum animabus. Superabundans enim et inauditum peccatum est, occidisse eum qui non solum nullo genere peccauerat, sed et multis uitam donauerat. Hoc peccato reus factus diabolus, contradicendi audaciam perdidit. Nam simile aliud ad Galatas in Epistola legitur: inter cetera enim, Factus, inquit, pro nobis maledictum . A quo factus, nisi a Patre? Iudicio enim Dei crux Christi maledictum est Iudeorum: peccatum enim illorum exclamat mors Saluatoris. Crucifigi ergo se permisit, ut passio eius proficeret nobis, ut hinc cum signo eius exeuntes, a secunda morte minime teneremur. Metuit enim mors etiam seruos eius a quo uicta est.

 Quantum ad propositum pertinet, non solum uerba discrepant, sed et persone diuerse sunt. Fecit  enim, et non fecit, contrarium est. Sed quia non ab hoc factum intelligitur, qui fecisse negatus est, contrarium dici non potest. Prophete enim dictum ad personam pertinet Christi, Apostoli uero ad personam Patris. Deus enim Pater reconciliauit sibi mundum per Christum; et ita factum est, ut eum, id est, Christum, faceret peccatum. Hoc est enim fecisse eum peccatum, dare illum in utero uirginali, ut nasceretur homo, ex parte carnis factus peccatum, quia caro peccati est, hic utique quem sors et conditio non tangebat hominem procreare. Ad hoc igitur natus est, ut hostia pro peccatoribus offerretur. Peccatum ergo factus dicitur, quia secundum Legem hostia que pro peccatis offerebatur, peccatum nuncupabatur. Similis locus est alius Apostoli ad Galatas dicentis de Saluatore, Factus pro nobis maledictum: ipse sensus est, Factus est pro nobis peccatum siue maledictum nostra causa a Deo Patre qui permisit illum a Iudeis occidi, ut incredulitatis sue causa abdicarentur a nobis in locum illorum inductis; sicut dicit Saluator, Tolletur a uobis regnum Dei, et dabitur genti facienti fructum eius . Nam omne quod permittit Deus, facere dicitur: quia si non permittat, non fit. Unde dicit Dominus ad Pilatum, Non haberes potestatem in me, nisi data esset tibi desuper . Non ergo immittens, sed permittens dare dicitur potestatem, ut dum mala mens uoluntatis sue accipit potestatem, sit rea: sicut Iudei qui occidentes Saluatorem, fecerunt illum maledictum suum, Dei iudicio. Crux enim Saluatoris maledictum est Iudeorum. Non enim sicut hostia que pro peccatis offerebatur, abluebat offerentem; sed contra oblatus Saluator macula et peccatum fit offerentium: iustificatio autem illorum qui dissentiunt, ut gentibus benedictio Abrahe fieret in Christo Iesu. Oblatio enim Iudeorum profecit Gentibus non diffidentibus a fide Iesu Christi.

LXXu.---Cur Saluator pro se tantum et Petro didrachmam soluit, non etiam pro ceteris Apostolis ? Quippe cum omnes eum, relictis facultatibus omnibus, subsecuti sint, pro omnibus soluere debuisse uidetur.

Didrachma, capitum exactio intelligitur, non prediorum, [quod nunc pannosum aurum appellatur, quia et pauperes exiguntur [1 1Kb] :] nec enim Saluator aliquid possidebat in mundo, cum sit dominus mundi. Mortuus enim alienis impendiis sepelitur: et nos a quibus mundus extraneus est, facultates augere cupimus, ut morientes mundum a nobis inuasum, non tantum uoce, sed et litteris contestemur, ut professione nostra ab eo, cuius mundus est, condemnemur. Hinc Dominus, Qui non, inquit, reliquerit omnia, et secutus me fuerit, non potest meus esse discipulus . [Quicumque ergo sic habet facultates suas, ut spem in illis non habeat, paratus autem sit pro fide illas abiicere, uiam ambulat qua itur ad Christum Dominum nostrum [2 1Kb] .] Didrachma ergo ab his exigenda erat, qui aliquid negotii gerebant, aut artibus operam dabant. Saluator autem, quia nichil horum curabat, neque discipuli eius, exigendus utique non erat: sed quia inimicus diabolus semper in insidiis erat, occasionem querens si posset inclinare Saluatorem; exactorum didrachme animos occupauit, ut eius facerent uoluntatem; ut accedentes ad Petrum, qui primus inter Apostolos erat, solui debere ab eorum magistro dicerent didrachmam, qui ab his oneribus liberi erant. Nihil enim agebant in mundo quod esset mundi: ut quia non erat unde solueret, aut his scandalo esset, aut certe humilitate suffragii quereret a quo solueretur. Tunc Dominus ut improuidum diabolum aduersus semetipsum semper machinari ostenderet, ad mare ire Petrum apostolum iubet [3 1Kb] , et capti piscis os aperire, et illic inuenire nummum exactioni debitum:  quo soluto, non solum scandalum non esset exactoribus, neque inclinaretur requisito auxilio ad soluendum; uerum etiam signum uirtutis maxime demonstraret, per quod captos a diabolo ad se traheret, ut argumento et astutia sua diabolus torqueretur. Dicunt ergo exactores didrachme ad Petrum apostolum, Magister uester non soluit didrachmam, etc. Quo dicto, magistrum ut pro omnibus discipulis solueret, conuenerunt. Saluator autem cum pro se et Petro dari iubet, pro omnibus exsoluisse uidetur: quia sicut in Saluatore erant omnes causa magisterii, ita et post Saluatorem in Petro omnes continentur. Ipsum enim constituit esse caput eorum, ut pastor esset gregis dominici [1 1Kb] . Nam inter cetera dicit discipulis. uigilate, et orate, ne intretis in tentationem . Et Petro dicit: Ecce satanas expostulauit, ut uos uentilet sicut triticum: ego autem rogaui pro te, ut non deficiat fides tua: et tu aliquando conuersus confirma fratres tuos . Quid ambigitur? Pro Petro rogabat, et pro Iacobo et Ioanne non rogabat, ut ceteros taceam? Manifestum est in Petro omnes contineri: rogans enim pro Petro, pro omnibus rogasse dignoscitur. Semper enim in preposito populus aut corripitur, aut laudatur. Quia et alio loco dicit: Ego pro his rogo quos mihi dedisti, Pater; et uolo ut ubi ego sum, et ipsi sint mecum .

LXXuI.---Ioannes in Euangelio, Lex, ait, per Moysen data est, Gratia et ueritas per Iesum Christum facta est : ergo Gratia et ueritas ante non fuit. Quomodo ergo Lex a Deo data dicitur, in qua ueritas non fuit?

Non sic passim pretereundum est, sed considerandum est quid sit. Lex per Moysen data est. Per Moysen enim Lex data manifesta habet precepta; sed scripsit et historiam, que et ipsa Lex appellatur. Et uideamus, quid in preceptis eius non erit uerum: forte quod dicit, Non occides, Non fornicaberis, Non furtum facies ? talia sunt et cetera. Nam historia eius, quia ante aduentum Christi ueritas non erat, hoc manifestum est. Etenim que sub uelamine erant, quid significarent, incertum erat. Cum autem per Christum manifestaretur, cuius persona sit que dicit in Genesi, Faciamus hominem ad imaginem et ad similitudinem nostram , et quis est qui fecit; et quis fuerit qui in rubo a Patriarchis uisus fuit ; et qui in petra operatus sit, que dedit aquas in deserto ; quia Petra, inquit, erat Christus : sic fuit ueritas per Christum, quando ea que latebant, aut in dubium ueniebant, quid significarent a Christo ostensum est. Nam inter cetera Dominus ait, De me scripsit Moyses . Hoc prius latuit; error enim erat. Putabatur enim Deus Pater, qui erat Filius; et qui estimabatur angelus, cognitus est esse Dei Filius. Et promissio facta fuerat Abrahe, que quamdiu non reddebatur, in ambiguo erat; cum autem ueniente Christo reddita est, facta est ueritas: quando et quod promissum est redditum est, et cepit sciri quod erat promissum. Promittentis enim fides tunc uera probatur, cum exsoluit promissum.

 uidendum est quid sit, Lex per Moysen data est. Per Moyser autem Lex data, manifesta habet precepta, et quid illic non erit uerum? Non occides, Non fornicaberis? talia et cetera sunt. Sed scripsit et historiam in qua usque ad aduentum Saluatoris, que esset ueritas, manifestata non erat. Cum ergo per Christum manifestatur, cuius persona dicat, Faciamus, et que sit que faciat; et quis fuerit qui in rubo, aut Patriarchis uisus sit; et qui in petram, cum aquam ipse produxit, operatus sit, quia Petra, inquit, erat Christus: fit ergo ueritas per Christum, dum ea que in dubium ueniebant, quid significent intelliguntur. Itaque Lex per Moysen data reos constituit peccatores:  Gratia autem promissa in Lege adueniens, donatis peccatis peccatores morte priuauit. Ordo ergo fuit primum Legem dare, postea uero misericordiam, que tunc fit Gratia, dum donat peccata. Ante enim promissio erat, que postea fit Gratia. ueniet enim, inquit, ex Sion qui eripiat et auertat impietatem ab Iacob . Hec promissio per Christum, facta est Gratia, dum donat gratis peccata. Quomodo autem donaret peccata, si non prius Legem daret, per quam reis factis ueniam largiretur? Nam non daret nisi quod sibi debebatur. Deberi autem non poterat, nisi Lex precederet.

LXXuII.---Quid est quod inter cetera dicit Marcus Euangelista de Christo, Intrans in domum uoluit neminem scire, et non potuit latere ? si ergo uoluit et non potuit, infirmata uoluntas eius uidetur.

Impossibile prorsus est ut Saluatoris uoluntas non impleatur; nec potest uelle quod scit fieri non debere: idcirco quod factum est, hoc uoluisse dicendus est. Nam uoluntas eius nunquam extra naturam eius est. Sicut ergo natura eius in reprehensionem non cadit, ita nec uoluntas. Nam quod proponitur, factum legitur in finibus Tyri: tunc intrauit in domum, et neminem uoluit scire. Nunc requiritur quomodo uel quare neminem uoluit scire. Animaduertendum est enim, quia istud in finibus gestum est Gentilium, quibus adhuc tempus predicandi non erat. Denique mittens discipulos suos precepit, dicens, In uiam Gentium ne abieritis, et in ciuitates Samaritanorum ne introieritis; sed ite potius ad oues que perierunt domus Isrel . Idcirco noluit se prodi, quod esset in domo; requiri autem se non noluit, sed libenter accepit. Quamuis enim tempus non esset predicandi Gentilibus, ultro tamen uenientes ad fidem non suscipere, inuidie erat. Sic factum est, ut dum Saluator a discipulis proditus non esset, ab aliis tamen qui eum ingredientem domum uiderant, proditus sit: et cepit sciri quod esset in domo, ut intrarent ad illum qui uellent consequi beneficia. A suis ergo noluit predicari, quod esset in domo. Requiri enim se uoluit; et ita factum est. Non enim latuit ab aliis demonstratus quod esset in domo. Denique mulier Chananea audiens de illo, intrauit ad eum deprecans ut expelleret demonium a filia eius: que nisi prius subiecisset se Deo Iudeorum, beneficium consecuta non esset. Impleta ergo uoluntas Saluatoris est secundum que explanauimus: ea enim que compendio breuitatis studens Euangelista complexus est, discutientes, inuenimus quod latebat.

 Hoc quod per compendium propositum est, ut plus sensum posset occulere, in finibus factum legitur Tyri: quia cum Saluator peruenisset in fines Tyri, intrauit in domum. Et quia non adhuc Gentibus predicare oportebat, iussit neminem alicui nuntiare aduentum suum: hoc est, neminem uoluit scire: et subauditur, a suis noluit nuntiari alicui quia erat in domo. Requiri autem se noluit, quia tempus offerendi Gentibus gratiam non erat. Denique ueniens mulier, comperto ab aliis qui uiderant illum intrasse in domum, orabat expelli demonium a filia sua. Saluator autem sciens non esse tempus dandi ultro gratiam Gentibus, ait, Sine, nati prius saturentur. Non enim licet accipere panem filiorum, et mittere canibus. Tunc mulier consensit Saluatoris uerbis, et accepit beneficium quod uolebat. Consentiendo enim iunxit se Deo Iudeorum. Hac ergo causa noluit per suos sciri quod esset in domo: et ita factum est ut uoluit.

LXXuIII  .---Legitur in Euangelio Ioannis, quod cum negasset se Saluator ascendere ad diem festum, ascendit : hoc inconstantis esse uidetur.

Semper breuiata propositione sensum occultas. Nam  hoc quod in questionem uocas tunc factum est, quando in Galilea positus propter tumultum Iudeorum, fratribus suis adhuc non credentibus sibi, compellebatur ascendere in Iudeam, quia futurus erat dies festus Iudeorum, ut seditionem pateretur. Ipse autem respondit eis, dicens: uos ascendite ad diem festum istum, quia mundus uos non odit: me autem odit, quia arguo opera eius. Ego non ascendo ad diem festum hunc, quia tempus meum nondum impletum est. Tunc fratres eius ascenderunt ad diem festum, ipse uero mansit in Galilea. Post autem et ipse ascendit ad diem festum. Quid uidetur contrarium, quando non tunc ascendit quando negauit, sed ascendit postea; et ascendit non quasi ad diem festum, sed quasi ad litem? Illi enim omnes leti ascenderunt, quasi ad perfruendas delicias diei festi. Certum est ergo, quia non ascendit ad diem festum. Saluatori autem ille fuit dies festus, quo passione sua redemit mundum. Denique dicit: Nunc clarificatus est Filius hominis, et Deus clarificatus est in eo . Hic dies festus eius est, in quo uicit mortem.

LXXIX  .---Si proprio arbitrio uiuimus, quare Saluator dixit, Nemo uenit ad me, nisi Pater qui misit me, traxerit eum : et consentiens his Apostolus, Neque uolentis, inquit, neque currentis, sed miserentis Dei est: et, Cuius uult miseretur, et quem uult indurat ? Quomodo uoluntatis arbitrium liberum est, quando alterius nutu aut ad bonum ducitur, aut ad malum?

Aliter causa se habet quam proposita est. Non enim hic questionis huius sensus est quem obtendis. Nam nullo genere ex his liberi arbitrii poterit causa turbari: quia si penitus sensum dictorum aduertas, scies hinc magis arbitrii liberi firmari sententiam. Hec enim contra maleuolos Iudeos prolata sunt. Cum enim dolo simulationis orte ex inuidia, Ioseph patrem proprium et filios eius fratres assererent Saluatoris, ne Dei esse Filius crederetur, tunc Saluator ait, Nemo uenit ad me, nisi Pater qui misit me, attraxerit eum. Quomodo autem Pater attrahebat ad Filium, nisi per opera que faciebat per illum? Sic enim dicit, Pater manens in me, ipse operatur : ut opera hec attraherent ad fidem Christi. uirtutes enim quas faciebat Saluator, ipse suadebant Deum esse Patrem Christi: ut qui alium patrem habere illum diceret, non attraheretur a Deo ad Christum. Ideo ergo Deus operabatur per Christum, ut uerbis eius fides commodaretur, quibus dicebat se Filium Dei. Hec est attractio, non uiolentie, sed testimonium Dei in Christo, cui qui credidit, attractus dicitur ab eo ad Christum. Nemo enim Saluatori credit, nisi qui Patrem illius proprium dicit Deum. Nam Apostolus non ut arbitrium pulsaret, hec fatus est que in questionem redegisti; sed ut iudicium Dei retractari prohiberet, hec dixit, iustum predicans Deum: scit enim cuius debeat misereri. Cordis enim inspector prouidet postulantis mentem, an mereatur accipere. Denique dicit per prophetam, Plebs hec labiis me honorat, cor autem eorum longe est a me . Nam simulatoris animum iustum est ut obduret Qui enim non per errorem, uerum uocat falsum, sed per maleuolentiam, ut intelligens bonum, fingat se nescire quod bonum est, ut conuertat illud in malum; hoc utique debet illi prestari, ut uere non intelligat bonum, ne saluetur, quod non uult. Nec enim iustum est, ut inuitus saluetur, qui non per ignorantiam salutem spernit, sed per malitiam uel inuidiam. His igitur confirmatur magis liberum arbitrium quam destruitur, ut unicuique pro uoto suo respondeatur.

 Nullo genere ex his liberi arbitrii causa poterit turbari. Si enim dicta ad causam referas qua dicta sunt, scies hinc magis arbitrii liberi firmari sententiam.  Cum enim Iudei studio maleuolentie sue de Saluatore dicerent, Nonne hic est filius Ioseph, cuius nos nouimus patrem? Quomodo ergo hic dicit, Quia de celo descendi? Ad hoc respondit iehsu: Nemo potest uenire ad me, nisi Pater qui misit me, attraxerit eum. Nunc uidendum est quomodo trahit Pater. Ipsius Saluatoris uerbum sumatur; dicit enim, Opera que facio, Pater facit. Credite quia ego in Patre, et Pater in me. Si ergo in Filio Pater operatur, opera autem sunt que inuitant ad fidem; recte dixit, quia nemo uenit ad me, nisi quem Pater traxerit. Trahit autem, cum operatur per Filium. Nam qui sibi uult credi, quomodo tollit liberi arbitrii uoluntatem? Et qui incredulum arguit, qua ratione trahit inuitum? Ad Iudeos utique hoc protulit, qui alium patrem illius, quam qui est, dicebant. Nemo enim Saluatori credit, nisi qui Patrem illius dicit Deum. Apostolus quoque non ut arbitrium pulsaret, hec fatus est que nunc proposita sunt; sed ut ostenderet Dei esse iustum iudicium, qui falli non potest in danda aut non danda misericordia. Est enim qui postulat, et non meretur accipere; alius uero petit, et meretur accipere. Hic enim non solis uerbis, sed operibus obsecrat; ille sola lingua; hic et corde contribulato; talis enim potest impetrare. Denique quid dictum in Lege est? Plebs hec labiis me honorat, cor autem illorum longe est a me. Si ergo duo petant, unus autem ex his accipiat, debet sciri hunc sic postulasse ut dignus esset accipere: quia Deus qui iustus est, non dat nisi cui dandum scit. uides ergo non arbitrium negatum, sed firmatum. Nam si una mente, una operatione duos audieris postulasse, et unum ex his exauditum, alterum despectum; recte et arbitrium non esse, et Deum acceptorem personarum putares.

LXXX.---Certe aut filius Dei quisque est aut diaboli: semper ergo filius est; sed aliquando Dei, aliquando uero diaboli: quid ergo nascimur requirendum est.

Dominus cum filii Isrel sepe delinquerent educti de Aegypto, iratus sententiam dedit, dicens, nullum illorum intraturum in terram promissionis excepto Caleb et Iosue filio Naue, qui prius Auses dicebatur. Eos autem qui nati fuerant in deserto, ipsos dixit intraturos, eo quod nescirent bonum aut malum. Nescire autem bonum aut malum, simplicitas quedam est naturalis, que neque ad malum erudita est. Hec est ignorantia sine malitia. Sine sensu enim nascimur: sed natura nostra hoc bonum habet, quod capax est ediscere ueritatem. Filius autem diaboli est, qui natus malis rebus imbuitur, ut his studeat que inimica sunt Creatori, multos asserens deos, et his immolandum quasi mundi rectoribus. Hic si resipiscat, et iuxta naturam suam sentiat, ad Creatorem se conferens, filius Dei erit. Ac per hoc neque filii Dei sunt qui nascuntur, neque filii diaboli. Quid enim dicit Saluator Iudeis? uos de patre diabolo estis, et concupiscentias patris uestri uultis facere . uides ergo operibus et professione filios creari diaboli: hos autem esse filios Dei, qui confitentes proprium esse Deum Patrem Christi, recte uersantur. Sic enim Deus instituit genus nostrum, ut sine sensu nascamur, possibilitatem tamen habeamus discendi, siue bona, siue mala; ut ipsi nobis aut mala acquiramus, aut bona: ut letemur in nobis, cum recte agentes remuneramur; aut ipsi nobis imputemus, si praua sequentes condemnemur.

 Dominus, cum filii Isrel sepe delinquerent educti de Aegypto, iratus, nullum illorum in terram promissionis intrare permisit, excepto Caleb et Iesu Naue. Filios autem eorum qui nati fuerant in deserto, ipsos dixit intraturos, eo quod nescirent bonum aut malum. Nescire autem bonum uel malum, simplicitas quedam est naturalis, que neque ad bonum neque ad malum erudita est: hoc est, ignorantia sine malitia. Sine sensu enim nascimur, sed nostra natura capax est ediscere ueritatem. Filius autem diaboli est, qui  natus malis rebus imbutus, iis studet que aduersus Creatorem sunt, dicens multos esse deos, et iis sacrificandum quasi mundi rectoribus. Hic si resipiscat, ad naturalem regressus iustitiam, recipiens fidem Christi, erit filius Dei: ac per hoc neque filii Dei sunt qui nascuntur, neque diaboli. Quid enim dicit Saluator Iudeis? uos de patre diabolo nati estis, et concupiscentias patris uestri uultis facere. uides ergo operibus et professione filios diaboli procreari. Sic enim Deus instituit genus nostrum ut sine sensu nati, possimus tamen erudiri ad utrumque, ut siue ad bonum, siue ad malum ipsi nobis quodammodo simus auctores: ut letemur in nobis, cum recte agentes remuneramur; aut nobis imputemus si praua sequentes penis subiiciamur: ideo iudicio nostro nos dimisit, ut neque queramur de malis, neque frustra, sicut et Dei filios per fidem fieri, de nobis gaudeamus si coronemur. Deus conditor et auctor substantie nostre uoluit aliquid nos proprium nostrum habere, ut non indigne gloriemur de fide, quam habemus in Deo Qui enim potestatis sue non est, quidquid habuerit, alienum est; ut nec gloriari possit de bonis, nec reus constitui de malis.

LXXXI.---Apostolus ait, Nos natura Iudei : de Iudeis ergo nasci Iudeos ostendit: non de proselytis dico, quos constat fieri Iudeos. Denique qui in eremo nati sunt, non sunt circumcisi, et tamen Iudei erant. Non ergo circumcisio Iudeum facit; sed natiuitas sub Dei Creatoris deuotione progenita. Si ergo de Iudeis Iudei nascuntur, quare non etiam de Christianis Christiani? nam et de Paganis Pagani nascuntur.

Non omne quod nascitur, hoc est unde nascitur. Nam et aurum de terra nascitur, et non tamen terra est; et gemme et alia multa: et de ligno esca nascitur, et de ouo pullus. De Paganis autem ut Pagani nascantur hec facit causa: quia enim omnis paganus in ignorantia est, et qui nascitur ex eo sine sensu est, ambo ignorantes sunt. Sed hoc interest inter utrumque, quia qui generat, sine dubio blasphemus est, ac per hoc filius diaboli est: natus autem infans nescit blasphemare, sicut nescit benedicere; paganus tamen est, quia sine sensu est. De Iudeo autem idcirco Iudeus nascitur, quia sub Creatoris deuotione generatur. Sicut dixit Adam de Cain, Procreaui hominem per Deum . Sicut enim Pagani indeuoti Creatori, demoniis gratias agunt in omnibus que agunt; ita et Iudei Deo Creatori supplices, laudant eum in omni actu suo, in eo despiciendi quia non cognoscunt Christum, per quem sunt omnia. Hoc etiam modo de Iudeo Iudeus nascitur. Non enim sicut quibusdam uidetur, quia circumcisio facit Iudeum. Circumcisio enim signum Iudaismi est, non Iudaismus: quia non Abrahe circumcisio iustitia est, sed signum iustitie, ut nati ex Abraham signum haberent, per quod probarentur filii esse Abrahe: quippe cum ex Iuda Machabeo hoc nomine sint appellati, ut non solum ex Iuda, sed et ceteri ex omnibus filiis Iacob, Iudei uocarentur, propterea quod Iudas dux fuerit eis. Ideoque nati Iudei signum accipiunt, ut qui sunt intelligantur. De Christiano autem ideo non nascitur Christianus, quia ipse qui generat, non natus, sed factus est Christianus. Quamobrem et iste qui nascitur, fieri oportet, ut sit. Nec enim per substantiam nascitur, sed per fidem que iam natis accedit. Ignorantia enim cum carne nascitur, fides autem postea spirituali ratione inseritur. Sed dicitur e contra, Si factus utique est qui generat, hoc iam debet generare quod ipse est, ut accepta dignitas traducem faceret. Nam senatores generant senatores. Sed senatorum dignitas non habet apud Deum meritum. Neque ipsa natura, hoc est substantia consequitur beneficium, sed in sola fama et sermone dignitas uertitur. Ac per hoc currit quidem sermo per traducem carnis, sed nichil aliud prestat, quam opinionem dignitatis: sicut et hi qui consules sunt, aut statuis honestantur, gaudent in uano. Christiani autem cum fiunt, ipsi nature accedit dignitas, ut essentia  ipsa hominis eternum habeat incorruptibilitatis beneficium ut non opinio sola, sed et res sit in effectu apud Deum. Tale est ut istud, si quis disertus pauper in laude sit et egeat pane, aut reliquis necessariis. Hec enim uera laus est, si sic illi proficiat quesita dignitas, ut nullius egeat; dum hoc nature eius prestatur, ut per se ipsa uiuat, et bene uiuat nullo requisito suffragio: hoc est, uere diuitem fieri et gloriosum.

 Non omne quod nascitur, hoc est quod unde nascitur. Nam et aurum, etc. Paganus tamen est, quia sine sensu est, neque suum habens meritum, neque alterius. De Iudeo autem idcirco Iudeus nascitur, etc. Sed dicitur e contra, Si factus utique est qui generat, hoc debet generare quod ipse est, ut iam accepta dignitas traducem faciat: sicut et in Iudeis, quia Abraham de pagano, Dei cultor factus est, et ex eo origo Iudeorum; sicut et facti senatores, iam senatores generant. Sed senatorum dignitas non apud Deum meritum habet, neque ipsa natura, id est substantia consequitur beneficium; sed in sola fama et sermone dignitas uertitur; ac per hoc currit sermo per traducem carnis, nichil aliud prestans, quam opinionem mundane dignitatis. Quare autem de Iudeo Iudeus nascitur, iam dictum est: Christianus autem cum boni dignitas nature ipsi accedit, ut substantia hominis qua constat beneficium consequatur, ut non opinio sola, sed et res sit in effectu apud Deum. Denique accepta remissione peccatorum, purificatur totus homo, ita ut et filius a Deo adoptetur. Quamobrem omnes natos renasci oportet, quia misericordia Dei singulis donat gratiam. Nec enim alter alteri potest remissionem accipere. Anima enim que nascitur in corpore, uel cum corpore, subdita morti inuente ab Adam, nisi signum acceperit euicte mortis, tartarum inferni non euadit. Unusquisque enim sibi accepit beneficium, non et ei qui nondum est. Si enim factus Christianus immortalis iam esset, recte natus de illo hoc esset quod et genitor. Nam qui fiunt Christiani, signum accipiunt, ne a morte secunda teneantur: non tamen mortem presentem, quam Adam inuenit, euadunt. Infantes autem propterea baptizantur, cum sint innocentes, ut anima rudis nata in corpore, signum habeat mortis euicte, ne possit ab ea teneri. Hoc signum Abraham non habuit: neque Prophete, quia tempus illos non inuenit; reseruatum est autem Filio Dei, qui ueniens uinceret mortem, et hanc gratiam credentibus largiretur. Hinc est unde Dominus ait Iudeis, Abraham pater uester cupiuit ut uideret diem meum; et uidit, et gauisus est . Sciens enim Abraham Christum ad liberationem humani generis repromissum, semper enim necesse erat ortum eius in inferis positos exspectare; quem ubi in spiritu natum esse uidit, gauisus est, certus quod in breui de inferno ereptus induceretur in celos. Quomodo ergo de Christianis nasci deberent Christiani, quando qui non crediderit, aut non fuerit baptizatus, non erit Christianus?

LXXXII.---Paganos elementis esse subiectos nulli dubium est: quid est ergo quod Apostolus dicit, Eramus et nos sub elementis huius mundi seruientes? . Si itaque et Iudei elementis erant seruientes, quid differebant a Paganis?

Manifestum est adiectione, aut diminutione, siue immutatione unius syllabe sensum peruerti. Idcirco Paganos elementa colere omnibus cognitum est; Iudeos autem non elementis, sed sub elementis Deo seruisse, propter neomenias, et sabbata, et circumcisionem, et cetera talia; hec enim carnalia sunt. Quidquid enim uisibile est, carnale est, et de elementis est. Sed quia ex precepto Dei erat, Deo seruiebatur; ut ex uisibilibus ad inuisibilia ueniretur, et ex hac causa profectus fieret ad maiora capienda, ut in his meditati digni fierent promissis spiritualibus. Ex ea igitur parte, quam supra dixi, sub elementis seruiebant  Iudei; ex alia parte legem habebant spiritualem, que et peccare prohibet, et exhortatur ad dilectionem Domini Dei, qui uenturus eis fuerat promissus ad remittenda peccata.

 Pagani non sub elementis seruiunt, sed ipsis elementis. Colunt enim astra, solem, lunam et sidera; hec in firmamento: in inferioribus autem terram, aquam: in mari uero Neptunum: in inferis autem Plutonem: aperte creaturam mundanam colunt, preterito Creatore. Nam Iudei hoc modo sub elementis, Deo tamen seruiebant, qui hec ipsa mandata dederat. Obseruant enim neomenias, sabbata, pecorum sacrificia. Initio mensis septimi tuba canere, quinto decimo autem die mensis septimi medullas palmarum et ramos ligni spissos, et ramos salicis circumferre, et in casis septem diebus habitare. Hec ergo obseruantes, recte sub elementis dicuntur seruisse: hec enim ex elementis sunt. Christiani autem non sub elementis, sed supra elementa Deo seruiunt, ad Ierusalem celestem properantes, in spiritu Deum adorant, non in uisibilibus et mundanis, sed in animo Dei culturam habentes, inuisibili inuisibiliter seruientes, sicut dicit Dominus in Euangelio, ueniet hora, in qua ueri adoratores adorabunt Patrem in spiritu et ueritate . Hec ergo ueritas est, spiritu Deo seruire, animo magis quam corpore: ut quia Deus spiritus est, spiritualiter excolatur. Ex hac parte Iudeos sub elementis subiectos dicit fuisse, qua supra memoraui: ex alia autem parte, Legis spiritualem fuisse rationem, qua et peccare prohibuit, et diligendum ex omni corde Dominum mandauit, et spem habere in Christo. Sed Apostolis predicantibus hec, magis defendebant que carnaliter data fuerant. Hec Apostolus memorat ut obfuscet Iudeos, qui obtrectantes Legis spiritualis, uisibilibus erant subiecti: et ut hec uere, ad comparationem legis fidei, infirma ostenderet, etiam interposita persona hoc denotat, qui utique eorum emulus fuerat uehementer. Cognito autem Christo, hec contemni estimauit, quia multum differt Gratia Dei per Christum a Lege factorum.

LXXXIII.---Si per Christum salus, et uera et perfecta cognitio; cur non ante uenit, ut et anteriores nostri qui in ignorantia fuerunt, addiscerent ueritatem? Denique post aduentum Christi multi saluati sunt, magis quam prius. Unde et si ante uenisset, multo plures saluati fuissent. Si ergo ita est, reprehensibile uidetur.

Nulli misericordiam facienti calumniam fieri oportet. In potestate enim dantis est, quando uel quantum uelit misereri. Exhortandus est enim huiusmodi et precibus prouocandus, non contentione a bono opere reuocandus. Forte non contradiceretur, si pro hac misericordia uicis illi aliqua redderetur. An quis medicum arguet qui medicamenta sua et officium suum gratis impendet? aut accusabitur tarditas eius ab eis, a quibus non est requisitus? Hec quidem diximus secundum rationem, sed Saluatoris bonitas ista non curat propter imbecillitatem humanam: suam enim sequitur naturam ad faciendam misericordiam. Idcirco tunc uenit quando debuit uenire, uoluntatis sue rationem secutus, non meritorum nostrorum. Nam si merita perpendas, uenire non debuit. uenit ergo quando et subueniri debere sciuit, et gratum futurum beneficium. Si autem ei cui necessitas imminet ante subueniatur, erit quidem gratum; non tamen ualde poterit scire quid sibi prestitum est: si autem in ipsa necessitate posito auxilium feras, sciet quale beneficium consecutus sit. De tribulatione enim ereptus, maiores gratias referet: quomodo si esurienti offeras panem; si autem offeras cum non esurit, non utique tam gratum erit. Idcirco recte factum est, ut non ante ueniret Dominus. Primum enim dimisit genus hominum uti uoluntate sua, non sine testimonio sui, quiz ex ipsa mundi fabrica per annua munera, que elementorum ministerio humanis usibus exhiberi decreuit,  intelligi et timeri diuinitatem suam uoluit. Quippe cum etiam ex traduce primi hominis, deinde Enoch et Ne notitia eius esset in terris. Sed cum languore quodam humani generis obsolescere cepisset cognitio Dei inter homines, et mores immutarentur, eligere dignatus est Abraham, in quo forma esset renouate notitie Dei et morum. Et cum adhuc reuerentia segnior esset, postea per Moysen Legem litteris dedit, que neque obsolesceret, et magis metum incuteret. Maior enim timor est, ubi auctoritas manifesta est. Et quia acceptam Legem gentes spreuerunt, non se subiicientes ei, neque ii qui acceperunt seruauerunt eam; motus Dominus misericordia, misit Filium suum, qui se pro illis offerens, mortem destruens, data omnibus remissione peccatorum, Deo Patri illos iustificatos offerret. Non enim posset descendi ad inferos, nisi per mortem. Nec ordo enim nec ratio poscebat, eum qui mortuus non fuisset, intrare ianuas tartari. Nonne si quis uult in terra sua barbaros decipere, immutat se in habitu illorum, ut putetur unus ex his, et sic explorat quomodo illos subuertat? Ita factum est et de diabolo: quoniam malo more hominem subuerterat, ut in morte non remaneret, inuentum est remedium, quomodo quos male tenebat amitteret, et subintraretur ei: et quem putabat se uelut hominem occidisse, reperiret illum apud inferos Deum. Quo facto, reus inuentus omnes quos tenebat amisit, et de cetero aperta est ad celum uia. Ecce quantum profuit aduentus Saluatoris, ut scientes homines de quo periculo liberati sunt, sine cessatione gratias illi referant. Sed forte e contra dicatur: Si multi ante Legem et post Legem peccatis pressi totos se carni dederunt, et digni fuerunt in tartaro remanere, sine dubio fuerunt qui deuotione et Creatoris reuerentia uitam suam nature lege frenarunt: numquid non etiam hi detenti sunt apud inferos, exuti [1 1Kb] hac uita? Si autem ante uenisset post mortem Ade, liberato Adam qui prior peccauerat, ceteris ad celum aperiret uiam, ut qui bene uixerant, agnito Creatore defuncti reciperentur in celum. Damnum ergo est, quia non ante uenit Christus? Damnum esse manifestum est, sed quere iustum an iniustum sit. Solent enim damna iusta esse, de quibus queri non liceat. Numquid fur deprehensus et iuxta legem in quadruplum condemnatus, ausus est queri? Ac per hoc damnum quod genus hominum passum est, iuste factum est, unde et permissum est. Quare et Saluator inter ipsa primordia uenire non debuit. Cum enim diabolus superbiret, homo factus a Deo positus est illi inimicus, ut auxilio Dei munitus, quia impar erat, resisteret ei accepto mandato. Diabolus autem solita subtilitate simulauit se ignorare quid preceptum esset a Deo, et inuenit Euam instabilem: postea autem promittens illi, quod si interdictum contigissent, prestaret illis diuinitatem; circumuenit eos. Tunc diabolus superato homine triumphauit: hic uictus genus suum subiecit peccato. Quamobrem iniustum erat uictori uiolenter auferre spolia, quia Deus quod facit iuste facit. Preterea cum acerbe peccauerit homo assentiens ei, contra mandatum Creatoris, fieri se Deum; idololatriam admisit, per quod in Deum peccauit: ideoque non illi statim debuit subueniri; quippe cum nec penituerit, nec grata ei fuisset misericordia, si non sciuisset quid mereretur. Quanquam enim omnia possit Deus, illud facit quod conuenit rationi, ut irreprehensibilis perseueret.

 Si ei cui necessitas imminet, ante subueniatur, erit quidem gratus, non ualde tamen poterit scire quid sibi prestitum est. Si autem in ipsa neces itate posito auxilium feras, sciet quale beneficium consecutus est. De tribulatione enim ereptus plus gratias agit; quomodo si esurienti offeras panem: si autem offeras non esurienti que erit gratia? Idcirco recte  factum est, ut non ante ueniret Dominus. Primum enim dimisit genus humanum uti uoluntate sua, non sine testimonio sui: quia ex ipsa fabrica mundi per annua munera, que elementorum ministerio humanis usibus exhiberi decreuit, cognosci et timeri diuinitatem suam uoluit. Postea uero cum obsolesceret notitia Dei in terris, et mores immutarentur, dignatus est uisitare genus hominum, ut data Lege, uel reformata , et notitiam sui et Legis auctoritatem restauraret; ut recognito Deo, et reuocata Lege timere inciperent: certi quia qui Legem dedit, iudicaturus esset actus humanos. Et quia accepta Lege a peccatis se cohibere nequiuerunt, cum possent, diu etiam per Prophetas admoniti: motus Deus misericordia misit Filium suum, qui se pro illis offerens, et mortem destruens, data illis remissione peccatorum, Deo Patri illos iustificatos offerret: ut scientes de quo periculo sunt erepti, sine cessatione Deo gratias agant; ut etiam si usus exegerit sanguinem pro illo fundentes, nec sic se illi uicem reddere profiteantur. Quam gratum ergo et pretiosum beneficium existimant, quod nec morte compensari putant? Sed forte contra dicatur: Si multi ante Legem, et post Legem peccatis pressi totos se carni dederunt; sine dubio fuerunt aliqui, qui creatori Deo deuoti a uitiis se infrenarent. Age, numquid hi expuncti a uita non in infernum descenderunt? Si autem ante, post mortem Ade, Christus uenisset; liberato Adam, qui peccato proprio tenebatur, a morte, ceteris ad celum iter fecerit credentibus, ut quia hic bene uixerant, grati Creatori et restauratori defuncti reciperentur in celum. Damnum ergo est, quia non ante uenit Christus. Damnum esse manifestum est. Sed quere an iustum an iniustum sit. Solent enim damna iusta esse. Numquid fur reprehensus, cum in quadruplum iuxta legem damnatur, non damnum patitur? Sed iustum est, ac per hoc iustum quod hominum genus passum est, iuste prouenit, ideo et permissum est. Quare et Saluator inter ipsa primordia uenire non debuit. Cum enim diabolus superbiret, et homo a Deo factus positus est illi inimicus, ut auxiliis Dei munitus, quia impar erat uiribus, resisteret illi accepto mandato unius Dei imaginem in terris ad errorem auferendum, per id quod unus ab uno factus, ex quo ceteri, demonstraret. Diabolus autem solita subtilitate simulauit se ignorare quid preceptum fuisset a Deo, et inuenit Euam instabilem, post autem promittens illis, quod si interdictum degustassent, futuri essent dii; circumuenit eos. Sic diabolus deuicto homine triumphauit, hic uictus genus suum uendidit peccato. Non ergo iustum erat uictori statim auferre uiolenter spolia: quia quod facit Deus, iuste facit. Preterea cum acerbe peccauerit homo; assentiens enim fieri se Deum, idololatriam admisit, hoc est in Deum peccauit: ideoque non illi statim debuit subueniri, qui nec penituit. Post autem iustis multa mala intulit satanas: Iob, Ioseph, Ieremie, Isaie, Zacarie, et ceteris Prophetis, et iustis. Idcirco commissus est Christus a Deo Patre suo qui illum uinceret, et se manifestaret, regnum eius auferens ratione, non potestate; quanquam omnia possit Deus: sed illud facit quod congruit rationi, ut irreprehensibilis perseueret.

LXXXIu.---Quare lune cursum in ratione Pasche custodientes, Paganos reprehendimus, quia dies lunares et motum custodiunt?

Absit a Christianis ut sidera uenerari dicantur, quibus indulta est spiritualis cultura, ut despicientes que uidentur, iis que inuisibilia et super celestia sunt, copulentur; et hec omnia transcendant futuri cum Angelis Dei. Nam et siderum cultores aut cum ipsis erunt, aut infra ipsa. Quomodo enim fieri potest, ut aliquis super hec sit que colit? Pagani itaque non computum lune obseruant; sed lunam ipsam uelut deam uenerantur. Et effectus curriculorum eius apprehendisse se arbitrantes, quid certis diebus agendum, quidue cauendum sit, decernunt, imperio eius quasi uitam et conuersationem suam ordine quodam  subiicientes: quos, quia extra Dei ordinationem hec ausi sunt usurpare, falli frequenter deprehendimus. Hec enim luminaria in signa temporum Deus constituit. Unde et nos numerum lune custodimus, non illam ipsam excolimus; ut a quarta decima luna, que nobis secundum Legem prima est, rationem Pasche obseruemus. Omnia enim plena Deus instituit: ideoque a quarta decima usque ad uigesimam primam, his septem diebus Pascha nobis celebrare concessum est, ut de his septem aliqui dies a parasceue usque ad resurrectionem Domini concludantur: ut neque tertia decima in passione sit, neque quarta decima in resurrectione, aut quinta decima; ne ante primam secundum nos lunam, passio Christi sit, neque resurrectio eius non primo die quo ceptus mundus est. Omnia enim mundi tempora unius hebdomade curriculis numerantur; quia his Deus mundi membra et ornamenta composuit. Sex enim diebus mundum aptauit, et septima cessauit, quam sabbatum appellauit. His enim septem diebus totius mundi ratio et numerus continetur. Semper enim in se redeuntes multiplicant numerum temporum. Post sabbatum enim a primo die repetit semper usque ad diem septimum, id est sabbatum: ut resurrectio Domini primo die inchoati mundi facta discatur; qui dies dominicus dicitur. Ipsum enim fecit Dominus unum cum uespere, et in septenarium numerum euolutus incipit iterum, ut sit post hebdomadam primus. Quod ita decretum ab initio est propter sacramentum incarnationis Domini, et passionis, et resurrectionis. In corpore enim Domini totus prope mundus resurrexit, et instauratus est. Absolutum est, non nos lunam colere; sed numerum, qui per lune cursum institutus est, custodire. Diabolus autem, qui est satanas, ut fallacie sue auctoritatem aliquam possit adhibere, et mendacia sua commentitia ueritate colorare, primo mense quo sacramenta dominica scit celebranda, quia non mediocris potentie est, Paganis que obseruarent instituit mysteria, ut animas eorum duabus ex causis in errore detineret: ut quia preuenit ueritatem fallacia, melius quiddam fallacia uideretur, quasi antiquitate preiudicans ueritati. Et quia in primo mense, in quo equinoctium habent Romani, sicut et nos  , ea ipsa obseruatio ab his custoditur; ita ut etiam per sanguinem dicant expiationem fieri, sicut et nos per crucem: hac uersutia Paganos detinet in errore, ut putent ueritatem nostram imitationem potius uideri quam ueritatem, quasi per emulationem superstitione quadam inuentam. Nec enim uerum potest, inquiunt, estimari quod postea est inuentum. Sed quia apud nos pro certo ueritas est, et ab initio hec est, uirtutum atque prodigiorum signa perhibent testimonium, ut, teste uirtute, diaboli improbitas innotescat. Quoniam enim sola est que facile suadeat, hec contra uersutiam et preuentum diaboli posita est, ut simulationem eius reuelet. Nemo enim etiam inimicorum negare audeat illic esse ueritatem, ubi uirtus apparet.

LXXXu.---Quid est ut cum constet a Dauid usque ad transmigrationem Babylonis decem et septem esse generationes; euangelista quatuordecim dicat , pretermissis Ochozia, qui post Ioram est filium Iosaphat, et Ioas filio Ochozie, et Amasia filio Ioas?

Nihil Euangelistam quam sensum Legis secutum credibile uideri debet. Ideoque non immerito hi ab Euangelista sublati sunt de numero ceterorum. Sic enim horum continuauit impietas, ut malignum eorum nullum interuallum haberet. A Ioram autem ceptum malignum sic perambulauit usque ad Oziam filium Amasie, ut nullius lateris esset suffragium, quo ex parte merito patris aliquis horum remaneret in numero regum. Nam Ioram maligne agens merito Iosaphat premissus in numero est; et Ozias merito  Ioathan reseruatus in numero est. Illorum autem trium continuata malignitas in Deum est. Salomon quoque merito patris remissus in regno est; et Roboam filius Salomonis maligne agens merito Asa relictus est in numero regum. Illi autem tres in medio malorum conclusi sunt maligne agentes, ideo erasi sunt. Peius enim a perditione generis exemplum est, quando se iugiter malignitas pandit  . Et ut proprie dicam, propterea quod ex traduce eorum non est Ioseph, pretermissi sunt. Ab Abraham enim horum generationem secutus est Euangelista, ex quibus originem trahit Ioseph, cui desponsata est Maria, que genuit Christum.

LXXXuI.---Quid est quod probet Mariam matrem Domini ex tribu et semine esse Dauid?

Idonei testis proferemus sermonem. Dicit enim Angelus ad Mariam inter cetera: Et dabit illi Dominus Deus sedem Dauid patris sui, et regnabit in domo Iacob in eternum, et regni eius non erit finis . Quomodo diceretur ab idoneo teste pater eius Dauid, si non esset mater eius Maria ex semine Dauid?

LXXXuII.---Si unus est Deus, cur in tribus spes salutis est, et non in duobus aut quator, aut certe in ipso uno? et quare non est ab initio Trinitas predicata?

Nihil pene nouum effectum est: sic enim Trinitas predicatur, ut unus Deus credatur. Non ergo additum est aliquid, sed sacramentum Dei unius reuelatum. Inter ipsa autem primordia manifestari non oportuit; quia prius predicandum, et postea id quod predicatum est, reuelandum: ut scias Patrem esse, a quo cuncta sunt; Filium uero dici, per quem sunt omnia; Spiritum autem sanctum appellari, per quem omnia, que a Patre quidem, sed per Filium sunt, regenerantur ad fidem Dei unius. Hi ergo tres sunt quidem, sed una diuinitas. Ratio igitur facit ut tres sint, non plures aut infra. Omnis enim numerus usque ad nouem peruenit, quia tres dum inuicem in se sunt, faciunt numero nouem; quia in uno tres sunt, et tres sunt unum. Qui enim uidet unum, uidet tres, dum nichil differt alter ab altero. Tres ergo unum, et ter tres unum. Hec enim in nono numero perfectio est, quantum ad numerum pertinet, quia de uno sunt omnia. Addito enim uno ex quo uel in quo tres qui numerantur nouem, fiunt decem uel uiginti. Semper tamen usque ad nouem uenitur, et unus additur, quia nouem unum sunt, ut plena perfectio sit unitatis.

 Unus quidem est Deus, sed non singularis est. Habet ex eternis in mysterio alterum qui sit cum altero. Et quoniam Deus pater in se habet alterum cum altero, sicut dixi, dignum fuit unum prius predicare, non manifestato mysterio quod erat in ipso: quoniam caput Filii Pater est, et caput Spiritus sancti Filius, quia de ipso accepit: et sicut Pater misit Filium, ita et Filius misit Spiritum sanctum. Postquam autem cognitus est Deus ex quo sunt omnia, tunc scientibus se manifestauit Filium suum, quem ex eterno habuit apud se. Manifestatus autem Filius ostendit Patrem esse qui prius unus Deus predicabatur esse. Quo cognito palam fecit esse etiam Spiritum sanctum, qui tertius sit a Patre, secundus autem a Christo secundum numeri ordinationem; iuxta substantiam autem non esse et non differe alterum ab altero: et hoc ex eternis fuisse in mysterio Dei, qui in Trinitate est adorandus. In eodem enim honore uult recipi, quod ex ipso est, in quo recipitur ipse a quo est. Dignum enim est, quia in ipso fuerunt et omnia per Filium facta, et per Spiritum sanctum illuminata, ut in Trinitate salus predicetur, seruato ordine personarum, unius diuinitatis indiscreta adoretur potestas. Ut ergo tres sint non  plus aut infra, ratio facit: quia omnis numerus usque ad tres peruenit. Tres enim quia inuicem in se sunt, undique Trinitas annuntiatur, quia in uno tres sunt, et tres unum sunt. Unum qui uidet, uidet tres, dum nichil differt alterum ab altero. Tres ergo unum, et unum tres. Hec est Trinitas undique perfecta. Et hec est Trinitatis intelligentia, que tunc perfecta est, si unum dicantur.

LXXXuIII.---  Si maior gratia, et manifestior intelligentia in Nouo est quam in uetere Testamento; quare Isaias propheta sedentem in throno maiestatis uidit Dominum sabaoth, qui est Christus, iuxta interpretationem Ioannis euangeliste? dixit enim inter cetera, Hec locutus est Isaias, quando uidit maiestatem eius, et locutus est de eo . In Nouo autem Stephanus primus martyr stantem se uidisse dicit Iesum a dextris Dei . Quid est istud ut hic subiectus uideatur post triumphos, et illic quasi Dominus antequam uinceret?

Prout causa fecit ita et Dominus se ostendit. Prophete enim uisus est quasi rex corripiens plebem: et hoc se ostendit quod erat, hoc est, sedentem. In pace enim erat causa diuinitatis eius. Stephano autem ut stans appareret, fecit calumnia Iudeorum. In Stephano autem Saluatoris causa uim patiebatur. Ideo sedente iudice Deo, stans apparuit, quasi qui causam diceret: et quia bona causa eius est, ad dexteram iudicis erat. Omnis qui causam dicit, stet necesse est.

LXXXIX.---Saluator inter cetera dicit de Spiritu sancto, quod ueniens, inquit, ille arguet mundum de peccato, et de iustitia, et de iudicio. De peccato quidem, quia non crediderunt in me; de iustitia uero, quia eo ad Patrem, et iam non uidebitis me; de iudicio autem, quia princeps huius mundi iudicatus est . Causam quidem uidetur dixisse arguendi mundi, sed indiget explanatione.

Cum Saluatori non crederent Iudei, neque mundane potestates; quia non solum hominibus se manifestari uoluit, sed et principibus et potestatibus in celestibus, sicut docet Apostolus in Epistola ad Ephesios ; post passionem suam uera se locutum Spiritum sanctum probaturum ostendit. Et hoc est arguere mundum, ostendere illi uera esse que credere noluit. Credere enim noluit a Deo uenisse Saluatorem. Saluator autem seruata iustitia non trepidauit reuerti ad eum qui se miserat: et per id quod regressus est, probauit se inde uenisse. Quia nemo, inquit, ascendit ad Deum, nisi qui descendit a Deo . uidentes ergo potestates ascendere eum, confuse sunt, uidentes uerum esse quod uelut falsum spreuerant. Itaque ista iustitia arguit eos, qua iustum probatum est, quia regressus est unde uenerat. Sic autem arguit eos de peccato, quia non solum credere ei noluerunt, sed et occiderunt eum. De iudicio uero sic eos corripuit, dum ostendit principem mundi reum factum et comprehensum ab eo, cuius fidei non communicarunt. uidentes enim animas de inferis ire in celos, cognouerunt adiudicatum esse principem huius mundi, ut reus factus in causa Saluatoris, que tenebat, iure amitteret. Hec quidem ascendente Saluatore uisa sunt; sed superueniente in discipulos Spiritu sancto, palam aperteque manifesta sunt. uera enim correptio tunc fuit, quando post passionem resurrectionemque ad testimonium Saluatoris publice a perfidis uidebantur resurgentes mortui, claudi currentes, leprosi mundati, paralytici confirmati, ceci aspicere, surdi audire, muti eloqui, demoniaci purgari, infirmi recuperata sanitate gratias agere. Hoc modo Spiritus sanctus arguit mundum; quia in nomine Saluatoris, qui reprobatus est a mundo, omnium curationum uirtutes operatus est.

 XC.---Si diabolus ipse est satanas, quid est ut inter cetera dicat ad Iudeos Saluator, uos de patre diabolo estis, et concupiscentias patris uestri uultis facere. Ille homicida fuit ab initio, et in ueritate non stetit; quia ueritas non est in eo: cum loquitur mendacium, ex suis propriis loquitur; quia mendax est sicut et pater eius ?

Diabolus non speciale nomen est, sed commune cum ceteris. In quocumque enim opera diaboli fuerint inuenta, sine dubio diabolus appellandus est. Operis enim nomen est, non nature. Itaque hoc in loco patrem Iudeorum Cain significat, cuius imitatores uolentes esse Iudei, Saluatorem peremerunt. Hinc dicit eum, quia se parricidio maculauit, et reum fecit mortis, in ueritate non stetisse. Ab ipso enim forma data est fratricidii. Istum ipsum dicit, cum loquitur mendacium, de suis propriis loqui, ut ostenderet unumquemque nonnisi propria uoluntate peccare. Sed quia imitator diaboli est, adiecit, Quia mendax est, sicut et pater eius. Hic enim ut primum hominem morte condemnaret, simulauit se nescisse quid preceptum fuisset ei a Deo. Sic et Cain interrogatus finxit se nescire, ubi esset frater suus Abel, quem occiderat . Hoc ergo in loco diabolum Cain esse dixit; patrem autem eius diabolum, cuius opera secutus est. Diaboli enim filius, diabolus est. Sed diabolus ille qui est satanas, patrem in malitia sua nullum habet. Ipse enim sibi in malo auctor est. Prior enim ipse peccauit, ac per hoc quicumque imitati illum fuerint, filii eius dicentur, et ille pater eorum. Etenim nos in fide patrem Abraham habemus, quia prior ipse credidit Deo: ac per hoc nomine eius censemur. Fideles enim dicimur sicut et ille.

XCI.---Querendum quomodo contradicendum sit argumentis Photini dicentis, Christum ante Mariam non esse.

A Ioanne prius queramus Baptista, quem ipse Saluator testem suum esse professus est. Ait enim inter cetera de Domino, Qui de sursum uenit, super omnes est: qui autem de terra est, de terra loquitur. Qui uero de celo uenit, quod uidit et audiuit, testificatur: et testimonium eius nemo accipit . Ecce Ioannes omnes secum pariter ad comparationem Domini terrestres appellat: quia illum de celis testatur uenisse, ceteros uero omnes de terra esse, hoc est, de inferioribus. Et ipse Dominus inter cetera eadem loquitur, dicens: Non enim descendi de celo ut faciam uoluntatem meam, sed uoluntatem eius, qui misit me, Patris . Et iterum Dominus inter alia hoc sensu loquitur dicens: Et non dico uobis, quia ego rogabo Patrem. Ipse enim Pater diligit uos, quia uos me diligitis et creditis quia a Deo exiui. Exiui enim a Patre, et ueni in hunc mundum: iterum relinquo mundum, et uado ad Patrem. Tunc uidentes discipuli manifeste illum esse locutum, dicunt ei: Ecce nunc palam loqueris, et prouerbium nullum dicis. Nunc scimus quoniam scis omnia, et non opus tibi est ut quis te interroget: in hoc credimus, quoniam a Deo existi . Hec interpretatione non indigent. Quippe cum ista summa sit religionis nostre, ut Christum ante carnem in celis cum Deo fuisse credamus, ut Filium apud Patrem. Nam si propter iustam conuersationem et celestem doctrinam de celo et a Deo se dixit exiisse, et uenisse in mundum, eadem debuerant dicere de se omnes Prophete et Apostoli. Et quia dixit, Iterum relinguo mundum, et uado ad Patrem; hoc forte dicatur significasse, quia doctrina que uenerat a Deo, relicto mundo ad Deum est regressa? Aliud enim quod dicant non habent. Si enim de celo uenisse, et a Deo exiisse, et uenisse in hunc mundum, ad uirtutis et doctrine pertinet causam, non ad Saluatoris personam, cum dicit, Iterum relinquo mundum, et uado ad Patrem; illo utique redit unde uenerat: sed uidemus post abscessum Domini, et uirtutem fuisse in mundo et doctrinam. uides ergo non de uirtute dictum esse  a Domino et doctrina, sed specialiter de se Dominum locutum. Quod si uirtutis que in Christo operata est, dicis esse uerba; hec ipsa uirtus Deum Patrem suum appellat. Ecce incurris quod times: quia si uirtus Dei Filius Dei est, ipsa utique uirtus Dei est, de qua dicit Apostolus, Christum Dei uirtutem et Dei sapientiam : hec exiuit a Deo, et iterum ad eum regressa est. Itaque hec ipsa uirtus que Christus est, in Spiritu Dei demonia se testatur eiicere ; qui Spiritus per Apostolos operatus est, ut scias Spiritum sanctum per quem Dominus operatus est, post abscessum Domini hic in mundo per Apostolos operatum: ut plenius appareat Dominum de sua persona locutum, quia relicto mundo regressus est ad Deum. Aut si putas uirtutem hanc non esse Christum, due erunt uirtutes et duo filii Dei: et ubi est illud quod legitur, Unigenitus Filius Dei, qui est in sinu Patris ? et iterum, Sic enim, inquit, dilexit Deus mundum hunc, ut Filium suum unicum daret pro eo ? Animaduertis iam uirtutem Dei, que corporaliter operata est in mundo, ipsam unam esse que et Dei uirtus dicatur et Filius. Et uideamus quid crediderint, aut cui, Apostoli audientes a Domino, Ecce iterum relinquo mundum, et uado ad Patrem: responderunt enim, Ecce nunc palam loqueris, et prouerbium nullum dicis. Nunc scimus quia nosti omnia, et non opus est tibi ut quis te interroget: in hoc credimus, quoniam a Deo existi. Nunc uideamus si de uirtutibus ambigerent discipuli, utrum a Deo exissent, cum uidissent Lazarum iam fetidum quarta die resuscitatum , ceco a natiuitate oculos reformatos , tactu fimbrie mulierem a profluuio liberatam , aque naturam mutatam in uinum . At de persona Domini nemo plane dubitauit, uel de uirtutibus: quippe cum dicerent illum alii esse Eliam, alii Ieremiam, aut unum ex Prophetis . Nam cum lapidare uellent illum Iudei, respondit eis iehsu: Multa opera bona ostendi uobis a Patre meo; propter quod eorum opus lapidatis me? Dixerunt ei Iudei: Nos de bono opere non te lapidamus, sed propter blasphemiam; et quia cum sis homo, facis te Deum . Si ergo Iudei quod Dei opera essent non ambigebant, Apostoli ambigebant? Quoniam ergo omnis dubitatio de Saluatoris persona erat ; idcirco discipuli satis sibi esse factum confitentes manifestatione uerborum Domini, dixerunt ad eum: Nunc scimus quoniam nosti omnia, et non est opus ut quis te interroget: in hoc credimus, quoniam a Deo existi. Si enim non uere a Deo exiuit, fides Apostolorum exinanitur: sed non potest, quia a Saluatore probata est. Respondit enim eis, Modo creditis; id est, tanta signa uidentes non credebatis. Itaque probatum est Apostolis Christum a Deo exiisse et uenisse, ut per hanc exitionem Filium istum Dei credere non esset ambiguum. Si enim nemo uidit Deum nisi qui est a Deo hic uidit Deum , et si nemo nouit Patrem nisi Filius ; hoc est uere apud Deum Patrem fuisse, et ab eo exisse, et uenisse. Nemo enim alius poterat a Deo exire, nisi hic qui in principio erat apud Deum ; quia et nec quisquam alius sciebat, aut uiderat Deum. Ideo non incredibile nobis est, uerum Filium hunc Dei credere. Sicut dicit Ioannes in Epistola prima, Et simus, inquit, in uero Filio eius Iesu Christo. Hic est uerus Deus, et uita eterna : et Apostolus, Qui proprio, inquit, Filio non pepercit : et Euangelista, Quia proprium, ait, sibi patrem dicebat Deum . Si uerus ergo Filius Dei est Christus, quomodo homo tantum est? uerus enim Filius non diceretur, nisi proprie ab eo esset genitus. Aut dicat Photinus, quare uerus Filius Dei creditur, si non est uerus? Aut quid opus erat hunc credere Filium Dei, si unus esset de ceteris  sanctis, qui filii Dei digni sunt appellari? Aut numquid aliqua indignitas in hoc est, per quam Filius Dei sicut ceteri sunt, credi non posset: et idcirco dicitur, ut hic de quo incredulum uidetur, credatur Filius esse Dei? Si enim potior ceteris est, quid opus est ut dicatur, Crede Christum Filium Dei esse, si unus esset de ceteris; nisi quia, ut aliter de hoc credatur, precipitur, quam de ceteris? Ut quia multi sunt qui filii Dei sanctitatis causa appellantur, hic solus uerus Filius Dei credatur, unde et unicus dicitur. Nam quis sanctorum ausus fuerit Filium Dei se dicere, non dicam et unicum [1 1Kb] , nisi Saluator conscius natiuitatis sue a Deo profecte? Quomodo autem pateretur se adorari, si nesciret se de Deo, cum scriptum sit, Dominum Deum tuum adorabis, et ipsi soli seruies ? Quippe cum Ioannem angelus corripuerit, eo quod adorare se uellet, dicens ei, Ne feceris, quia conseruus tuus sum: Deum adora . Et cum soli Deo seruiendum Scriptura testetur; Apostolus tamen, Qui seruit, inquit, Christo, placet Deo . Quare? Quia unum sunt Deus et Christus, Pater et Filius. Apostolus se Christi seruum fatetur, et dicit Corinthiis, Nolite fieri serui hominum . Et ad Galatas, Paulus apostolus, non ab hominibus, neque per hominem; sed per Iesum Christum, et Deum Patrem, qui suscitauit eum a mortuis : ostendit aperte Christum Deum esse et hominem, ut apostolatum suum non ab homine esse, sed a Christo, iuxta quod Deus est, et a Patre Deo esse demonstraret. Denique in subiectis ait: Neque enim ego ab homine accepi illud, neque didici; sed per reuelationem Iesu Christi . Quid tam apertum? Dei enim doctrinam non per hominem dicit se esse assecutum, sed ab ipso Deo edoctum. Nam nos Dei doctrinam per homines accipimus: uas autem electionis nichil se probat ab Apostolis assecutum, hoc est, ab hominibus. Nam si, quia Dei doctrina est, ideo non per hominem discitur, quam laudem suam testatur Apostolus, si sic didicit sicut ceteri Apostoli? Utquid dicit, Neque ego ab homine accepi illud, neque edoctus sum; sed per reuelationem Iesu Christi? Quis ambigat hoc loco Christum Deum significatum? Sed quid mirum, cum inter cetera dicat ad Romanos, Quorum patres, et ex quibus Christus secundum carnem, qui est super omnia Deus, benedictus in secula ? Quid est, et ex quibus Christus secundum carnem? Non enim hoc diceret, nisi esset et secundum Deum; ut secundum carnem ex patribus, secundum diuinitatem uero ex Deo Christus sit super omnia Deus. Sed forte ad Patris personam pertinere dicatur? Sed hoc loco nulla est paterni nominis mentio. Ideoque si de Christo dictum negatur, persona cui competat detur. Quare autem Christo non competat, cuius nomini celestia, terrestria et inferna genu flectunt ? hoc est, super omnia esse Deum. Preter hec enim alia nulla sunt. Dicat nunc Photinus, si hec homini genu flectunt: aut si Deus potentias illas celestes et sanctos Angelos ut hominem adorent, decreuit. Sed absit, quia Deus nichil stultum decreuit; maxime cum non liceat, nisi Deum adorari; quanto magis in celis? Rex enim adoratur in terris quasi uicarius Dei. Christus autem post uicariam impletam dispensationem adoratur in celis et in terra. Legimus namque, quia uerbum caro factum est : hoc est, ministro Spiritu sancto incarnatum esse ex Maria hoc uerbum, in principio apud Deum fuisse, et Deum esse, hoc quoque Filium Dei appellari. Quomodo ergo non ante Mariam est quod in principio erat, et Deus erat? Etiamsi obcecatus Deum hoc esse negas, uerbum tamen non negas: neque ignoras hoc uerbum Filium Dei appellari, et hoc apud Deum fuisse in principio. Qua ergo ratione post Mariam dicis esse, quod in principio legis fuisse? In Apocalypsi enim legimus de Christo, Et nomen eius est, uerbum Dei . Quod uerbum multas habet interpretationes.  Nam nichil de Deo est quod non Deus dicatur; sed propter auctoritatem unius Dei, quod de ipso natum est, uerbum appellauit: ut hac ratione ducti, qua scimus uerba nostra nonnisi ex nobis esse, Christum de Deo esse crederemus. Nec aliter quidem oportuit dici ut de ipso, et non extra eum crederetur. Nam simili modo et uirtus et Sapientia Dei uocatur, ut eadem ratione de ipso intelligatur. Si enim dixisset Deus et Deus; non illum de se esse significauerat, sed duos fecerat deos, quod unitati aduersum est. Hec ratio in diuinis Libris est, ut significatus Deus Christus, modum non excedat Dei unius. Quam autem illud tuum stultum est, Photine, quo sic distinguis in capite Euangelii Ioannis, ne uerbum Deus dicatur? Sic enim legis: In principio erat uerbum, et uerbum erat apud Deum, et Deus erat. uerbum hoc in principio erat apud Deum. Quid sibi uult hec distinctio? quem indicat sensum? quam significat pietatis rationem, nisi solam aduersus Dei Filium inimicitiam? Que enim significatio est pronuntiantis, Et uerbum erat apud Deum, et Deus erat? Hec ergo legis nostre sapientia est, ut doceat quia est Deus? Que lingua est, que gens, que terra, que secta, que neget Deum esse? Et ut quid insinuet dicit, Et uerbum erat apud Deum: aut uerbum hoc quid uult intelligi, nisi rationem eius ostendat? Non enim propter Deum Euangelium scribitur, de quo nemo dubitat, sed propter uerbum de quo questiones fiunt. Mysterium enim Dei est, quod ideo creditur, quia non est omnibus manifestum. Ideoque Scriptura contendit docere quid sit uerbum, dicens: Et uerbum erat apud Deum, et Deus erat uerbum. Hoc erat in principio apud Deum. Istud et rationi conuenit, et pronuntiatio integra est. Ostendit enim quia uerbum hoc, quod in principio apud Deum erat, et Deus erat, in sacramento mysterii eterni Dei quod ignotum erat a seculis et generationibus, Deus uerbum apud Deum Patrem fuisse credatur. Et quia carnalibus in dubium uenit, qui uolunt Scripturam pro sensus sui loqui capacitate, fides posita est, que sensum Scripture secuta premium mereatur. Salomoni cum sapientiam a Deo postulasset, responsum a Domino est: Ecce dedi tibi, inquit, cor sapiens et prudens, quale non fuit ante te, et post te non exsurget uir similis tibi . Quid dicemus? uerum est quod promisit Deus? Imo uerum est. Nemo ergo hominum similis erit Salomoni. Et quid uidebitur de Christo, qui inter cetera, Regina, inquit, Austri, uenit ab ultimis terre audire sapientiam Salomonis: et ecce plus Salomone hic ? Nunc elige qui credas, Photine, Deo an Christo, Patri an Filio? Si Patri credis, arguis Filium; si Filio credis, accusas Patrem. Si enim homo tantum est Christus, frustra se preposuit Salomoni contra promissum Dei; si autem intelligitur esse et Deus, digne se anteposuit Salomoni, et promissum incontaminatum est Dei, quia non exsurrexit homo similis Salomoni. Christus enim idcirco se potiorem ostendit, quia Deus est. O dementiam Photini, qui Christum ante Mariam fateri non uult, quem uoce sua audit testantem quod ante Abraham sit! Cum enim de tempore agerent cum eo Iudei dicentes, Quinquaginta annos nondum habes, et Abraham uidisti? respondit eis, Amen dico uobis, antequam Abraham fieret ego sum . Non dixit, melior sum: sed ad interrogata respondit, quia ante erat quam putabant Iudei. Maledictum plane Legis Photinus euadere non potest, quia spem suam habet in Christo, quem tantum hominem dicit, cum legat, Maledictus homo qui spem habet in homine . Apostolus autem sciens Christum Deum, ideo et in presenti et in futuro spem esse in eo ait, Si in hac tantum uita, inquit, sperantes sumus in Christo, miserabiliores sumus omnibus hominibus . Non ergo homo tantum est, in quo spem habere docemur; quia uana spes in homine est. Hec diximus pauca de multis: sufficeret enim, si bone mentis esset. Photino hoc solum quod postremum posuimus.

 XCII.---Quomodo intelligitur quod dicit Saluator, Pacem meam do uobis; pacem meam relinquo uobis: non sicut hic mundus dat, ego do uobis ?

Qui pacem suscipit Saluatoris, inimicitiam contrahet mundi. Nisi enim discordauerit a diabolo, pacem non habebit cum Christo. Nemo enim potest duobus dominis seruire . Hic ergo a mundo discordat, qui legem Dei fideliter seruat. Christi pace munitus, omnium aduersariorum comprimit tela. Quis enim audeat aduersus eum quem scit regis amicum? Aliter tamen mundus pacem dat, quam se Saluator dare promisit. Mundus enim aut metu dat pacem, aut prece. Saluator uero cum sit fortissimus omnium, nullum utique metuens, non rogatus dat pacem. Saluatoris ergo hec pax est, que idcirco datur, ut munimentum sit contra hostes. Pax quidem uno nomine appellatur, sed longo interuallo discernitur, Dei et mundi. Hec enim fragilis est, illa fortis; hec carnea, illa spiritualis; hec terrena, illa celestis; hec de necessitate est, illa de uoluntate. Christus enim nullius egens pacem offert inualidis et inermibus, Dominus seruis, bonus malis, Deus hominibus. Recte ergo ait, Non sicut hic mundus dat, ego do uobis: hoc enim dicens, intelligi uoluit elementiam bone uoluntatis sue. Cum enim omnis idcirco det pacem ut proficiat sibi; hic, id est Saluator, ad hoc dat, ut prosit non sibi, sed eis quibus dat. Aliter ergo mundus dat pacem, quam dedit Saluator. Et mundi pax non docet bonam uitam, non suadet ad patientiam, non prouocat ad iustitiam, non hortatur ad misericordiam, non promittit eternam uitam. Quicumque enim acceperit pacem Christi, alienus erit a uitiis huius mundi, que militant aduersus animam.

XCIII.---Querendum an Spiritum sanctum habuerint Apostoli tempore illo quo fuerunt in terra cum Domino: quia inter multa dicit Euangelista, Spiritus nondum erat datus, quia iehsu nondum fuerat honorificatus ; et alio in loco, Si diligitis me, ait, precepta mea seruate, et ego rogabo Patrem, et alium Paracletum dabit uobis, ut uobiscum sit in eternum, Spiritum ueritatis, quem mundus non potest accipere; quia non uidet nec cognoscit eum: uos uidetis eum et cognoscitis; quia apud uos manet, et uobiscum est . Quid est hoc? Negat datum Spiritum ante passionem: rogaturum autem se promittit Patrem, ut mittat eum. Item subiecit, quia cum ipsis erat, et manebat apud eos. Post resurrectionem autem legitur insufilasse et dixisse eis, Accipite Spiritum sanctum . In Pentecoste autem descendisse legitur Spiritus sanctus in Apostolos . Tantas uideo in hac causa perturbationes, ut quid tenendum sit nesciam.

In his omnibus que proposita sunt, non una est causa. Breuiter enim singularum causarum significate sunt forme; quia unus quidem est Spiritus, sed dona habet multa. Cum ergo legitur Spiritus sanctus, intelligi debet et eius officium, in quo sit significatus. Nam quia et cum eis erat, et uenturus erat, non est falsum: sed si non istud ad personam trahas, sed ad naturam. Alterum enim se uenturum a Patre promisit Christus; ut quia indifferens est eorum diuinitas, in presentia Christi non putetur absens Spiritus sanctus, et in aduentu et in apparentia Spiritus sancti presens estimetur et Christus. Ideo cum uenturum eum promittit, dicit, uos uidebitis eum, quia apud uos manebit, et uobiscum erit: ut securi essent Apostoli, quia post ascensionem Domini non minorem aut degenerem ad tuitionem habituri essent pastorem aut regem. Nam non est dubium non datum esse credentibus Spiritum, nisi sicut Euangelista testatur, postquam deuicta morte resurgens clarificatus est Dominus. Ipsius enim triumphantis Domini uerba sunt et dicentis, Quia Ioannes quidem baptizauit aqua, uos autem baptizabimini Spiritu sancto, quem accepturi estis non post multos hos dies , hoc  tempore quo ascendere ad Patrem disposuit, interfatus uidetur. Illud autem quod insufflasse in discipulos Dominus legitur post dies paucos resurrectionis sue, et dixisse, Accipite Spiritum sanctum, ecclesiastica potestas collata intelligitur esse. Quia enim omnia in traditione dominica per Spiritum sanctum aguntur, idcirco cum regula eis et forma traditur huius discipline, dicitur eis, Accipite Spiritum sanctum. Et quia uere ad ius ecclesiasticum pertinet, statim subiecit dicens, Cuius tenueritis peccata, tenebuntur; et cuius remiseritis, remittentur ei . Inspiratio ergo hec, gratia quedam est que per traditionem infunditur ordinatis, per quam commendatiores habeantur. Unde Apostolus dicit ad Timotheum, Noli, inquit, negligere gratiam que est in te, que data est tibi per impositionem manuum presbyterii . Semel ergo fieri oportuit, ut de cetero traditio ista non sine dono Spiritus sancti esse crederetur. Sicut enim in Saluatore forma data est uisibiliter, ut post Baptismum Spiritus sanctus credentibus de cetero inuisibiliter dari non ambigeretur: ita et in supra dicta causa forma data est in principio, ut ex eo traditioni ecclesiastice Spiritus sanctus infusus credatur. Ut autem Apostoli presente Domino uirtutes facerent, potestas data est, sicut et prius Prophetis. Trium ergo officiorum forme doni Spiritus sancti in Apostolis sunt ostense. Quarum prima hec est, que ad ius ecclesiasticum pertinet in regenerandis uel ceteris officiis. Secunda, que in Pentecoste data est, que est generalis. Non solum enim in Apostolos, uerum etiam in omnes decidit Spiritus sanctus credentes. Tertia forma est, que solis Apostolis concessa est in signis ac uirtutibus faciendis, usque dum fidei semina iacerentur ad crementum. Semina enim fidei sunt uirtutes per Apostolos facte. Ipsi enim antistites positi sunt huiusmodi ueritatis, qui per signa et prodigia non irrationabilem esse fidem nostram testarentur. Nulla enim probatio maior est ueritatis quam uirtus. Hec est enim que omnem terrenam philosophiam accusat, quia semper solis uerbis studuit, non habens testimonium uirtutis, que stabile esse quod uerbis astructum erat, demonstraret. Igitur Spiritus sanctus generaliter semel datur omnibus credentibus, per quem filii Dei esse probentur, dum manet in eis. In signis uero et prodigiis faciendis, non manet in homine, sed uocatus aduenit, aut suggerit necessaria, et recedit. Similiter et in traditione uel ordinatione deforis gratiam prestat, tuitionem etiam deferens deuotis fidei.

 In his omnibus que proposita sunt, non una est causa. Breuiter enim, etc. Nam non est dubium credentibus non datum esse Spiritum, nisi postquam deuicta morte clarificatus est Dominus. Ante ascensum enim Dominus formam discipulis dedit, quomodo accipere deberent baptizati Spiritum sanctum, quod nunc ab episcopis custoditur. Trium ergo officiorum forme doni Spiritus sancti in Apostolos date sunt. Prima est que generalis est, que in Pentecoste data est; non solum enim in Apostolos, uerum etiam in omnes cecidit Spiritus sanctus credentes, ut loquerentur magnalia Dei linguis diuersis unius gentis homines. Secunda forma specialis est. Non enim pertinet ad omnes credentes, sed ad episcopos tantum, ut baptizatis per manus impositionem dent Spiritum sanctum: que inter episcopos potest dici generalis. Tertia forma est, que solis Apostolis est concessa, in signis ac miraculis faciendis ad fidei incrementum. Semina enim sunt fidei uirtutes per Apostolos facte. Itaque per ordinem officiorum Spiritus sanctus Apostolis datus est, ut primum decideret in eos, sicut et in ceteros credentes, in Pentecoste. Deinde quasi primi sacerdotes, ut episcopi manus imponentes credentibus darent Spiritum sanctum. Nam prodigia ut fierent per Apostolos, temporis gratia est, non personarum:  sed beatificati sunt, quia eos tempus inuenit, quo Dominus donum suum effudit super terram, ut potestatem acciperent ad exemplum credentium, per Spiritum sanctum faciendarum uirtutum. Ut autem presente Domino missi demonia pellerent et uirtutes ceteras facerent, Apostolis potestas data est, ut sine inuocatione nominis imperarent demoniis, aut ceteris egrorum passionibus, et salutis prosequeretur effectus. Hac scilicet rationis potestate, qua usi sunt prophete, Elias et Eliseus, in uirtutibus faciendis. Denique dicit Saluator discipulis suis, Amen, amen dico uobis; si quid petieritis a Patre in nomine meo, dabit uobis: usquemodo non petistis quidquam in nomine meo; petite, et accipietis . Quoniam ergo sine inuocatione nominis fecerunt uirtutes, Apostoli, sicut supra memoraui, non tamen omnino sine nominis potestate. Per id enim quod ab ipso missi erant, qui demonibus et passionibus terrori erat, ipso metu fugabantur demonia, et infirmitates curabantur. Itaque nomen Domini tacite operabatur. Denique apostolus Petrus dicit Iudeis inter cetera. In nomine Iesu Christi Nazareni, quem uos abnegastis et crucifixistis, hic astat sanus coram uobis : nec quidem aliud nomen datum est sub celo, in quo oporteat saluos fieri.

XCIu  .---Querendum est, si Iudas Scariotes proditor Domini, ante passionem Saluatoris laqueo uitam finiuit.

Tradito Saluatore, et illucescente parasceue, omnes principes sacerdotum et Scribe et seniores conuenerunt in domum Caiphe pontificis, quo perducendum sciebant esse Iesum, ut audirent eum. Hoc Mattheus et Marcus euangeliste testantur, et nullum ex his ante perfectum impium opus a domo presidis abscessisse, quippe cum omnis instantia eorum et deuotio ad agendum Pascha mors esset Saluatoris. Occupatis ergo eis ad necem Domini a mane usque ad horam nonam, quo modo Iudas eis retulisse pretium sanguinis, quod acceperat, ante crucem Domini probatur, et dixisse illis in templo, Peccaui, quod tradiderim sanguinem iustum ? cum constet utique omnes principes et seniores ante passionem Domini non fuisse in templo. Quippe cum etiam in cruce posito insultarent ei . Non enim inde potest probari, quia ante passionem relatum est, cum sint multa, que cum ante facta probentur, nouissima ordinantur: et iterum, quando locus admittit, ut quod post factum est, anteponatur. Nam manifestum utique est quinquagesimum psalmum anteriorem esse quam tertium. Sic ergo aliquando euenit, ut anticipentur que posteriora sunt. Unde et Maria cum post resurrectionem fratris sui Lazari, ante sex dies Pasche in cena unguento pedes Domini unxisse probetur, propter significationem eius anticipatum est ab euangelista, dicente inter cetera, Maria autem erat, inquit, que unxit Dominum unguento . Hoc refert antequam Lazarus moreretur: quod nisi postea factum inueniremus, nesciremus quo tempore factum esset. Sed ne forte post nonam horam factum sit, ut uidens impius et crudelissimus Iudas occisum Saluatorem, et ob hoc uelum templi scissum, terram tremuisse, saxa fissa, elementa conterrita, ipso metu correptus doluerit, non nescius iustum se tradidisse, in cuius passione sic indignatus sit iudex Deus. Sed et post horam nonam occupati erant, sicut estimo, seniores et principes sacerdotum. uespere enim eadem die Pascha acturi erant; sabbato autem nummos portare non licebat secundum Legem: ac per hoc improbabile est apud me, quo die, imo quo tempore laqueo uitam finierit Iudas Scariotes.

XCu.---Unde orta sit obseruatio Pentecostes, uel qua ratione?

Non est ambiguum cuncta religionis nostre ueteri [1 1Kb]  testimonio roborari, et Legis ueteris prerogatiua signari. Omnia enim preterita Legis ueteris, in figura fidei nostre future gesta et designata noscuntur, ut uerum nos tenere non ambigeremus, quando ea que nunc et audimus et credimus, ante secula predestinata uidemus, non solum uocibus, uerum etiam signorum uirtutibus commendata. Sed nunc illud est, si eodem modo ut designata sunt, a nobis intelligantur, ut dies Pentecostes, unde et qua ratione tractus sit congrue dignoscamus. Scripture enim dominice sensus suos sollicitis et deuotis aperiunt, negligentibus claudunt. Nec enim par erat, ut res que meritis ac dignis reseruate sunt, passim ab omnibus uiderentur. Pentecostes ergo, qui quinquagesimus a Pascha computatur dies, hanc habet rationem, ut sicut post hebdomadam dominicus dies primus est, in quo adimpletum est Pasche mysterium in redemptionem salutis humane; quia semper post curricula dierum septem, ad primum reuerti necesse est, ut ostendatur etatem mundi septenario numero consummari, et ad requiem peruenire: ita et post hebdomadas septem, primus dies est Pentecostes. Denique nunquam alio die quam die dominico Pentecostes est, ut totum quod ad salutem humanam proficit, dominico die et inchoatum et adimpletum noscatur. Dominico enim die factus est mundus, et post lapsum rursus dominico die reformatus; cuius reformationis figura data est primum in circumcisione, in qua future fidei signum fuit. Post hebdomadam enim, qui octauus est, primus est in mysterio. Hec est enim dies, quam fecit Dominus. Unum eum diem fecit, ex quo ceteri curricula sortirentur. Ac per hoc ipso die resurrexit quem fecit, et secundum numerum supra dicte rationis, ipso die et in monte Sina Legem dedit per famulum suum Moysen: ut sicut agnus figura passionis Domini fuit in sacramento Pasche; ita et legislatio, euangelice predicationis: quia eodem die, id est Pentecoste, Lex data est, quo et Spiritus sanctus decidit in discipulos, ut auctoritatem caperent, ac scirent euangelicum ius predicare. Quod factum duplici testimonio confirmatur, quia et predestinatum ostenditur, et manifesta Spiritus sancti infusione diuinum et superceleste probatur ad legi nostre testimonium perhibendum. Cum enim incognitis sibi imperiti diuersis linguis magnalia Dei loquuntur, diuinitus se inspiratos ostendunt. Filiis ergo Isrel tertio die mensis tertii data est Lex per Moysen, sicut in libro Exodi continetur , qui dies a quarta decima mensis primi, quo die factum est Pascha in Aegypto , quinquagesimus est, hoc est Pentecoste. Unde factum est, ut ad legem fidei predicandam in Pentecoste Spiritus sanctus descenderet in Apostolos , ut gesta ueterum, futurorum imagines haberentur, ad securitatem fidei nostre: quia falsum uideri non potest quod ab initio predicatum est. Ideo remissionis et reformationis tempus in quinquagesimo psalmo describitur, ut eadem prouidentia quinquagesimi diei, que et primi est, sciretur. Hinc factum est ut et manna primo die, qui est dominicus, e celo daretur populo Iudeorum, quod ita esse sex dierum continuatio probat, quibus collegerunt, et septimo die, id est sabbato quieuerunt . Manna autem typus est esce spiritualis, que resurrectione Domini ueritas facta est in Eucaristie mysterio. Omnia itaque gesta sunt, ut ad causam prime resurrectionis incolumia reuertantur, et non glorietur satanas, sed hebescat, qui hominem falsa spe deiecit, ne in hoc maneret quod factum est per Christum Dominum  . Nunc superest ut probemus, si ita intelligenda sunt que diximus, ut supra memorauimus. Mensis primus quo Pascha quarta decima die celebratum est in Aegypto, hec dies quarta feria fuit. Unde et Lex quarta feria data est. Quod hinc datur intelligi, quia quinto decimo die mensis secundi profectionis filiorum  Isrel sabbatum uidetur fuisse: idcirco non in die grex illis missus est coturnicum, sed uespere. Mane autem manna pluit de celo , id est die dominico, qui primus post hebdomadam in repetitione inuenitur. Denique sex diebus continuis manna collegerunt, septimo autem die, qui est sabbatum, quieuerunt. Ab hoc ergo die usque ad tertii mensis diem tertium quo Lex data est, quere et inuenies quartam feriam fuisse quando Lex data est. Sunt enim a quinto decimo die mensis secundi, quando sabbatum fuit, usque ad tertii mensis tertium diem quo Lex data est, dies decem et nouem. Tene ergo hos decem et nouem, et redi super quintum decimum diem secundi mensis, quo sabbatum fuit, qui a primo computatur quartus decimus; et perueni usque ad diem primum secundi mensis, et habebis alios quatuordecim; quos superiunge ad decem et nouem supra memoratos, et inuenies primum diem mensis secundi sabbatum fuisse. Superadde adhuc ad caput primi mensis dies septem et decem, quia primi mensis tredecim dies retrahendi sunt, qui ante Pascha fuerunt: quarta decima enim die primi mensis Pascha factum est. Retractis ergo tredecim, et additis septem et decem, inuenies quarta decima mensis primi quartam feriam fuisse. Et ne legendi fastidium patiaris, aut questionis singula membra curiose inspicere, do compendium, ut et de numero dierum quot a Pascha usque ad datam Legem sunt, certus sis, et ab ipso facilius discas, quota feria factum est Pascha. Tertio die post secundum mensem Lex data est. Sunt ergo menses duo et dies tres. Retrahe ergo de his tredecim dies qui ante Pascha fuerunt, et reliqui erunt dies quinquaginta. Quoniam autem quarta feria data est Lex, hinc facile uidetur. Manna prima feria datum est, quia continuis sex diebus collegerunt, que prima feria sexto decimo die fuit mensis secundi. Ab hac itaque prima feria usque ad octauum decimum diem, quo Lex data est, quartam feriam inuenies. A feria uero quarta, siue ante siue retro computes in quinquagesimum diem, quarta feria est: idcirco quia quarta feria Pascha egerunt in Aegypto Iudei, et quarta feria Legem acceperunt: quinta autem feria profecti sunt de Aegypto. Igitur dedicatio Legis est Pentecoste.

XCuI.---Querendum si Pascha transitus interpretetur, sicut Grecis uidetur.

Apostolus falli non potuit, qui ait, Pascha nostrum immolatus est Christus . Quod non suum utique, sed Legis est uerbum, dicente Moyse, Et erit cum dicent uobis filii uestri, Que est deseruitio hec? Et dicetis, Immolatio hec Pascha Domini est . Quid amplius est necessarium ad testimonium? Lex loquitur; Apostolus probat: hoc superest, ut contradictor abiiciatur ut peruicax. Manifestum est enim transitum post Pascha fuisse. De sanguine enim immolati agni super postes ostii et super limen posuerunt, ut transiens nocte angelus non percuteret domum, in qua signum sanguinis esset. Sanguis igitur salutem prestitit, non transitus: quia ut transitus non noceret, obstitit sanguis.

XCuII.---Qua ratione responderi possit Arii impie tati simpliciter ex Lege?

Si rationi fides commodetur, ipsa nominum ratio Patris et Filii ostendet unitatem. Si queris, quomodo? Non enim uerus Dei Filius diceretur, nisi exstitisset de substantia Dei Patris. Nec enim pateretur ueritas et iustitia Dei uerum dicere Filium, si de ipso non esset. Non est enim uerus Dei Filius, si de ipso non est. Sed Scriptura dicit, uerus est: ergo de ipso est. Qui enim negat de Deo natum Christum, Scripture calumniam facit, que ideo illum dicit uerum Dei Filium, ut significet de Deo hunc natum. Si enim non est de Deo, et uerus Filius Dei dicitur, fallax est Scriptura. Quod si Scriptura non fallit; qui Christum non fatetur exstitisse de Deo, et Scripturam euacuat, et Christum negat uerum Filium Dei. Non enim uoluntas uerum Filium facit, sed natiuitas. Sed potentie,  inquiunt, Dei hoc subest, ut falsa faciat uera. Imo potentia Dei hec est, unde et omni laude dignus est, quia uerum apud illum uerum est, et falsum falsum est. Nam istud mendacis est, ut falsum dicat uerum; quod Deo non competit. Nam omnia quidem potest Deus, sed non facit nisi quod conueniat ueritati eius ac iustitie. Manifestum igitur est idcirco uerum dici Filium Dei Christum, ut proprius, id est, de substantia eius natus intelligatur. Unde inquit Apostolus: Qui proprio Filio suo non pepercit [1 1Kb] ; et in alia Epistola: Qui cum in forma Dei esset, non rapinam arbitratus est esse se parem Deo . Si ergo non rapinam arbitratus est, dicens se parem Deo, uerum se Filium Dei demonstrauit. Deo enim par esse non poterat, nisi esset de ipso. Pares enim hi sunt, qui aut ambo ueri sunt, aut ambo falsi. Nec enim parilitatem recipit ceptum et eternum, aut unitatem. Unum enim se esse dicendo Christus cum Patre, parem se Deo facit. Non solum enim, inquit, soluebat sabbatum, sed et patrem suum dicebat Deum, equalem se faciens Deo , hoc est, parem. Nonne manifestum est equalitatem hanc de proprietate natiuitatis descendere? Proprium enim se, id est uerum dicens Dei Filium, equalem se faciebat Deo. Hinc est unde dicit, Qui uidet me, uidet et Patrem meum . Per illud enim quod consubstantiui sunt, qui unum uidet, ambos uidet. Sicut enim habet Pater uitam in semetipso, sic dedit et Filio habere uitam in semetipso ; hoc est, equalem sibi genuit Filium Pater; et omnia que Patris sunt, Filii sunt; et que sunt Filii, Patris sunt : et nemo potest quidquam rapere de manu Patris, neque de manu Filii . Et subiecit, Ego et Pater unum sumus ; et, uerba que, inquit, loquor uobis, a meipso non loquor: Pater autem manens in me, ipse loquitur; et opera que facio, ipse facit. Credite mihi, quod ego in Patre, et Pater in me est; alioquin uel propter opera ipsa credite . Quia enim generatio a semetipso non est, sed ab eo qui genuit, idcirco quidquid facit, factum dicit Patris: ut per hec omnia illud firmetur, quia ideo uerus dicitur Filius Dei Christus, ut de ipso natus credatur  , ne et substantia eius extra unius Dei naturam existimaretur. Humilitas ergo eius maxima exaltatio est. Cum enim uidetur se subiicere dicens, uerba que loquor uobis, a meipso non loquor: Pater enim manens in me, ipse loquitur; et opera que ego facio, ipse facit: probat se originem a Deo habere, et uirtutem eius se esse ostendit, dum non quod est, a semetipso esse dicit, sed ab ipso. Per hoc enim commendatur Christus, non inclinatur. Qui enim a se loquitur, uerus Filius non est. uides ergo quia Ariani inde male intelligunt Christum, unde bene intelligendus est; et inde illum improbant et falsum dicunt, unde uerus Dei esse Filius approbatur: nam clarificandum se a Patre postulat, et clarificare se Patrem quem petit, promittit; et ubi se humiliare uidetur, exaltat. Pater enim cum testimonium dat Filio suo, laudem suam testatur; Filius uero cum predicat Patrem, gloriam suam manifestat. Magnificentia enim et nobilitas Patris, generositas est ueri Filii. Ideo quidquid Patris dicitur esse, est et Filii sine dubio; et quod Filii dicitur esse, est et Patris. Nam qui Spiritus dicitur Dei, idem Spiritus dicitur et Christi. Ecclesia dicitur Dei, dicitur et Christi. Adoratur Deus, adoratur et Christus. Seruitur Deo, seruitur et Christo. Sancti dicuntur sacerdotes Dei, dicuntur et sacerdotes Christi. Templum ciuitatis sancte dicitur Dei, similiter et Christi [2 1Kb] . Lumine Dei illustrari dicitur ciuitas sancta, eodem modo et Christi. Sedes Dei est, nec non et Christi. Iudex Deus est, est et Christus: quia Isaias propheta in throno maiestatis Christum uidet sedentem Dominum sabaoth , quod Ariani non negant. De Deo Patre legitur, quod Rex regum sit et Dominus dominorum , eadem et de Christo Filio Dei uero . Sic ubique diuinitate exequantur Pater et Filius, ut unius Dei modum non egrediatur numerus personarum. Inter Patrem autem et Filium nichil interest, nisi hoc solum, quia Pater ingenitus est, Filius uero genitus: id est, Pater a nullo est, Filius autem de Patre; quod quidem sublime est in Filio. Hinc enim addiscitur nobilitatis eius eternitas, et quia uerus Filius est ueri Patris. Unde est enim illud quod legitur in Genesi dicente Deo, Faciamus hominem ad imaginem et similitudinem nostram ? Itaque si imago eorum et similitudo una est, quomodo non unum sunt et natura? In spiritualibus enim ubi utique non sunt figure, simile non erit aliquid nisi per substantiam, ut ubi duorum imago una est, quomodo non eorum una erit substantia? Idcirco enim imaginem eorum et similitudinem unam esse legimus, ut eorum unum nichil differre ab altero crederemus, hoc est, uerum Dei Filium esse Christum, quia non est dispar a generante natiuitas. Denique Iudei intelligentes, quia proprium sibi Patrem dicebat Deum, dicunt ad Pilatum, Nos Legem habemus, et secundum Legem debet mori, quia Filium Dei se fecit . Iudei intellexerunt, et Christiani se dicunt non intelligere? qui non credebant, intelligebant; et qui se dicunt credere, faciunt ne intelligant? uel hoc saltem admitterent, quod propheta Isaias, ut Christum non a semetipso quidem, sed de Deo Deum esse significaret, inter cetera ait: Post te sequentur alligati uinculis, et adorabunt te, et in te deprecabuntur; quoniam in te est Deus, et non est Deus preter te. Tu enim es Deus, et nesciebamus; Deus Isrel saluator . Quantum ad bonam mentem pertinet, hec manifesta sunt. His enim et Pater in Filio esse probatur; et Filius Deus eiusdem substantie cuius Pater est, significatur. In quo enim Deus est, et preter ipsum Deus non est, et ipse Deus est; quid aliud poterit esse dici, quam hoc quod est Pater Deus, et nec differre in aliquo? Hoc est enim duos esse unum. In ipso enim Deus est, quia quamuis Deus sit, non tamen ex se Deus est. Est enim a Patre, quia Filius est. Preter ipsum autem non est Deus, quia unicus Patris Filius est. Ipse autem est Deus, quia una atque eadem substantia Dei et Christi est. Nihil igitur ambiguitatis relinquitur, ut Patris et Filii una esse credatur substantia. uerus enim Filius et ueri Patris est. Tale enim etiam illud Ieremie prophete est: dicit enim inter alia: Hic Deus noster, et non estimabitur alter ad eum. Hic adinuenit omnem uiam scientie; et dedit eam Iacob puero suo, et Isrel dilecto sibi. Post hec in terris uisus est, et inter homines uersatus est . Numquid de degenere potest dici, ad quem alius non potest estimari; aut aliud Deus quam Pater est, poterit dici, ut Deo proficiat ad iniuriam Patris? Si enim estimari ad eum alter Deus non potest, et absque Deo Patre est; uidete an debeat dici id quod sequitur: periculosum est enim. Maior enim Patre dicetur. Putantes enim se Deo Patri deferre, si ab eo Filium segregent, derogant ei; ut quem minorem uolunt facere, impia obcecati mente, preponant eum illi cuius auctoritati inclinandum hunc putant. Scriptura autem ut nichil Filium a Patre differre doceret , alium nullum dicit estimandum ad eum; quia nulla alia substantia poterit similis reperiri substantie Dei, que est et Christi. Aliter siquidem Christum de Deo esse docere non poterat, quam ut nullum diceret alium estimandum ad eum. Sciens enim Deo Patri nullo modo dici posse subiectum Filium eius, ut hinc parem esse ostenderet, Non estimabitur, inquit, alter ad eum: quia Patri Deo, quoniam Deus est, equalis est; uerus enim eius Filius est. Igitur propheta ait, Hic est Deus noster; hoc est, Deus Isrel. Si hic est, ipse est Deus unus. De isto enim dicit Scriptura, Audi Isrel, Dominus Deus tuus Deus unus est : et certe non est hic Pater, sed  est Filius eius. uides ergo non preiudicare uni Deo personam Filii, si et ipse unus Deus dicatur: quippe cum hoc Scriptura testetur. Unde hoc, nisi quia unum sunt Pater et Filius, quia non personis significatur unitas, sed natura: aut non substantia duo sunt, sed unum; nec duo diuinitate, sed unus Deus: ut siue loquatur Pater siue loquatur Filius, unus Deus locutus dicatur? Nam si ipse Dominus inter cetera de mare et femina, Iam non sunt, inquit, duo, sed una caro ; quanto magis Pater et Filius non duo dii sunt, sed una substantia? Ut autem duo dicantur Pater et Filius, causa est natiuitatis: ne autem iterum duo dii sint, causa est unitas diuinitatis. Qua tamen hebetudine Christum creatum, id est factum predicant, cum legatur nichil Deum sine Christo fecisse ? Si ergo sine illo nichil factum est, non erit ipse factura. Si enim factura est, factum est aliquid sine ipso. Sed absit; quia nichil sine illo. Natus enim de Deo non esse cepit, sed semper exstitit. Natiuitas enim nichil est aliud quam exitio: exitio autem manifestatio est. Itaque non factus, sed editus est. Ut enim Christus de essentia Dei exiisse uel processisse significaretur, exitio eius natiuitas appellata est: ut quia non dispar est a genitore natiuitas, consubstantiuus esse Deo Christus non ambigeretur; et mens illa que ait, Erat quando non erat, damnaretur. Quia non potest aliquando non fuisse, qui ut apud Deum semper fuisse significaretur, de Deo legitur processisse. Nemo enim de Deo processit ubi non fuit. Solent quippe Ariani sic interpretari de Filio Dei dicentes, Ideo uerus Dei Filius Christus dicitur, quia sic illum fecit ut uerus sit. Quasi sit aliquid falsum quod faciat Deus. Et illa omnia que supra diximus de unitate Patris et Filii, quid erunt, cum sic roborata sint et firmata? Si hic aliter sentiendum putatur, multa poterunt diuinis solidata oraculis unius conuelli degeneris testimonio? Amputandum est tamen, ne sibi uel de eo ipso blandiatur iniquitas. Igitur sic, inquit, illum fecit ut uerus sit, ut uoluntas cesserit pro natiuitate, et factura pro generatione. Tantum enim dandum est, inquiunt, potentie Dei, ut possit facere que non sunt, tanquam que sunt. Quoniam ergo hac astutie calliditate nituntur contra Filium Dei, ex iis ipsis de quibus presumunt, quia in reliquis sunt conuicti, respondendum est eis, ut in tota summa conuicti appareant Propositio enim hec quantum ad sensum pertinet, nullius momenti est: quantum autem ad uerba, caliginem facit ne cito appareat. Sic est enim ac si Aegyptius positus in obscuro; quia causa mala bono sensu defendi non potest. Ad impietatem ergo defendendam sacrilegis uerbis utuntur. Si itaque hec est potentia Dei, ut uerum faceret Christum esse Filium sibi, cum de se ipso non esset natus; ergo talem illum fecit qualis ipse est, ut hoc prestiterit factura, quod datura erat generatio. Si ergo nichil interesse dicitis inter Deum et Christum, poterit forte dubitari [1 1Kb] , quianon hoc malitiose a uobis asseritur, ut quod in uoce dicitur, hoc sit et in sensu: ut quia uerus dicitur Filius, uerus sentiatur, per id quod unius substantie est cum Patre, licet non per generationem, sed per facturam: quia totum potest Deus, sicut dicitis, ut factum sic sit quasi infectum. Si autem rationis lineam sequentes, non posse dicitis, quod initio continetur, equale esse et consubstantiuum cum eo quod eternum est, reuelatis dolum malitie uestre: quia ut sensum uerbi eludatis, falsa uoce Christum uerum esse Filium Dei dicitis, negantes ei quia equalis est Deo Patri. Non enim uerus est si inequalis. Numquid poterit uerus dici Filius, si non uerus dicatur et Pater? Si enim uerus est Filius, erit uerus et Pater: quam ueritatem equalitas probat. Quod si dispares sunt, neuter eorum uerus est. Sed quoniam Scripturarum testimonium irritum fieri non potest, quo Christus uerus Dei Filius approbatur, de Deo Patre natus credendus est: quia ut ueritas hec firmaretur, et par Deo et equalis legitur. At tu qui potentiam Dei inestimabilem predicas,  ais, Deus generare non potest, quia simplex natura est: per quod etiam ipsi Deo Patri contumeliam facis. Mendacem enim istum dicis, ut Filium quem ille suum et uerum asserit, deneges; et tuam hypocrisim delegas, quia falso potentem Deum predicas. Si enim potentiam Dei in id quod uerum ex falso factum asseris, predicas, ut quod uerum est illudas, quanto magis hoc amplecti deberes, si bone mentis esses, per quod uerum quod dicitur, uerum probatur, et testimonium quod Deus Pater de Filio suo dedit, uerum firmaretur? Nam Dominus ait, Apud Deum autem, inquit, omnia possibilia : ut quidquid hominibus impossibile uidetur, Deo possibile sit. Nam si ratio carnis respicitur, nec uirgo peperit, nec Ionas in uentre ceti uixit , nec mortui resurgent, nec Deus Filium genuit, quia simplex natura non potest generare, quia nichil sine commixtione generatur in hoc mundo. Hec omnia aut simul credenda sunt, aut simul refellenda. Si enim ratio mundi tenenda est, in his omnibus debet auctoritatem habere. Quod si aliqua ratio spiritualium est, carnalis dicendus est, qui mundi ratione infectus, negat aliter quid fieri quam nouit. Aliud iterum assolent sua tergiuersatione proponere. Aiunt enim, Utrum uoluntate Pater genuit Filium, an non? ut cum audiunt, utique quod uoluntate, statim ut inimici Dei Filii respondeant, Ergo uoluntas ante Filium est; ut ex hoc non eternus appareat, cum non utique per natiuitatem initium acceperit, sed exstiterit. Et tamen si hoc putant, non solum ante Filium erit uoluntas, sed et ante Patrem; quia causa generationis Pater et Filius est. Infidelitas carnales sensus sequitur in omnibus. Sic enim inducit causam Dei quasi hominis, ut ante deliberauerit et excogitauerit ut generaret, quasi infirmitati subiectus; cum in Deo neque generatio sine uoluntate fuerit, neque uoluntas sine generatione. Ipsa enim uoluntas, generatio est. Nam utique commune dictum est, Fecit Deus, fecit homo: sed aliter facit Deus, aliter facit homo: ita et in ceteris causis. Sic enim de Deo dicendum est, ut dignum est ei. Solent etiam ipsi de Deo Patre aliam facere questionem, dicentes, Accessit illi ut generaret, aut eius nature est, ut semper generet? Quod ideo afferunt [1 1Kb] , ut et Deum mendacem asserant, qui se Christum generasse testatur, et Christum non uerum, sed adoptiuum faciant. Si enim generauit, inquiunt, semper debet generare; ut quia non semper generat, nec Christum genuisse credatur: quasi mundum negetur fecisse, quia alios non facit. Que irreuerentia, que indisciplinatio est, legem Deo ponere, ut si genuit, aut multos genuerit, aut unum generare non potuerit? nec ipsi Domino credentes, qui se unicum Dei Filium protestatus est.

Post hec que supra ostensa sunt equalia Patri et Filio, uideamus an in his concordant que de Spiritu sancto scripta sunt, ut Trinitas quam in salutari professione retinemus, non recipiat discrepantiam nature, quomodo non habet fidei diuersitatem. Quanquam enim salus sine aliquo ex his non sit, una eorum uidetur tamen potestas, que in se credentibus dat salutem. Quoniam ad testimonium Filii uerba Patris protulimus; nunc ad testimonium Spiritus sancti, uerbis utamur Filii, quibus non differre a se Spiritum sanctum protestatur: ut cum Filio Pater, et Filius Spiritui sancto testis est, unius esse nature Trinitas intelligatur. Dicit ergo inter cetera Dominus: Rogabo Patrem, et alium Paracletum dabit uobis, ut uobiscum sit in eternum, Spiritum ueritatis . Cum alium Paracletum mittendum dicit, se utique Paracletum probat. Nam et legitur in Epistola Ioannis; dicit enim: Habemus aduocatum apud Patrem Iesum Christum, qui exorat pro peccatis nostris . Et iterum dicit Dominus, Ego sum ueritas . Ecce aperta unitas Spiritus sancti et Filii Dei. Que enim de se loquitur Filius, eadem loquitur et de Spiritu sancto. Nunc subiicienda sunt, que in huiusmodi sensum ordinat Scriptura. Legitur  in Isaia, quod Dominum sabaoth uiderit in throno maiestatis sedentem , quem Ioannes euangelista Christum esse intellexit, dicens inter alia, Hec dixit Isaias, quando uidit maiestatem eius, et locutus est de eo . Hunc Apostolus sanctum dicit esse Spiritum. Ait enim in nouissima parte Actuum Apostolorum, Bene locutus est Spiritus sanctus ad patres uestros dicens, Aure audietis, et non intelligetis, etc., . Hec uerba a Domino sabaoth dicta sunt. Hic est unus Deus, qui siue Pater intelligatur, siue Filius, siue Spiritus sanctus, non est contrarium, quia una eorum diuinitas et una potestas est. Nam si in unius prefecti pretorio programmate, etiam ceteri prefecti iubere dicuntur, propter auctoritatem unius potestatis; quanto magis in unius Dei imperio, si locutus unus e tribus fuerit, non incongrue dicentur tres locuti? Est enim eorum natura et uoluntas una. Solent iterum preiudicare Spiritui sancto, quod ideo degener intelligatur, quia in ordine tertius ponitur; cum tanta simplicitas sit in Scripturis diuinis, ut aliquando inuenias tertium primum positum. Ut enim causa se tulerit, sic et ponuntur. Nullius enim iniuria est, quia una eorum diuinitas est. Denique legimus in Isaia dicente Domino, Ego sum primus, et ego in eternum: et manus mea fundauit terram, et dextera mea solidauit celum. Et in subiectis, Ego locutus sum, ego uocaui, ego adduxi eum, et prosperum iter eius feci. Accedite ad me, et audite hec: Non in occulto ab initio locutus sum: cum fierent, illic eram, et nunc Dominus misit me et Spiritus eius . Quem uis esse qui fundauit terram? Ipse enim dicit se missum esse. Numquid Patrem? Absit. Filius ergo est qui se missum dicit a Deo et Spiritu sancto. Ecce paria sunt inter Filium et Spiritum sanctum. Sicut enim a Patre et Filio missus legitur Spiritus sanctus; ita et a Deo et Spiritu sancto missus est Christus. Hoc enim solius Patris peculiare est, ne missus dicatur. Accipe dicta Apostoli, qui alio ordine complectitur Trinitatem: dicit enim inter cetera in Epistola ad Thessalonicenses secunda, Dominus dirigat corda uestra in caritate Dei et in patientia Christi . Quem putas dicit Dominum, nisi Spiritum sanctum? Et quid mirum? cum quem in throno maiestatis sedentem Isaias uiderit, hic ipsum dicat Spiritum sanctum Dominum sabaoth, sicut supra ostendimus. Et Ioannes apostolus Deum intelligi in Spiritu sancto significat, inter cetera dicens, In hoc cognouimus quia Deus in nobis manet, de Spiritu sancto quem dedit nobis . Si ergo per Spiritum suum ipse in nobis manet, non ambigitur de Deo esse Spiritum sanctum. Et nec dubium est, quia quod de Deo est, Deus est. Hinc est unde Apostolus dicit, Nemo scit que sunt in Deo, nisi Spiritus Dei . Quomodo potest scire que in Deo sunt, nisi sit eiusdem diuinitatis? Inferior enim natura non potest scire quid sit in potiore: quanto magis creatura quid in Conditore suo esset, scire non poterat? Et ad Corinthios in Epistola prima, preterito ordine qui in traditione fidei est, a Spiritu sancto incipit gratiarum et mysteriorum memorare operationes: et subiungit Dominum Iesum; et tertium ponit Deum, quem et in Spiritu sancto et in Domino dicit operari : sicut ait et Dominus. Pater manens in me, ipse operatur . Per id enim quod de Deo patre est et Spiritus sanctus et Christus, operatio eorum opus est Dei. Denique Spiritum sanctum idem dicit et Dominum, et Dominum idem dicit et Deum, propter unitatem nature. Cum ergo hoc loco idem Deum qui est et Dominus, dicat operari omnia in omnibus, inferius sic concludit dicens, Omnia autem hec operatur unus atque idem Spiritus, diuidens unicuique prout uult . Quid tam apertum, tres unius esse operationis? quia operante uno, operari dicuntur tres; quare, nisi quia unius sunt diuinitatis? Nam non est ambiguum donum gratiarum proprie Spiritum sanctum operari. Sed ut Deum et Dominum et Spiritum sanctum unum esse propter nature indifferentiam doceret,  opus Spiritus sancti trium esse opus ostendit. Et ut manifestaret quia solius, quantum ad personam pertinet, Spiritus sancti opus est, Hec autem omnia, inquit, operatur unus atque idem Spiritus, diuidens unicuique prout uult. Ideo prout uult, quia uoluntas eius, uoluntas est Dei. Non enim dicit, prout uult Deus, sed prout uult Spiritus. Creatura enim cogit se, ut Dei faciat uoluntatem; Spiritus autem sanctus naturaliter hoc uult. Ut autem aperte luceat quia omnia Spiritus sanctus operatur, dicit Dominus inter cetera, Si enim ego in digito Dei eiicio demonia, etc., . Digitum Dei appellat Spiritum sanctum, ut probet illum de Deo esse. Denique Iudeos qui eum in Beelzebub principe demoniorum eiicere demonia dicebant, in Spiritum sanctum blasphemasse testatus est. Moyses quoque quia per Spiritum sanctum signa faciebat, confitentur magi dicentes, Digitus Dei est hic . Nam in Actibus Apostolorum legimus, Deseruientibus autem eis et ieiunantibus Domino, dixit Spiritus sanctus, Segregate mihi Barnabam et Saulum ad opus, ad quod uocaui eos . Ecce seruitur Domino, et hoc Spiritus sanctus sibi uindicat. Unde manifeste apparet hunc esse Dominum sicut et Deum Patrem. Et Saulum Christus de celo uocauit, et misit predicare : et hoc simili modo sibi uindicat Spiritus sanctus, dicendo, ad opus ad quod uocaui eos: nam nemo ignorat episcopos Saluatorem Ecclesiis instituisse. Ipse enim priusquam in celos ascenderet, imponens manum Apostolis ordinauit eos episcopos. Hoc Apostolus Spiritui sancto deputat, cum dicit: Attendite uobis et omni gregi, in quo uos Spiritus sanctus posuit episcopos regere Ecclesiam Domini Iesu . Et inter cetera dicit Petrus ad Ananiam: Anania, cur repleuit satanas cor tuum, ut mentireris Spiritui sancto? Et infra, Non es enim, inquit, hominibus, sed Deo mentitus . Apertum est Spiritum sanctum dictum Deum, cui mentitus Ananias, Deo mentitus dicitur. Quod si Spiritum sanctum minime uoluisset Deum intelligere, dixisset, Non es mentitus hominibus, sed Spiritui sancto; ut neque Deum hunc, neque hominem significaret. Et quid mirum? Apostolus enim aliquando templum Dei hominem appellat , aliquando uero templum Spiritus sancti , propterea quia unum sunt natura. Si enim Deus minime intelligeretur Spiritus sanctus, qua audacia diceret infra, Templum Dei sanctum est, quod estis uos ? Quoniam unus Deus in omnibus Scripturis predicatur; mysterium autem eius in Trinitate adoratur. Idcirco sic ait Scriptura, ut sub unius Dei professione, ea que de ipso sunt, id est, Filius et Spiritus sanctus eius, in eodem honore intelligantur, in quo ipse Deus est. Quia ideo sacramentum reuelatum est Dei, ut gloria eius in Trinitate significaretur. Quamobrem non plena auctoritate Deus uocatur quod de Deo est, ne alterum absque eo qui unus est, facere credatur. Sed intellectum dat, ut credamus ea ratione in Trinitate creature salutem consistere, quia una est eorum diuinitas. Neque enim possent simul iungi et in ordine poni Creator et creature, Dominus et serui, eternitas et que sub initio sunt: quippe cum sine uno eorum salus nulli sit. Ad iniuriam enim uocatur omne quod Deus est, siue Filius, siue Spiritus sanctus, si extra unius Dei honorem deputetur et gloriam. Scripture igitur ostendunt Christum Deum, ostendunt Spiritum sanctum Deum, ut uidentes sciant quid sit, quid ostenditur [1 1Kb] . Tale est si quis gemmam ostendat, non clamans quia gemma est, numquid quia ille non clamat, non erit gemma que uidetur? Ita et Scripture ostendunt per ea que supra tractata sunt quid credere debeamus, intra unius Dei fidem sensum nostrum concludentes, mysterio Trinitatis.

 Si rationi fides accommodetur, etc., Manifestum  igitur est idcirco uerum dici Filium Dei Christum, ut proprius, id est de substantia eius natus intelligatur. Unde et Apostolus, Qui proprio, inquit, Filio suo non pepercit. Nam Patrem et Filium unius esse substantie, ipsa nominum ratio docet. Ut enim mysterium, quod ratio humana propter suam infirmitatem non capit, possit sciri, nomina sacris rebus aptata sunt congrue, ut per hec ueritas Patris et Filii possit aliquatenus intelligi. Nihil enim sic Christum Dominum de Deo esse Deum facit aduerti, quam nomen hoc quod dicitur Filius Dei. Et quia malignitas etiam ipsis nominibus perfidiam suam infert, ut aliter quam ratio ipsa se habet nominis ipsius, causam interpretetur, addidit, uerus Filius: ut obstrueret os prauum, et mente peruersum. Denique nemo in heresim ruit, nisi a nominum ratione discedens: simplices uero permanentes in ratione nominum, catholice fidei adheserunt. Ipsa enim simplicitas non aliter hoc aduertit imperturbata, quam traditum est. Accedente autem tergiuersatione, dum re bene et simpliciter posita commouent questiones, non contenti credere quod sonant uerba, indignum putantes si non sibi addant aut demant, de traditione precipitantur. Sollicitos enim se faciunt, ne Deus aliter debeat credi, quam tradidit. Ratio autem nominum Patris et Filii inducit ad ueritatem unitatis eorum. Nec enim potest discrepare ab altero, quorum imago una sacris Scripturis refertur, quod etiam ipse Filius firmat, cum dicit, Qui me uidet, uidet et Patrem. Si ergo unum ex iis qui uidet, ambos uidet, sine dubio Pater et Filius unam habent imaginem; que non esset una nisi consubstantiui essent Pater et Filius: quod quidem non est ambiguum circa notitiam humanam. De uero enim Filio quid aliud poterit iudicari, quam ut unitas eorum ipsa nominum proprietate nascentis et generantis firmetur? Quis enim aliud generet quam ipse est? Si enim Filius tantum diceretur, et non adiiceretur ad intellectum quia uerus est, testante illud apostolo Ioanne, qui ait, Sumus in uero filio Iesu Christo, qui est uerus Deus, et uita eterna; et apostolo Paulo similiter predicante: Qui proprio, inquit, filio suo non pepercit: posset de nudo nomine Filii dubitari. Nam cum addat uerum hunc esse Filium Dei; qui ab hac  uoce et sensu recedunt, ipsi sibi proprie inimici sunt. Confingunt enim sibi, et persuasione quadam opinionis peruerse aliud debere credi asserunt, quam ratio fidei continet, quasi plus deut Deo quam ipse de se uoluit credi. Si enim adiectum non fuisset, uero, posset dubitari. Diceretur enim similis esse Patri, propter hoc quod ait, Qui me uidet, uidet et Patrem: ut sicut lac et gypsum, quantum ad colorem pertinet, simile est: quantum ad naturam, longe dissimile: sic et id quod dictum est, Qui me uidet, uidet et Patrem, possit uideri. Sed quia ueri Filii Dei uerba sunt, non debet aliud ad intellectum admitti, quam ut ideo hoc uideatur dixisse, quia unum sunt natura Pater et Filius, hoc est in nullo discrepare alterum ab altero. Nam si Saluator de uiro et muliere, propterea quod una amborum substantia est, ait, Iam enim non sunt duo, sed una caro: quanto magis Pater et Filius non sunt duo dicendi iuxta substantiam; ne aut scissa uel diuisa, aut certe dispar ac dissimilis eorum substantia dignoscatur? Denique Paulus apostolus unitatem substantie eorum firmans dicit, Qui non rapinam arbitratus est esse se parem Deo. Parilitas ergo hec unde erit, nisi de unitate substantie? Hinc ambo unius sunt imaginis. Sic ergo ut Apostolus ait, Non rapinam arbitratus est esse se parem Deo, uerum se Dei Filium demonstrauit. Deo enim par esse non poterat, nisi esset de ipso. Pares enim ii sunt qui aut ambo ueri sunt, aut ambo falsi. Nec enim parilitatem recipit, ceptum et eternum, aut unitatem. Unum enim se esse dicendo Christus cum Patre, parem se Deo fecit. Non solum enim, inquit, soluebat sabbatum, sed et Patrem proprium Deum sibi dicebat, equalem se faciens Deo, hoc est Patri. Nonne manifestum est equalitatem hanc de proprietate natiuitatis descendere? Proprium enim se, id est uerum dicens Dei Filium, equalem se faciebat Deo: hoc est unde dicit, Qui me uidet, uidet et Patrem: per id quod consubstantiui sunt, qui unum uidet, ambos uidet. Sicut enim habet Pater uitam in semetipso, ita et dedit Filio habere uitam: hoc est, equalem, etc.,  .




QUAESTIONES EX UTROQUE MIXTIM  .



DE EuANGELIO IOANNIS. [1 1Kb]

XCuIII  1Kb] .---Audistis que contestetur sacrosanctum Euangelium, dicente Domino ad Iudeos, uos de patre diabolo nati estis, et desideria patris uestri uultis facere. Ille homicida erat ab initio, et in ueritate non stetit, quia ueritas non est in illo. Cum loquitur mendacium, ex suis propriis loquitur, quia mendax est, sicut et pater eius . Nemo fidelium dubitet diabolum apostasie sue auctorem non habere. Ipse enim totius erroris est princeps: qui uidens a Deo factum se non mediocris potentie, ausus est presumere diuinitatem; ut quia ceteros uidit inferiores, seipsum preferret ut deum. Denique nomina quibus  appellatur diabolus et satanas, ab actu eius composita sunt, non ex natura. Omne enim malum opere probatur, ut non substantia in crimine sit, sed uoluntas concepta ex causis. Dum enim se uidit potiorem ceteris, inflatus est ad exercendam dominationem. Quomodo ergo patrem habere dicitur, qui auctor sceleris eius habeatur? Aut unde probatur ab initio homicida fuisse? Sed Scriptura illum qui eius fuerit imitator, nomine eius appellat; ut quia ab opere nomen accepit, omnis qui malum opus fecerit, non immerito diabolus nominetur. Saluator ergo hoc loco Cain diabolum appellauit, quia operum eius emulus, dum inuidit fratri, homicidium perpetrauit, exemplum relinquens crudelitatis parricidii. Sicut et diabolus dum inuidit homini facto ad imaginem Dei, malignitatem operis sui cumulauit, typum prebens erroris. Hinc itaque exstitit etiam mendax Cain, dicente sibi Deo, Ubi est Abel frater tuus? Qui patris sui imbutus malitia, in mendacium prorumpens, Nescio, inquit ; ut cui uitam extorserat, ubi esset nescire se simularet; sic furore cecatus, ut Deo sic responderet quasi homini, quem putaret se posse celare. Igitur huiusmodi imitatores facti Iudei, etiam ipsum Dominum occiderunt, Cain potius fratricidam patrem uolentes habere  quam Deum, ut totius sanguinis effusi rei fierent. Auctorem enim uite perimentes, totius sceleris principes exstiterunt, ita ut huic malo etiam filios suos obligarent dicentes, Sanguis eius super nos et super filios nostros . Ut enim Pilato suaderent, nichil mali esse quod petebant, in filios suos retorqueri dixerunt, si esset iniustum: quia ut furori suo satisfacerent, nec filiis quidem suis parcere uoluerunt. Nam quia diabolus non natura malus est, hinc facilius dicitur, quia pena non promitteretur ei qui non fecerat quod nescierat. Iniquum est enim punire eum qui non facit aliud, quam quod sue est nature. Et magis istud malum est, si hoc exigas ab aliquo, quod scias illum non posse. Quamobrem iuste plectendus est, quem cum constet scire ac facere posse bonum, agit malum. Hoc etiam ex uerbis Saluatoris poterit aduerti: ait enim, sicut supra memoratum est, Pater uester homicida fuit ab initio, et in ueritate non stetit. Igitur si per naturam mendax est, quomodo dicitur in ueritate non stetisse? Hic enim in ueritate non stat, qui in ueritate non permanet. Constat ergo diabolum in ueritate fuisse, sed non perseuerasse. Denique legimus in propheta sic dicentem Dominum, Si stetissent, inquit, in substantia mea , id est in lege mea. Et Apostolus ad Galatas, State, inquit, et nolite iterum seruitutis iugo cohiberi . Quid tam apertum? Hic enim mandat ut de cetero permaneant in mandatis eius. Quod si diabolus seruasset, steterat in substantia et in lege Dei. Fundamentum est enim lex seruantibus eam. Quomodo ergo quibusdam uidetur, diabolum aut malum a Deo factum, aut propriam habere originem, id est ex nullo ortum, quod utrumque Deo uidetur contrarium? Qui enim ad hoc illum dicit factum ut esset malus, imperfecte putat Deum esse bonitatis; quia perfecte bonus non facit malum. Qui uero originis eius Deum auctorem esse non credit, eius dominium Deo abnegat. Per hoc enim, cum omnia Dei sint, aliquid esse arbitratur quod minime ad Deum pertineat: quos oportet penas perpeti, cum uiderint cuncta a Deo iudicari per Christum.

XCIX.---Quid sit illud Apostoli, Tentatio uos non apprehendat, nisi humana ?

Non sine prouidentia, ut arbitror, magister Gentium Apostolus noster, tentatio ut nos apprehendat exoptat, sed ut humana duntaxat; quia diuina tentatio perniciem parit. Hac enim Iudei apprehensi a serpentibus perierunt. Agentes enim sub Dei lege, de prouidentia eius dubitabant: ac per hoc ne diuina nos, sed humana tentatio apprehendat, hortatur. Hic enim tentari a Deo dicitur, qui sub nomine eius agens, ab idolis sperat salutem; quia non habet Deum probatum. Omne enim quod probatum non est, tentatur; et quod tentatur, in dubium uenit. Ac per hoc diuina tentatio mortalis est, humana uero tentatio salutaris est: quia sicut de Deo dubitare perniciosum est, ita de homine desperare propter Dei legem saluberrimum est. Quamobrem prouidenter Apostolus, Tentatio, inquit, uos non apprehendat nisi humana: ut propter Dei legem ab hominibus tentati, fortes inueniamur [1 1Kb] , dubitantibus de nobis hominibus carnalibus, Deo autem probati simus: quia qui probati Deo non sunt, tentantur ut emendentur. Duplex ergo tentatio est: aliquando enim quasi fideles, aliquando quasi diffidentes tentamur; ut fidelium tentatio humana sit. Propter fidem enim ab hominibus tribulamur: tentant enim nos si possint abducere a fide. Propter diffidentiam autem tentantur, ut angustiati penitentes redeant in uiam; sicut factum est etiam Iudeis. Cum enim diffiderent de prouidentia Dei, tentati sunt a serpentibus, ut dolore correpti emendarentur. Deus enim sic tentat, ut corrigat huiusmodi homines. Est et alia tentatio, qua tentatus est Abraham, et Iob, necnon et Tobias famuli Dei: ut Abraham per tribulationem oblati unici et dilectissimi filii , uberiorem fructum iustitie haberet ad eternam gloriam: Iob autem amissione totius substantie  augmentaretur diuitiis locupletatus in celis et in terra . Tobias uero cecitatem luminum passus sic prouectior exstitit, ut ad presens gloriosus fieret receptis oculis, et in futurum seruaretur ei claritas perpetua . Quia ad hoc probantur iusti, ut proficiant. Ideoque in tentatione robusto animo esse debemus, scientes non ad diminutionem nostram hoc proficere, sed augmentum, si modo equo animo toleremus per Christum.

 Omnis questio ut dilucidari possit, ad originem reuocanda est. Apostolus autem cum de Iudeorum perfidia quereretur, et quoniam Deum in solitudine tentauerunt; unde dicit, Neque tentemus Christum, sicut quidam tentauerunt : dum ergo hec memoraret, et quid propter ista mala passi sunt, ad terrorem incutiendum exponeret, ut ipso nos exemplo malitie uel tentationis que in Domino fit reuocaret , ideo hoc Apostolus cauendum monet. Ut autem humana tentatio nos teneat, exhortatur: quia humana tentatio est, in Dei causa desperare de homine, et promptum esse in fide Dei. Tentatio enim hec diffidentia intelligitur, ut de promissis Dei non diffidant. De humanis, quia in omni errore seductionis humana tentatio est [1 1Kb] , que infesta mundanis rationibus Dei legi obsistit, desperans de promissis eius. Habes ergo manifestatum que sit in Deum tentatio, et que est humana tentatio, quam fastidire non debemus, si fidei Dei participes sumus.




DE EuANGELIO MATTHAEI [2 1Kb] .

C  .---Audistis, fratres karissimi, que contestetur Euangelium dicente Domino: Confiteor tibi, Domine celi et terre, qui abscondisti hec a sapientibus et prudentibus, et reuelasti ea paruulis. Ita, Pater, quoniam sic fuit placitum ante te . Igitur si dictorum sensum inspiciamus, uidebimus ea que ad exhortationem credentium a Domino dicta sunt, eorum qui propterea quod mundanam sapientiam spernunt, paruuli uidentur sapientibus mundi, qui nullo testimonio commendati sapientes uolunt dici. Idcirco indignum uisum est Deo his ostendere ueritatem: humilibus autem qui nichil de se presumentes diuine se uoluntati inclinant, equitate cogente salutaria reuelanda sunt. Hic enim prudens Deo est et salutis sue memor, qui scientie sue anteponit Dei legem, quam utique uidet non uerborum strepitu fulciri, sed rerum uirtutibus. Et sine dubio hic stultus et uanus est, qui huic rei se commendat, que nulla munitur prerogatiua signorum. Unde non litteratis seculi regnum Deus promisit, sed fidelibus; neque scrutatoribus siderum eternitatem pollicetur, sed recte agentibus; nec dialecticis, qui fraude et minutis quibusdam ratiunculis uerum excludere nituntur, gloriam dat; sed bone uoluntatis hominibus, qui accurati magis uita sunt quam sermone. Istos enim reprobat Deus, qui oratione clari sermonis magis uti uolunt quam bonis actibus. Nam et gloriam Dei in se uult conuertere, qui rem Dei uerbis exornare se putat. Res enim ipse per se placere debent, ut non sermo, sed sensus laudetur. Si enim sensus auctor est littere, et uerba propter res significandas inuenta sunt; cur non magis res ipse puro sensu promende sunt, ut felicius [3 1Kb] mentem incitent ad salutem? Ideoque piscatores elegit Dominus noster Apostolos, homines simplices et sine litteris, qui sine aliqua uersutia fidem seruando et bene uiuendo, Dei in se ostenderent ueritatem. Unde et apostolus Paulus, Et ego ueniens, inquit, ad uos, fratres, non ueni in sublimitate sermonis aut sapientie . Et inter cetera, Quia non,  ait, in sermone est regnum Dei, sed in uirtute : ut quia uerba contradictioni obnoxia sunt, Dei legi uirtus testis existeret, cui omnis cedit sermonum sublimitas. Itaque hec idcirco premissa sunt, fratres karissimi, ut consuleretur simplicioribus, ne forte indignos se putarent gratia Dei, quia minime sunt litteris forensibus eruditi, cum magis ad laudem proficiat simplicitas eorum: quoniam quod prudentes mundi non uident superbia litterarum, hi credunt, non uerbis sed consilio prudentes. Sciunt enim in bonis operibus requiescere Deum, et fidem querere, non cultum sermonem. Legunt enim dicentem Dominum, In quo requiescam, nisi in humili et mansueto et tremente uerba mea ? Quamobrem ut digni efficiamur ad promissa premia, ea que a Domino iubentur, facere debemus, securi quia hos diligit Dominus, qui uerba eius custodiunt. Sic enim dicit discipulis suis, Si diligitis me, precepta mea seruate : ut in his Domino seruientes regni eius heredes esse possimus per Iesum Christum Dominum nostrum.



DE IACTANTIA ROMANORUM LEuITARUM [1 1Kb] .

CI  .---Dum iussis caritatis parere uolumus, in uituperationem forte cademus, qui de re que nulli aliquando in dubium uenit, scribimus; quia cum amicitiam offendere nolumus, studium quod ad aliquam rem occultam reuelandam proficere debuit, intricamus: quamuis propter nimiam stultitiam cuiusdam hoc asseuerantis, quod in subiectis pandemus, istud nobis iniunxerit caritas memorata, ne cum nemo diu ad hoc responderet, in peius proficeret, et diu in uano exercitatus emendari non possit. Hoc enim caritatis studium est, que non querit que sua sunt. Quidam igitur qui nomen habet Falcidii [2 1Kb] , duce stultitia, et ciuitatis Romane iactantia, leuitas sacerdotibus, et diaconos presbyteris cequare contendit: non dicam preferre, quia stultius est, et forte incredibile uideatur [3 1Kb] , et nos non emendatores, sed calumniatores habeamur. Qua igitur lege quaue consuetudine, quonam exemplo hoc aggredi audeat, nullum scire arbitror, ut istos quibus consessus in Ecclesia datus est minime, iis cequet qui propter quod antistites Dei sunt, in domo Dei et in honore Christi cum dignitate considunt: que audacia est presbyteris ministros ipsorum pares facere? Que temeritatis presumptio, sacerdotibus baiulos tabernaculi et omnium uasorum eius et lignorum concisores et portitores aque conferre? Hoc enim officium fuit leuitarum. Tale est, si prefectis officiales, dominis serui equentur. Hoc enim scriptum est dicente Domino ad Moysen, Accipe tribum Leui de medio filiorum Isrel, et statue illos ante Aaron sacerdotem, et deseruient ei . Quid hoc exemplo apertius, quod etiam nunc in Ecclesia custoditur? Quanquam Romane Ecclesie diaconi modico inuerecundiores uideantur, sedendi tamen dignitatem in Ecclesia non presumunt. Ut autem non omnia ministeria obsequiorum per ordinem agant, multitudo facit clericorum. Nam utique et altare portarent et uasa eius, et aquam in manus funderent sacerdoti, sicut uidemus per omnes Ecclesias, et sicut constitutum est a Domino per Moysen. Aut numquid meliores Eliseo sunt, qui aquam fundebat in manus Elie ? Sic autem diaconos aduersus presbyteros defendit, quasi ex presbyteris diaconi, et non ex diaconis presbyteri ordinentur. Sed quia Romane Ecclesie ministri sunt, idcirco honorabiliores putantur quam apud ceteras Ecclesias, propter magnificentiam urbis Rome, que caput esse uidetur omnium ciuitatum. Si itaque sic est, hoc debent et sacerdotibus  suis uindicare: quia si ii qui inferiores sunt crescunt propter magnificentiam ciuitatis, quanto magis qui potiores, sublimandi sunt? Quidquid enim officialibus prestatur, augmentum fit potestati: sicut honor serui ad laudem proficit domini. Quanquam apud iustum iudicem Deum unicuique hic honor maneat, qui decretus est singulis Ecclesiarum officiis, ut qui diaconus est, diaconi honorem per omnes Ecclesias habeat. Non enim qualiscumque honor est, antistiti Dei seruire in Ecclesia duntaxat ut sacerdos totius honoris ecclesiastici dignus habeatur. Maior enim ordo intra se et apud se habet et minorem: presbyter enim et diaconi agit officium et exorciste et lectoris. Presbyterum autem intelligi episcopum, probat Paulus apostolus, quando Timotheum quem ordinauit presbyterum, instruit qualem debeat creare episcopum . Quid est enim episcopus, nisi primus presbyter, hoc est summus sacerdos? Denique non aliter quam compresbyteros hic uocat et consacerdotes suos. Numquid et ministros condiaconos suos dicit episcopus? Non utique, quia multo inferiores sunt. Et turpe est iudicem dicere primicerium. Nam in Alexandria et per totam Aegyptum, si desit episcopus, consecrat presbyter [1 1Kb] . Quanta autem sit dignitas ordinis sacerdotalis, causa ostendit Caiphe, qui cum esset homo pessimus, prophetauit. Quare? Quia princeps, inquit, erat sacerdotum . Et iterum multum distare inter diaconum et sacerdotem, liber approbat, quem dicimus Actus Apostolorum. Cum enim ex Samaria credidissent Philippo predicanti diacono ab Apostolis ordinato, Miserunt, inquit, ad Petrum et Ioannem ut uenirent, et iis qui crederent, darent Spiritum sanctum per manus impositionem . Sed inscii credo Scripturarum aut immemores Legis hec defendunt. Recordari ergo debet qui ista putat asserenda, quid leuitis acciderit cum taliter saperent. Cum enim nichil inter sacerdotes et leuitas interesse presumerent, Deo iudice hiatu terre absorpti sunt Chore et consentientes ei, et ducentos quinquaginta uiros torrens ignis simul consumpsit : et Ozias rex cum opus sacerdotale presumeret, lepra perfusus est : ut hoc utique exemplo ceteri territi non audeant quod sibi concessum non est presumere. Nunc enim uidemus diaconos temere quod sacerdotum est agere per conuiuia et in oratione id uelle, ut respondeatur illis, cum istud solis liceat sacerdotibus. Diaconi enim ordo est, accipere a sacerdote, et sic dare plebi. uides quid pariat uana presumptio? Immemores enim elatione mentis, eo quod uideant Romane Ecclesie se esse ministros, non considerant quid illis a Deo decretum sit, et quid debeant custodire: sed tollunt hec de memoria assidue stationes domestice et officialitas, que per suggestiones malas seu bonas nunc plurimum potest. Aut timetur enim ne male suggerant, aut emuntur ut prestent. Hi sunt qui faciunt eos ordinis sui non considerare rationem. Dum enim per adulationem obsequuntur illis illicite, precipites illos faciunt, ut plus sibi putent licere: quippe cum uideant non sic deferri sacerdotibus; ac per hoc anteferri se putant. Sed testimonio, inquit, diaconi fit presbyter: quasi istud ad prerogatiuam pertineat magnitudinis. Legimus enim ad plebem dixisse Petrum apostolum: Eligite, inquit, ex uobis quos constituamus deseruire mysteriis Ecclesie . Nolo dicere, mensis. Ecce laicorum testimonio creati sunt diaconi. Et Apostolus eum qui ordinandus dicitur episcopus, etiam testimonium uult habere Gentilium: sic enim ait, Oportet enim hunc et testimonium habere bonum ab his qui foris sunt . Omnium ergo est testimonium dare, et non tamen omnes hoc honore digni sunt. Iudicare enim omnes possunt, et non tamen omnes possunt esse quod iudicant. Potest enim pictor iudicari bonus, et preferri alteri ab  illo qui pingere nesciat; et choraula melior alio choraula approbari ab eo, qui alterius est artis: ita et testis potest esse creandi presbyteri qui inferior ordine est. Et iterum, quo inflentur et putent sibi multum deberi, A nobis enim, inquiunt, perducuntur qui ordinandi sunt: ut dum lateri illorum septi sunt, honore digni uideantur. Fac uerum esse. Quasi officialis enim ab episcopo mittitur, ut obsequium prebeat ordinando. Nam et imperator, ut imperator appareat, ordinatur obsequio militari: non tamen melior nec par est exercitus imperatori. Nam et Aman cum esset clarus in honore militari, a rege missus est ut Mardocheo in obsequium iret : ut quantum dignus esset Mardocheus, ex huiusmodi obsequiis nosceretur. Ita et diaconi creandis presbyteris in obsequium mittuntur; ut dignos eos fieri sacerdotes, omnes intelligant. Exceptis enim sacerdotibus, quibus obsequium debent, omnibus preponuntur diaconi.



CONTRA NOuATIANUM [1 1Kb] .

CII  .---Dicunt discipuli sui ad Iesum, Domine, uis ut dicamus, descendat ignis de celo, et consumat eos, sicut fecit Elias? Et respondit illis Domnus dicens, Nescitis cuius spiritus estis. Filius enim hominis non uenit animas perdere, sed saluare . Cum dignum utique esset uindicare in Samaritanos non suscipientes eum; Dominus tamen qui ad misericordiam dandam aduenit, sententiam amouit, ut de cetero corrigentes emendarentur. Et propheta Eliseus indignatus pueris qui ei contumeliam faciebant, Deo iudice uindicauit in eos, ut eo loco ab ursis comederentur, ubi silua esse negatur : Dominus autem oblate sibi meretrici pepercit, ei uidelicet quam in adulterio se deprehendisse maiores Iudeorum dixerunt ; ut quia pia predicatio inceperat, non condemnandum, sed ignoscendum doceret. Nam per Moysen data Lex, quia iustitiam habuit ad uindictam, in primordiis suis seueritatem exercuit. Quia et in illum qui sabbatis exiit ligna colligere, funebriter uindicauit ; et in filium Aegyptie qui blasphemauerat in Deum, similiter ultionem dedit ; et in causa fusilis uituli percussit filios Isrel . Unaqueque ergo Lex inter ipsa primordia sensum suum plenum ostendit, ut uetus Lex, quia ad uindicandum promptior erat, inter initia sua asperior uideretur, ut metu incusso diligentes et sollicitos faceret auditores suos. Noua uero propterea quod pia et ad misericordiam facilis est, primordia sua mitissima et clementissima demonstrauit, ut ipsa oblectatione ac dilectione omnes ad indulgentiam prouocaret. Postea autem et illa que asperior uisa est propter fragilitatem humani generis, non solum rigorem suum molliuit, sed et humanam et piam se prestitit, et hec que clemens uisa est aliquando uindicauit. Ananias enim cum Saphira uxore sua diuinitus cesi sunt . Et Elimas magus incredulus et Dei legi repugnans, Domini iudicio et uirtute cecatus est . Et Herodes rex propterea quod honorem non dedit Deo celi, ab angelo Dei percussus scatens uermibus exspirauit . Ne quia misericordia predicatur, inultum omnino putarent homines et impune peccari, timorem posuit, ostendens ad hoc dari ueniam delictorum, ut quasi ex mortuis uiuificati postea abstinerent se a contrariis, ut id elaboretur, ne quis hinc cum crimine exeat, quia ad iudicium uenietur. Hec enim unicuique sententia imputatur, in qua defungitur. Quoniam igitur noua Lex plenitudinem habet misericordie, ne contemptui duceretur ab amatoribus peccatorum, in supra dictos uindicauit. uetus uero Lex quanquam ad  uindictam data sit, quibusdam tamen ignouit, ne omnino crudelis diceretur: sed in plures uindicauit, quia sensus eius ad ulciscendum promptus est. Sine dubio ergo maior gratia noue Legis est quam fuit ueteris. Si ergo maior gratia est, quomodo negatur hoc prestare posse, quod prestitit illa, que minorem gratiam habuit? Erat enim propensior in seueritatem. Itaque si ista penitentibus ignouisse probatur, qui fieri potest ut ista que clemens est, non recipiat penitentes? Nam et Iudei filii Dei appellati sunt, qui per Moysen in nube et in mari baptizati, apostoli Pauli auctoritate leguntur . Legem enim accepturi procul dubio purificati noscuntur, ut de cetero accepte Legis redderent rationem, ut si quid peccarent, per penitentiam se reformarent; dicente Domino per Isaiam prophetam, Penitentiam agite qui erratis, et conuertimini . Sed forte e contrario dicitur, Penitentia quidem predicata est, non tamen remissio. Si ergo penitentia a Deo predicata est, fructus erit agentibus penitentiam. Nec enim superuacue hoc Dominus commoneret. Porro autem sciens Dominus conuersis dari debere peccatorum remissionem, hoc precepit: quippe cum dixerit, Nolo mortem peccatoris, tantum ut conuertatur et uiuat [1 1Kb] . Itaque et est fructus penitentie, sicut claruit, conuersis ad Deum. Exclusa est ergo Nouatiani impie composita assertio, qua uerborum Domini sensum inuertit dicens, Ait Dominus, Qui me negauerit, et ego negabo ipsum : ut si aliquis christianus quacumque ex causa negauerit, iam redire non possit, aut certe reuertens, minime recipiatur. Et ubi erit demandata penitentia? Cum Saluator post datam hanc sententiam negantem apostolum Petrum non negauerit. Quare? Quia penitentia subsequente erratum suum amarissime fleuit , sciens utique conuersis ignosci, et reformari eos per penitentiam. Sed Nouatianus fingit agendam penitentiam. Quia enim aperte non audet negare penitentiam dandam, astrictus Lege, subtiliter hanc frustrare contendit. Quando enim dicit, quia qui negauerit, nullo modo ueniam habebit, sed negabitur et ipse in conspectu Angelorum Dei, quomodo non cum dolo agendam penitentiam profitetur? Hinc autem manifeste fraus eius apparet, cum subiungit dicens, Quicumque peccauerit in Spiritum sanctum, non remittetur ei, neque hic, neque in futurum . Quamuis alia causa sit qua peccatum est in Spiritum sanctum, et alia negare Dominum Iesum; Nouatianus tamen ut huic peccato ueniam deneget, unum sensum uult esse, et negantis Dominum, et peccantis in Spiritum sanctum, ut hac tergiuersatione fructum amputet penitentie. Si enim idem est negare Dominum quod peccasse in Spiritum sanctum, nulla uenia speranda est negantibus, neque fructus aliquis penitentie; quia hoc peccatum, neque hic, neque in futuro remitti dominica oracula promiserunt. Hinc ergo apparet, Nouatianum cum dolo dicere agendam penitentiam, Utquid enim peniteret, si delictum aboleri negatur? Penitentie enim gemitus, fletus et lamentatio hoc acquirit, ut et ueniam mereatur et reformationem. Denique Dauid penitens et confitens peccatum suum, et ueniam meruit , et ad pristinum statum redditus est; quia et rex permansit, et postea prophetauit. Quod liquido probatur: in quinquagesimo enim psalmo penituit, et postea persecutionem a filio suo passus prophetauit. Tertius enim psalmus iuxta historiam post quinquagesimum est. Sed forte regi ignosci oportuit, humilibus autem ignosci non debet; cum magis potentioribus difficilius ignoscendum uideatur? Deus enim personam hominis non accipit . Quanto enim quis sublimior, tanto magis, licet leue peccatum eius, graue est crimen. Sicut enim humilitas in potente sublimis et magnifica est; ita et culpa eius pro crimine habenda  est. Exceptis enim peccatis, que constat omnibus esse illicita, non omnia licent potentibus, que sunt concessa humilibus. Dignitatis [1 1Kb] enim homini negotiari deforme est, et popinam ingredi notabile est. Senatoribus quoque fenus infamia est. Si ergo in his leuibus inuenti notandi sunt, quanto magis rei constituendi sunt, si peccauerint? Per hoc ergo apparet Dauid grauissime peccasse, et quidem duplici modo: conuersus tamen, et homicidii et adulterii ueniam consecutus est, et quod est amplius, deflens reformatus est. Cum enim a propheta Nathan argueretur, peccatum celare non ausus est, sed confessus est dicens, Peccaui Domino. Tunc respondit propheta et dixit, Abstulit Dominus peccatum tuum, et non morieris, quoniam penituisti. Et quia inuenitur postea prophetasse, dubium non est hunc reformatum. Nam et Achab correptus a propheta propter mortem Nabuthe ibat plorans, et conscidit uestimenta sua, et precinxit se cilicio, et factum est uerbum Domini in manu serui eius Elie de Achab, et dixit Dominus: Audisti, quoniam motus est Achab a facie mea? non inducam ei mala in diebus eius . Et Niniuitis peccata deflentibus, imminente morte reparata est uita . Ecce quantus profectus est penitentie. Sed forte dicatur e contra, Concessa quidem est, sed non de crimine idololatrie: quamuis enim hec grauia sint, maius est tamen crimen idololatrie. Recte tamen explosa est non ex modica parte Nouatiani assertio, qua duo crimina grauia concessa penitentie uidentur. Quia si fornicationi ignosci non debet, sicut Nouatiano uidetur, quanto magis homicidio, aut adulterio? Sed hinc uanitas eius apparet, quando hec que grauiora sunt, concessa probantur: quamobrem nunc, an idololatris concedi posse promiserit Deus, requirendum est. Omne enim quod iure hic concessum non fuerit, nec in futurum poterit concedi. Hic enim, sicut dixit Dominus, aut ligantur, aut soluuntur peccata ; in futuro autem nichil aliud erit, nisi remuneratio aut condemnatio. Omnis enim qui hic iure reprobatur, non poterit eligi, aut dignus in futurum iudicari. Audiamus igitur que dicat Dominus de idololatris ad Ieremiam prophetam: uade, et dic, inquit, Reuertere ad me, commoratio Isrel, dicit Dominus, et non firmabo faciem meam in uos: quia misericors ego sum, dicit Dominus, et non irascar uobis in euum. uerumtamen cognosce delictum tuum: impie egisti, et posuisti uias tuas in alienos subtus omne lignum nemorosum . Ecce quid promittit eis Deus, qui post lapsum ad se conuertuntur, ut post apostasiam regressis remittat peccata. Et iterum dicit Deus per Ieremiam: Delicati mei ambulauerunt uias asperas, ducti sunt ut grex direptus ab inimicis. Constantes estote, filii, et proclamate ad Deum, erit uestra in abductione memoria. Nam sicut fuit mens uestra ut erraretis a Deo, duplicabitis decies tantum conuersi, querentes eum. Qui enim induxit in uos mala, inducet in uos eternam iucunditatem cum salute uestra . O clementia Dei! quemadmodum lapsos prouocat ut se erigant! quomodo hortatur ut post errorem idolorum reuertantur ad eum! quasi pater beneuolus, filiis suis iucunditatem perennem promittit salutis si se corrigant. Item apud eumdem inter cetera: Et restituam illos in terram istam, et reedificabo eos, et non destituam; et replantabo eos, et non euellam : ut quia comminatus dixerat, Sacrificans diis, eradicabitur; ne peccantes in Deum desperarent de se, quasi iam qui sacrificauerant idolis eradicati, replantari non possent; hortatur eos, quia si peniteant, poterunt ad statum suum pristinum reformari. Sententia enim tunc manet, si non emendetur delictum. Denique Niniuitis predicatum est, quia post triduum euerteretur ciuitas eorum. Quare post triduum, nisi ut aut peniterent, et auferretur sententia; aut in eo permanentes, iustius deperirent? Hoc  est quod dixit per prophetam, Nolo mortem morientis, tantum ut reuertatur et uiuat. Ita factum est ut morituris peccatorum causa Niniuitis, ignosceretur penitentia subsequente. Utquid enim centum annis sub Ne arcam inuenimus fabricatam , nisi ut uidentes et audientes quid immineret emendarent se? Neminem enim Deus uult perire. Hinc est unde in Salomone legimus, Quoniam, inquit, Altissimus misertus est penitentibus . Et iterum, Misereris omnium, quia omnia potes, et dissimulas peccata hominum propter penitentiam . Hoc sensu et Dominus dolens super perfidiam Iudeorum, ait: Ierusalem, Ierusalem, que interficis Prophetas, et lapidas missos ad te; quoties uolui congregare filios tuos, quemadmodum gallina congregat pullos suos sub alis suis, et noluisti ! Igitur semper Dominus per totam Legem peccatores ad se conuerti hortatur, nolens opus suum perditioni esse obnoxium; cum nec alia causa date Legis esset, quam ut ex errore homines conuertantur ad ueritatem: ita tamen, ut in Nouo Testamento auctor Legis clementior uideatur, quia tempore quo sacramentum Filii sui Domini nostri manifestare dignatus est, largior et uberior in misericordia esse uoluit, ut plus gratie predicante Filio esset, quam fuerat predicantibus seruis. Nec immerito: sic enim fuit dignum ut maiora dona per Filium, quam per famulos largiretur. Denique ad se conuersis credentibus omnia simul peccata concedit, nulla interueniente lamentatione penitentie. Unde dicit Paulus apostolus, Sine penitentie enim sunt dona et uocatio Dei . Post autem si peccauerint, per penitentiam poterunt mereri ueniam; ut quia post acceptam gratuitam misericordiam peccauerunt, non iam gratis, sed interueniente gemitu et fletu possint ad indulgentiam peruenire. Impossibile est enim homini ut non peccet. Unde Ioannes apostolus, Si dixerimus, inquit, quia peccatum non habemus, nos ipsos seducimus, et ueritas in nobis non est. Si confitemur peccata nostra, fidelis et iustus est, ut remittat nobis peccata, et mundet nos ab omni iniustitia . Sicut Dauid meruit ueniam et reformationem, cum confiteretur peccatum. Certe Christianis loquitur Ioannes apostolus. Ait enim in subiectis, Filioli mei, hec scribo uobis ut non peccetis: et si quis peccauerit, aduocatum habemus apud Patrem, Iesum Christum . Hoc dicit, ut si post Baptismum peccauerimus, aduocatum supplices deprecemur, ut exoret pro nobis Patrem. Si enim apud ueteres nostros penitentia habuit locum, quomodo fieri potest ut hoc tempore locum non habeat, quando maior clementia predicationis est? et qui inimicis misertus est uocando illos ad gratiam, amicis factis non miserebitur cum mercede? Tribulatio enim cordis, merces est penitentis. Quod si esset uerum, dolerent [1 1Kb] homines ex inimicis factos se amicos. Aut qualis estimandus erat ille, si inimicis non penitentibus misericordiam daret, amicis uero et penitentibus non daret? Preterea cum sciat Dominus diabolum aduersus amicos et seruos Dei plus se extollere et seuire: unde dicit Petrus Apostolus, uigilate et sobrii estote, quia aduersarius uester diabolus fremens sicut leo circumit, querens quem deuoret : quoniam ergo nouit Dominus aduersarium nos habere horrendum et ualidum; si uicti ab eo fuerimus, uult nos ad auxilium suum confugere, dolens elisos nos, ut uirtute eius reparati fortiter repugnemus. Sicut enim nisi breuiati fuerint dies illi, quos dicit Dominus , nulla fiet salua caro; ita et si negetur hominibus penitentia, nemo poterit saluus fieri. Si enim nemo, inquit, gloriabitur mundum se habere cor ; et alibi, Nemo, ait, sine sorde, nec infans unius diei : quis poterit euadere,  si penitentia denegetur? Et ubi est quod dicit Dominus, quia gaudium erit in celo super uno peccatore penitentiam agente ? Sed maiora crimina, inquit, ignosci non debent, fornicatio et idololatria. Et ubi est dictum dominicum, quo omnia peccata et blasphemias promittit remitti hominibus; Spiritus autem sancti blasphemia non remittetur hominibus ? Omnia penitus peccata dicit posse remitti, excepto uno. Nunc elige, Nouatiane, de quibus uis dictum; de adhuc non credentibus, aut de iam credentibus? Si de non credentibus; quomodo datur remissio peccatorum, cum constet omnes, antequam credant, in Deum peccare et in Spiritum sanctum? Nam nonnulli gesta dominica magicas artes appellant, opus sancti Spiritus demoniis assignantes. Si autem de credentibus uis dictum, exclusa est asseueratio tua, quia omnia peccata remittentur: Et qui dixerit, inquit, uerbum contra Filium hominis, remittetur ei. Ergo siue in Deum, siue in Christum peccetur, remittetur hominibus. Omnia enim peccata complexus est, preter in Spiritum sanctum. Itaque non hoc peccatum uult intelligi, quod peccatur in Deum, hoc esse et in Spiritum sanctum: si enim hoc esset, non utique istud exciperet. Quoniam ergo aliud peccatum significat, cum blasphematur in Spiritum sanctum ; siue iam credentibus per penitentiam, siue futuris credentibus per Baptismum, omnia remittentur peccata. Quod autem in Spiritum sanctum peccauerunt Iudei, alia causa est, et que ad tempus illud pertinuit. Unde non illis hoc remitti, neque hic, neque in futurum ostendit. Non enim errore peccauerunt in Spiritum sanctum, sed maleuolentia. Scientes enim prudentesque, opera que uidebant in gestis Saluatoris Dei esse, ut populum a fide eius auerterent, hec simulabant esse principis demoniorum. Hinc est unde dicit eis Dominus, uos habetis clauem scientie, et nec uos intratis, nec alios sinitis intrare . Hec ergo sententia contra maleuolos prolata est quibus remedium inueniri non potest ut saluentur. Nihil est enim hoc crimine grauius: fingit enim falsum esse, quod scit esse uerum. Iudei enim qui sub Dei lege esse uidebantur, quibusque facta promissio Christi est, uidentes magnalia, et intelligentes hoc esse quod promiserat Deus; inuidia cecati sunt, ut hoc esse negarent; et non solum negarent, sed et persequerentur usque ad mortem. Non ergo dignum est, istis peccatum hoc unquam debere remitti, qui conscientia sua teste, Deo, cui se deuotos dicebant, ausi sunt repugnare. Ut autem in Deum uel in Christum peccetur, diuerse sunt cause. Aut enim aliquis dum felicitati alterius inuidet, dolore humilitatis sue insurgit in Creatorem; aut aliquid repentinum passus quod sit aduersum, in iracundiam excitatus, in parentem iniuriosus existit. Christi autem incarnatio etiam ad iniuriam prouocat [1 1Kb] . Dum enim ignorant homines sacramentum incarnati Christi, blasphemant, indignum ducentes si Filius Dei, qui incorporalis et simplicis nature est, hominum more natus dicatur. Blasphemant ergo, quia ignorant mysterium. Quamobrem conuersis his porrigenda est manus, quia sic contra uerum existunt, dum pro uero se facere arbitrantur. Tortus huiusmodi et exungulatus, hoc uerum esse dicit, quod persequebatur [2 1Kb] . Supra memorati autem Iudei aliud senserunt, et aliud egerunt, qui sine iudice et carnifice, conscientia sua teste semper torquentur. Qui enim per errorem inimicus exstitit uero, cum conuersus fuerit, gaudet cognouisse se ueritatem: maleuolus autem non habet quod emendet; si enim conuerterit se, incipiet uerum dicere quod prius falsum esse nesciebat. Spiritui autem sancto ut fiat iniuria, causa nulla existit: officium enim eius offensionem non parit, quia in  uirtute signorum et prodigiorum apparet. Quis enim insibilare [1 1Kb] contra eum audeat, uidens mortuos excitatos? Aut quis irascatur ei, cuius effectu uideat currentes paralyticos, cecos lumen accipere, surdos audire? Aut quomodo non amabit eum, quem uideat spiritus immundos eiicere, leprosos mundare, et simul omnes infirmitates curare? Huic Iudei maluerunt iniuriam facere, opus eius dicentes opus esse demoniorum, dummodo inuidiam atque odium contra Saluatorem exercentes [2 1Kb] explerent: idcirco neque hic, neque in futurum, hoc peccatum remitti eis ostendit. Sed Nouatianus, Maiora, inquit, crimina nominatim remitti probentur, id est, idololatria et fornicatio post lauacrum. Idcirco enim in Baptismo, ait, simul omnia remittuntur peccata, ut de cetero si quid graue commiserint, nullo modo ueniam consequantur; quia post acceptum Spiritum sanctum, quod contra Spiritum sanctum est, admitti non debet. Quis neget peccari nunquam debere, si esset possibile? Porro autem sciens Deus fragile genus humanum, semper remediis salutaribus prosecutus est eos, ut post peccata haberent quomodo se repararent. Si autem Spiritus datus prohibet peccantibus dari penitentiam, nulla prouidentia est in Nouo Testamento, et melius uidebitur ueteribus prouisum, quibus medicina ista minime est denegata. Et quomodo maior gratia est in Nouo quam in ueteri? Nam hoc inimici est, qui sciens hominibus aliter prouideri non posse, ut perueniant ad salutem, quam interuentu penitentie, Spiritum sanctum det, cui si iniuria facta fuerit metu aliquo, aut per aliquem errorem, iam satisfactio locum non habeat reformandi hominem: hoc est occasionem quesiisse perdendi homines, non saluandi. Sed absit, quia Dominus ait, Filius hominis non uenit animas perdere, sed saluare. . Nam si nobis peccata, que in nos peccamus inuicem, si conuertamur, septuagies septies remitti a nobis alterutrum precepit Deus ; quanto magis ipse, si in illum peccetur, ignoscit conuersis? Omnem enim peccatorem conuerti uult. Unde Apostolus fornicariis et immundis remissum probat dicens, Ne forte ueniens lugeam multos ex his, qui ante peccauerunt, et non egerunt penitentiam super immunditia et fornicatione, quam gesserunt . Probat quosdam egisse penitentiam, de quibus non dolet, sed gaudet: aliquos autem significat, non egisse fornicationis sue penitentiam; propter quod et lugere se eos dicit, non pertinentes ad uitam, quia non egerunt penitentiam. Si enim huiusmodi criminis in hac uita semper agenda penitentia esset, non diceret lugere se eos, quia non egerunt, sed quia non agunt. Sciens autem hic et incipi, et peragi penitentiam, ait, quia non egerunt. Hoc enim uolebat, ut ueniens ad eos pacem haberet cum communione eorum. Ecce probatum est, fornicariis post actam penitentiam communicandum esse. Non enim potest illis communicari quamdiu agunt: tunc autem communicandum est, cum desinunt agere iudicio Ecclesie. Nunc superest uidere an specialiter idololatris posse remitti probemus. Legimus enim in Apocalypsi beati Ioannis apostoli, penitentiam super idololatria predicari. Commonentur enim episcopi, quos angelos uocat, id est nuntios, sicut et beatus Paulus apostolus ait, Sicut angelum Dei excepistis me , ut peccantibus dent penitentiam, nec eos patiantur minime commoneri, qui scandala faciunt in Ecclesia, cum sint et ipsi de Ecclesia. Dicit ergo, Et angelo Pergami Ecclesie scribe: Hec dicit, qui habet gladium ex utraque parte acutum, Scio ubi habitas, ubi sedes est satane: et tenes nomen meum, et non negasti fidem meam, in diebus, quibus Antipas testis meus fidelissimus occisus est apud uos, ubi satanas habitat. Sed habeo aduersus te pauca, quia habes illic tenentes doctrinam Balaam, qui docebat Balac mittere scandalum sub oculis filiorum Isrel,  manducare delibata, et fornicari: ita et tu habes tenentes doctrinam Nicolaitarum. Similiter age penitentiam. Hanc dicit esse doctrinam Nicolaitarum que fuit et Balaam, id est, idololatriam et fornicationem, de qua iubet agi penitentiam. Et quia hominibus Ecclesie loquitur, ostendit dicens, Hec dicit spiritus Ecclesiis Quis autem fructus est penitentie, ita significat, uincenti, inquit, dabo manducare manna, quod est absconditum; ut per penitentiam quasi uincat peccata. Quid est enim penitere, nisi dolere preterita, et de cetero temperare ab his que admiserat? Et Angelo Thiatyre Ecclesie scribe: Hec dicit Filius Dei, qui habet oculos sicut flammam ignis, et pedes eius similes eramento Tyrino: Scio opera tua, et dilectionem, et fidem, et ministerium, et patientiam, et opera tua nouissima meliora prioribus. Sed habeo aduersum te, quod sinis mulierem Iezabel, que se dicit prophetam, et docet, et seducit seruos meos fornicari, et manducare immolata idolis. Et dedi ei tempus ad penitendum, et noluit agere penitentiam de fornicatione sua. Ecce mittam illam in lectum; et adulteros eius cum illa in tribulationem magnam, nisi egerint penitentiam factorum suorum, et natos eius occidam morte; et scient omnes Ecclesie, quia ego sum qui scrutor renes et corda; et dabo unicuique uestrum secundum opera sua. uobis autem dico, et ceteris qui Thiatyre estis, qui hanc doctrinam non habetis, et ignoratis altitudinem satane, sicut dicunt, non mitto in uos aliud pondus: uerum tenete quod habetis donec ueniam. uincenti autem et seruanti opera mea usque in finem, dabo ei potestatem super gentes . Sub una Epistola data ad Ecclesiam Thiatyram duplicem Nouatiane heresis confundit et explodit errorem: et penitentibus enim idololatrie causa fructum promittit, et in una Ecclesia malos non contaminare bonos ostendit, cum unius utique essent communionis: nec enim extra Ecclesiam positis scribebat dicens, Qui habet aures, inquit, audiat quid dicat Spiritus Ecclesiis. Simili etenim modo apostolus Paulus, Scimus enim, inquit, quia quecumque lex loquitur, his qui sub lege sunt loquitur . Et alio loco, Quid enim, inquit, mihi de his qui foris sunt iudicare ? Unius ergo Ecclesie homines, partim ad penitentiam prouocat, partim collaudat dicens, uobis autem dico, et ceteris qui Thiatyre estis, quicumque non habetis doctrinam istam, id est idololatrie, tenete quod habetis, donec ueniam; hoc est, perseuerate usque ad finem, quia qui perseuerauerit usque in finem, hic saluus erit . Similiter et qui perseuerauerit in malo, damnabitur. Ac per hoc sicut iustitia iusti non liberabit eum, in die qua errauerit; sic et iniquitas iniusti non nocebit ei, cum conuerterit se. Ideo dixit, sacrificans diis eradicabitur: si autem conuerterit se uita uiuet. Sicut est et illud quod ait Dominus, Qui me negauerit, negabo eum . Si autem conuerterit se, non poterit negari ab eo quem confitetur. Hinc est ut diceret in Psalmo, Non iustificabitur in conspectu tuo omnis homo uiuens . Hec enim sententia imputatur homini in qua moritur. Nam quia in Ecclesia mali cum bonis futuri essent usque ad iudicium Dei, ipse Deus significauit, dicens, Simile est regnum celorum reti misso in mare, quod ex omni genere piscium colligit. Cum autem uenissent ad littus, bonos segregauerunt in uasa sua, malos autem foras miserunt. Sic erit in consummatione seculi: exibunt Angeli, et segregabunt de regno Dei omnia scandala, et eos qui iniquitatem faciunt . Hec causa significatur etiam in illo, qui inter discumbentes inuentus est non habens uestimentum nuptiale : quem solum proiectum de cetu ostendit Ecclesie, quia crimen indignitatis eius non polluit ceteros; et quia hec indignitas eius designata est, eo quod uestimentum non habuerit nuptiale, manifestus fuit ceteris. uidebant enim eum inter se aliud esse uestitum. Hinc est unde Paulus apostolus, In magna autem, inquit, domo, non solum sunt uasa aurea et argentea,  sed et lignea et fictilia . Istud propter Hymeneum et Philetum posuit, qui cum essent ex Ecclesia, peruerse de resurrectione sentiebant; sicut aliqui de Corinthiorum Ecclesia resurrectionem negabant. Sed hanc domum magnam Nouatianus mundum significat intelligendum, non Ecclesiam; ne in una Ecclesia malos cum bonis, mundos cum immundis cogatur asserere. Quod facile puto conuelli. In una enim domo omnes sub uno sunt nomine: quamuis enim moribus diuersi sint, uno tamen domini sui nomine censentur in professione. Mundus autem hic diuerse professionis continet homines, ita ut dispares profiteantur se habere et deos et dominos. uides ergo non hoc potuisse dici de mundo, sed de Ecclesia, in qua sub uno degentes nomine, diuersi sunt actu. Quod quidem Nouatianum non ignorasse aduerto, sed quia abcessionis sue iustas querimonias non habebat, ne aperte erubesceret, argumenta quedam sibi conflauit per malam legis interpretationem, quibus excusare niteretur et tegere liuoris sui inuidam uoluntatem. Denique respondet ad hec que diximus dicens, Nec ego renuo agendam penitentiam admisse idololatrie, sed ego remittere non audeo; quia crimen hoc ab eo remittendum est, in quem admissum est. Hec autem cum dolo respondet. Interpretationibus enim suis detegitur, quibus fraus eius apparet. Quando enim dicit, scriptum est. Qui me negauerit, et ego negabo eum, et mentiri non potest cuius uerba sunt; penitentiam quam agendam dicit, inanem et infructuosam ostendit. Si enim sententia data est, et non fallit qui dedit; quid excruciari compellis hominem lamentationibus et gemitibus, qui huius rei effectum, aut denegas, aut scire te minime profiteris? Omnis enim qui consilium alicui dat, ad hoc utique dat, ut quid ex eo proficere possit, predicet. Sed quia tu, Nouatiane, dolose hoc profiteris, ad illudendas mentes hominum, agendam penitentiam dicis. Sciens enim aperte hoc negari non posse, subtiliter facis, quia non uoce sed affectu [1 1Kb] penitentiam amputas. Omnem certe qui idolis sacrificauerit, in Spiritum sanctum dicis peccare, cui neque hic, neque in futurum, peccatum hoc remitti per legis uerba contendis. Quomodo ergo huius delicti agendam penitentiam dicis, nisi quia fallis, sicut supra ostendi? Sed soles alio dolo fraudem hanc uelle contegere, dicens eodem sensu etiam Petrum apostolum dixisse Simoni, Age penitentiam ab hac malitia tua, si forte remittatur tibi . Sed contuens apostolus Petrus ueterem et uenenatam malitiam hominis et peramaram, idcirco dubium ei dedit responsum. Quis enim mortalium sic peccauit, ut donum Dei pecunia uellet mercari? Maleuolentie ergo responsum istud datum est, non errori. Hec est enim que remedium non habet; quia nec error est, nec per quam excusetur necessitas, ut possit per fletum ad ueniam peruenire. Si in tali itaque causa aliqui fuerint inuenti, hoc audiant quod audiuit et Simon. Nam ideo dubie respondit ei apostolus Petrus dicens, In felle enim amaritudinis et in obligatione iniquitatis uideo te esse. Si ergo in tam graui causa, et que sine remedio uideatur, dubie responsum est; ambiguum non est, eis qui errore aut necessitate aliqua in Deum peccant posse remitti, si congruam penitentiam agant. Hoc enim concessum est iuri ecclesiastico ab auctore, ut et penitentiam det, et post penitentiam recipiat. Et adhuc est aliquid quod reprehendit Nouatianus: Cur, inquit, corpus Domini tradunt eis quos nouerunt peccatores? Quasi possint ipsi accusatores esse, qui sunt iudices. Si autem accusati fuerint et manifestati, poterunt abiici. Nam quis iudex accusantis sumat personam? Nam si ipse Dominus Iudam passus est, quem sciebat furem esse, et ea que mittebantur exportare , nec eum qui accusatus non est, abiecit: hoc exemplo uti oportet, ut eum abiicere non liceat, qui publice detectus non fuerit. Nam nec iusto  uiro competit aliquem accusare. Unde Mattheus, Ioseph cum esset, inquit, homo iustus, et nollet eam traducere, uoluit eam occulte dimittere . Iudas ergo cum esset inter discipulos, contagione sua non eos maculauit, dissentientes utique a furtis eius; et Eucaristiam inter eos accipiens, non polluit innocentes. Nec Dominus ei quem latronem sciebat, corpus suum denegabat; quia secundum Apostolum, Qui indigne sumit, gladium sibi sumit . Unde nec ab oculis eius se auertit. Peccatores etenim eos polluunt, qui consentiunt malis eorum. Unde dictum est, uidebas furem, et concurrebas cum eo . Hinc est unde Apostolus plebem Corinthiorum arguit, propterea quod illum qui publice uxorem patris habebat, non corriperent aut euitarent, ut se emendaret, dicens, Nescitis quia modicum fermentum totam massam corrumpit ? Cum enim non esset dux aliquis, aut prepositus Ecclesie; plebis erat corripere eum, quem uidebant tam turpiter et obscene inter eos conuersari. Ac per hoc quasi consentientes eos crimini eius Apostolus arguit. Nec enim in hac re accusatore opus erat, aut testibus; publice enim nouercam suam loco uxoris habebat. Itaque, quantum ad causam nostram pertinet, exposuimus rationem, non alios criminantes, sed nos defendentes. Nouatiani autem obtestor conscientiam, qui nos semper accusat, si sanctos scit esse omnes quos secum habet. In tantum autem irascitur nobis, ut et christianos nos neget; cum sciat nos ea fide initiatos, de qua ipse presumit. Christianum certe professio facit et uita. Si ergo uides hominem ea profiteri que tu, et non dissimilem esse in uita; quare negas esse eum quod tu es? Certe qui dicit Dominum Iesum, in Spiritu sancto dicit ; uerum enim dicit. Omnis enim ueritas de Deo est. Cur non assentis uera dicenti, sed negas? fatenti Deum contradicis non ratione, sed furore? Numquid non inimicus Dei uideris, qui uera de eo profitenti resistis? Numquid paganus, audiens aliquem idola dicentem esse deos, negat paganum esse? Cur tu negas christianum quem audis uerba integre fidei profitentem, cum legas, Corde creditur ad iustitiam, ore autem confessio fit ad salutem ? At tu, ut inimicus, quod per iracundiam non uides, Deo repugnas; negans hoc confitentem habere salutem, cum Dominus dicat, Quicumque me confessus fuerit, et ego eum . Numquid ait, Si Nouatianus me fuerit confessus? Sed tu hoc sic astruis, ut tibi hoc defendere uidearis, ut is saluetur qui non christianus tantum, sed qui fuerit et nouatianus. Sed si in Christum facta confessio dat salutem; ubicumque, apud quoscumque integra fuerit hec confessio, habet salutem. Itaque si confessionis huius traditio corrupta est apud nos aut sensus immutatus, recte accusas. Si enim hec manet in nobis sicut et in te, nos negando et te negare uideris. Sed fidei ministros accusas: fac uerum esse, quamuis probare non possis, Qui tamen ab his audierunt; uerum est quod audierunt, an falsum? Nec enim si uitiosus uerum dixerit, non erit uerum, quia a uitioso dictum est; cum alia causa sit conuersationis, et alia professionis. Nonne persecutor odio christiani nominis professionem persequitur, non conuersationem? Primo in loco sciens hoc proficere religioni, cum confitemur esse nos christianos, sacrilegus confitentibus nobis credit quod non uult audire, quia audit. Tu autem cum eiusdem professionis sis et signaculi, non credis confitentibus nobis que ipse confiteris. Si aliter nos renatos scires quam tu renatus es, recte non crederes hoc nos esse quod tu es. Utquid a sacrilego persecutionem patior, si non hoc sum quod tu es? Nam si hoc de me profiterer, quod tu de me dicis; persecutionem non paterer. Ac postremum mihi credendum est de me, non tibi. Meam enim professionem querit iudex, non tuam de me. Quid ergo me confitentem tu negas, cum uerum sit, in hac causa non alienum testimonium, sed meam professionem requiri, aut pro me, aut contra  me? Nolebam pro nomine torquere [1 1Kb] te contra me, ut appareret si uera confitentem et tu negares contra me, aut cui crederetur. Dolo enim hoc proponis, ut iustam causam uidearis habere schismatis. Nam non ignoras in hac re meam de me testificationem requiri, non alienam; et hoc uerum haberi, quod ego fuero confessus, non quod alter negauerit. Manifestum est utique liberos esse eos, qui amore Christi non disquirentes hominum actus, ad fidem eius consequendam concurrunt: hoc eorum probantes quod sibi utile norunt, id est, ut traditionem fidei, que de Christo est, consequantur. Nam qui preter mysterium aliquid aliud in hac re putat homini necessarium, traditioni facit iniuriam; minus enim sentit de gratia Dei. Quando enim nisi meritum hominis adfuerit, negat donum Dei proficere posse deuoto sibi, aut potiorem, aut parem facit hominem ipsi traditioni, cum longe sit meritum hominis ab hoc officio. Sicut de hac eadem re dicit apostolus Paulus, Ego plantaui, Apollo rigauit, sed Deus incrementum dedit. Itaque neque qui plantat est aliquid, neque qui rigat, sed qui incrementum dat Deus . Quomodo in hac re aliquid de homine sperandum est, cum uerba data sint que tradantur? uideamus itaque quid proderit, si boni meriti fuerit, aut quid oberit, si mali fuerit meriti. Accedens uerba Dei audire desiderat, quibus fidem commodans, salutem se credit accipere. Quid facit in hac re, si bone aut male uite sit qui uerba solemnia tradit, cum fides deuota queratur percipientis, ut ea que audit, toto animo credat? Numquid si male uite sit qui tradit, impedimentum faciet percipienti, ut non credat que audit credenda, ut peccatum eius intret in cor eius ne credat? aut Deus, qui iustus est, despicere habet deuotum sibi propter peccatum eius, quem ipse patitur esse in ordine? Nec homo sic iudicat, quem constat falli frequenter, aut esse gratiosum. Si ita esset, et homo causam suam ageret, nonne diceret Deo: Quis sit iste cuius causa me despicis, nescio. Ego ad eum tui causa accessi, quia tuus dicebatur antistes: te quesiui, te desideraui, tibi credidi, de homine nichil speraui: quare ergo mala eius mihi obsint, quem nescirem nisi te quesiissem? Si bona eius mihi possent proficere, iustum uideretur forte, ut et mala eius obessent mihi. Sed sicut bona eius si dubie credidissem, nichil proderant mihi; ita et mala eius nichil obesse mihi debent bene credenti. Ego enim uerbis eius fidem dedi, que a te data dicuntur, queque te inspirant, te loquuntur, de te promittunt: huic de se nichil credidi, nec gestis eius; sed fidei, que ex te est, me copulaui. Secundum hec integra est causa credentis. Aduocatorum enim more accipe antistites: numquid si male uite sit aduocatus, contra susceptum eius pronuntiabitur? Hoc est officium aduocati, ut secundum iuris ordinem, suscepti sui causam peroret: numquid poterit uita eius, si turpis est, obesse cause suscepti? Persona enim aduocati nec obesse, nec prodesse poterit; qualis enim fuerit causa, sic et respondebitur ei. Sic sunt et qui uolunt christiani fieri: accedunt ad antistitem, dicunt ei uota sua: ille facit uerba iuris ecclesiastici. Si uera uota sunt, suscipiuntur a iudice: in quo ille aut obesse poterit, aut prodesse? quippe cum nec causam suscepti sui norit. Deo enim iudici soli cognitum est, quis, qua mente accedat. Antistitis ergo est, delegato sibi fungi officio; iudicis autem, aut suscipere, aut renuere causam suscepti. Ipse enim inuenitur dixisse, Filia, fides tua te saluam fecit . uides itaque nullius adiutorio, sed unumquemque fide sua saluari. Hoc enim Deus decreuit fidei, ut si non dubitet, omne quod uoluerit, consequatur. Tu tamen non ut amicus, sed quasi inimicus Christi, populum sub tuo nomine congregasti, ut non sint Christiani nisi fuerint et Nouatiani; cum Apostolus condemnet, si quis dicat se Paulianum, aut alterius alicuius : sed tu potiorem te iudicans, super Christi nomen,  tuum posuisti; quasi ille non sufficeret ad tuendam Ecclesiam suam.

CIII  .---Quomodo in Leuitico Dominus sacrificia et libamina offerenda precepit, que alibi respuit? cum constet in Leuitico de sacrificiis offerendis Dominum mandasse Patribus, ut offerrent libamina uel sacrificia, siue holocausta: denique sic dicit per Ieremiam prophetam, Hec dicit Dominus, Holocausta uestra congregate cum sacrificiis uestris, et manducate carnes; quia non sum locutus ad patres uestros, neque mandaui illis, qua die eduxi illos de terra Aegypti .

De holocaustis et sacrificiis, si penitus aduertas, non est de hac re facere questionem: nec mentitum Dominum aut immutatum putes, ut mandaret, et postea denegaret. De huiusmodi enim sacrificiis et libaminibus seu holocaustis nichil inuenitur mandasse, de quibus nunc se locutum testatur. Duo etenim genera sacrificiorum aduerte: unum quod per singula genera offerri mandatum est, et aliud quod uoluntarium dictum est. Illud ergo quod per diuersa genera, siue pro peccatis, siue pro primogenitis offerri preceptum est, quid et quale et quomodo offerendum esset, mandatum est. Sacrificium autem uoluntarium non utique mandatum est, quia arbitrio remissum est, ut si aliquis uoluisset offerre, quod illi uisum fuisset, offerret: uoluntaria [1 1Kb] enim erant hec sacrificia. Et quia negligenter et improuide hec offerebant, non deliberantes, quia qui offerret potentiori, munera electa offerret; idcirco dicitur eis, Non mandaui uobis de his: sed si uultis, debetis que digna sunt offerre. Sic etenim inuenitur, et Cain peccasse, cum non considerat Deo hec debere offerri, que potiora sunt. Cum enim ad propitiandum Deum hec offerre se dicerent, in eo ipso prouocabant Deum ad indignationem, ut in id quod dicerent se bene facere, peccarent offerentes Deo holocausta indigna. Unde dicit in Malachia propheta, Si adducatis ad uictimam cecum aut claudum aut egrum, non est bonum. Offer autem ea duci aut preposito tuo, si suscipiet te, dicit Dominus omnipotens . Hinc est ut per Isaiam de eadem re queratur Deus, dicens, Quo mihi oues holocausti tui? Neque in sacrificiis tuis honorasti me. Non enim ad hoc te feci, ut laborares in thure, aut ut mercareris mihi argento incensum; nec adipem sacrificiorum tuorum concupiui: in peccatis autem tuis et iniquitatibus astitisti mihi . Manifestum est itaque ortas esse querelas: quia cum uoluntaria sacrificia offerrent, non in his Deum honorabant, offerentes indigna, cum hec utique non essent necessitatis. Si enim mandata fuissent, necessitate uidebantur qualiacumque offerre; quando autem arbitrio suo hec offerebant, talia debebant offerre, ex quibus obsequium in se Dei ostenderent. Sed quia animus illorum cupiditate idolorum errabat, inconsiderate hec agebant. Igitur duplici genere exprobrantur, quia et inique agentes, Deo audebant offerre; et que indigna erant, offerebant: cum iniqui actus non sacrificiis redimantur, sed lamentatione et misericordia. Unde dicit Dauid cum peccasset, Si uoluisses, sacrificia dedissem: utique holocaustis non delectaberis. Sacrificium Deo spiritus contribulatus; et cor contritum et humiliatum Deus non spernit . Denique dicit Samuel ad Saül, qui cum contempsisset preceptum Domini, sacrificio Deum putabat posse placari, Non enim, inquit, uult Deus sacrificium magis, quam audiri uocem suam . Et Scriptura dicit, Misericordiam uolo plus quam sacrificium . Iudei cum iniusti essent, et immisericordes, oblationibus propitium Deum fieri arbitrabantur: sicut et nunc quidam spernentes iustitiam, oblationibus laudari se putant. Bona est ergo oblatio, si seruetur iustitia, et non negligatur misericordia; quia quod nobis petimus, et aliis prestare debemus.




DE EuANGELIO LUCAE.


CIu  .---Sciens Dominus bellum Iudaicum aduersus se futurum, dixit discipulis suis ut gladios sibi pararent: quo facto, cum ceptum esset bellum duce Iuda Scariote, uidens Petrus apostolus insurgentes hostes, protulit gladium, et amputauit auriculam serui sacerdotum. Tunc Dominus iussit Petro, ut reconderet gladium in thecam suam: Omnis enim, inquit, qui accepit gladium, gladio peribit . Utquid parari iussit, qui prohibuit percutere; reum etiam mortis designans eum, qui percusserit gladio, cum non utique iniuste uideatur apostolus percussisse? Quantum enim pertinet ad Petrum, percussit eum quem contra se armatum uidebat. Resistere enim debuit ingratis seruis, et ad Dominum necandum armatis. Si singula membra inspicias cause, cuius uis patefieri rationem, inuenies et alia que requiras his dictis. Quid enim opus erat, ut hic qui spirituali fretus erat uirtute, gladios iuberet parari carnales: et qui prius iussit in uia nec peram ferri, nec pecuniam, nec uirgam ; nunc iuberet haberi, que prius prohibuit? Incipiamus ergo, cur gladios iusserit parari et occidi prohibuerit, explanare. Non solum enim inimicorum, uerum etiam ipsorum discipulorum suorum causa, ad superuenturum bellum arma procurari precepit. Noua enim et mirabilis res futura erat, ut is qui noua et inaudita signa faciebat, sic subito humiliaretur, ut et uerberibus subiiceretur et morti. Ne ergo uelut imprescius hec pati uideretur, et a quo forte uirtus recessisset, hec omnia sic predixit, ut non dubitaret de his, sed prescius contra hec se pararet; et quia uoluntate humiliatus est, non resistere acrius inimicis iuberet: in tantum seipsum esse qui fuerat ostendens, ut iam detentus, aurem que abscissa fuerat restitueret; ut quod gladio operante deciderat, redderet: non quasi carnalis utique medicus, sed quasi corporum conditor opus suum truncatum refinxit. Nec enim possunt medici abscissa corporis membra reparare. Ut autem Dei uirtus in illo non diminuta, sed ita ut fuerat inesse uideretur, et illud firmaret quod dixerat, Potestatem habeo ponendi animam meam, et potestatem habeo iterum sumendi eam : hac ergo causa gladios parari, non tamen occidi iussit. Nunc illud ostendere superest, quare contuens factum apostoli Petri, eum qui gladio usus fuerit, gladio dixit perire, cum non iniuste percussisse uideatur Nam sicut significatur in Luca, ipso Domino permittente percussit, et sic prohibitus hec audiuit . Ideo etenim permissum est, ut et uindicare se posse uideretur, sed nolle; et ut uirtus ostenderetur in eo manere, in quo fuerat, ut in utroque uindicare se posse non ambigeretur; inimici uero pro certo haberent datam sibi ab eo potestatem, ut hoc facerent. Non enim uictus apparebat, sed tradens se uoluntati eorum. Quare ergo sententia data est, ut qui gladium accipit, gladio pereat; nisi quod nulli licet, excepto iudice, quemquam gladio occidere? Apostolo autem Petro usque ad hoc permissum est, ut dolorem faceret, non quod occideret. Ob hoc enim audiuit, ne iterum percuteret. Didicit preterea, quia christianis iam factis occidere non licet. In misericordia enim positis, lege iuris mundo crediti uti non licet aspere. Illud autem quod ante euntibus in uia discipulis mandasse uidetur, ut nichil tollerent in uia, pacis est causa, et gratia uirtutum, et affabilitas doctrine. Quid enim opus erat tollere aliquid in uia, quibus signorum causa omnia offerenda erant? At ubi tempus, quo se pati permisit, aduenit, propter quod rixa magis quam bellum imminebat; armatos iubet esse discipulos: non ut repugnaret qui pati uolebat, sed, ut dixi, ut prescium se huius rei, et in potestate habere passionem suam ostenderet; humiliaret autem se humane salutis causa, quod suo loco dicetur.

Cu  .---Quomodo Prophetia quadret cum Euangelio,  de obscuratione solis et quibusdam aliis.

Cum in primo aduentu Domini predictum sit, quia contenebraretur sol in passione eius, eadem hora qua factum probatur, id est, meridie. Sic enim scriptum est in Amos propheta, Et erit in illa die, dicit Dominus, occidet sol in meridie, et contenebrescet super terram dies lucis . Illo ergo die a sexta hora contenebratus est sol usque ad horam nonam, et ita completa est prophetia supradicti prophete. Imago huius rei, que futura est in aduentu Domini secundo, in passione Domini est ostensa; quia in fine, cum ceperit Dominus aduenire ut iudicet mundum, soluentur luminaria ab officio suo, dicente Domino, In illis diebus sol contenebrabitur, et luna non dabit lumen suum . Quod quidem et Iel propheta non pretermisit, ut cum a multis significatur, sine dubio impleri credatur. Ita enim dixit: Sol conuertetur in tenebras, et luna in sanguinem, priusquam ueniat dies Domini magnus et manifestus . Hoc quantum apparet, secundo aduentui magis congruit; tunc enim omnibus aperte manifestabitur, sic dicente Scriptura, Tunc uidebit illum omnis oculus, et plangent se super illum omnes tribus terre, et qui illum crucifixerunt . Itaque si in utroque aduentu hoc continetur, quia sol contenebrabitur illis diebus, qui dies ille est, quo ampliari solem et lunam cecinit Scriptura? Ait enim inter cetera Isaias dicens: Eritque super omnem montem excelsum, et in omni loco excelso aqua perambulans in die illa, cum perierint multi, et cum ceciderint turres. Et erit lumen lune, ut lumen solis; et lux solis erit septies tantum in die, cum sanabit contritionem populi sui , et cetera. Qui dies potest intelligi, quo promisit se Dominus sanare contritionem populi sui? Hunc opinor esse diem, quem pater Ioannis Zacarias ostendit dicens: Benedictus Dominus Isrel, quia uisitauit et fecit redemptionem plebis sue. Et erexit cornu salutis nobis in domo Dauid pueri sui. Sicut locutus est per os sanctorum Prophetarum suorum, qui a seculo sunt. Et liberabit [1 1Kb] nos de inimicis nostris, et de manu omnium qui oderunt nos. Ad faciendam misericordiam cum patribus nostris . Et Simeon inter cetera, Hic positus est, inquit, in ruinam, et in resurrectionem multorum in Isrel . Hec ruina est Scribarum et Phariseorum et principum Iudeorum, quos propheta significauit per turres. His ergo per incredulitatem ruentibus, alii surrexerunt credendo qui prius uidebantur infirmi, et egri per negligentiam. Unde Saluator, In iudicio, ait, ego ueni in hunc mundum, ut qui non uident, uideant; et qui uident, ceci fiant : ut qui per Legis culturam et peritiam lumina uidentur, per incredulitatem cecarentur; ceci uero, id est, imperiti uel publicani uiderent, dum crederent. Quorum infirmitates propheta Saluatorem portaturum predixit . Itaque hoc tempore Saluatoris factum est, sicut legitur in Euangelio, quia ipse infirmitates nostras accepit, et uulnera nostra curauit . Que quidem omnia in passione Saluatoris consummata et adimpleta sunt: sic enim salus humani generis, tam apud superos quam apud inferos et redempta est et firmata, quia prophetia Zacarie supradicti utrumque comprehendit. Et hic enim apud superos liberati sunt a contritione inimicorum, interuentu misericordie; et illic apud inferos, cum erepti sunt de tartaro. Cuncti enim qui sperauerunt in promissum Christum, exspectabant aduentum eius, ut deuicta morte liberarentur de inferno. Unde dixit, Aa faciendam misericordiam cum patribus nostris. Si quis autem salutem hanc et in secundo aduentu contineri intelligat; in utroque tamen aduentu, maxime in secundo, sol conuertetur in tenebras, et luna non dabit fulgorem suum: quomodo ergo augeri solem et lunam die quo uisitabit Dominus populum suum, aduertemus;  quando utroque in tempore, quo cepta liberatio populi et adimpleta est, solem et lunam non minui, sed contenebrari legamus? nisi plane solem et lunam sanctis comparatos intelligamus; sicut in alio loco legimus sanctos luminaribus exequatos, Paulo apostolo predicante, quia inter hos homines sancti in hunc mundo uelut luminaria uideantur. Et in Euangelio, Tunc iusti, inquit, fulgebunt sicut sol . Dominus enim opera iusta lumen appellat: sic enim ait, Luceat lumen uestrum coram hominibus, ut uidentes opera uestra bona, magnificent Patrem uestrum, qui est in celis . Hi ergo, qui omnibus suis relictis, Dominum sequuntur, iustitie et sanctitatis causa, soli et lune comparantur septies honorati; sicut dicit Dominus, Nemo est qui relinquat domum, aut uxorem, aut filios, aut agros, qui non recipiet septies tantum in hoc seculo . Qui ergo ad presens septies honorantur, potest inintelligi, quia etiam in futuro septem partibus clariores ceteris futuri credantur; ut resurrectio eorum soli comparetur ac lune, ceterorum uero sicut stelle sint. Claritas ergo sanctorum, que hic septies honoratur, in resurrectione aliud septies consequitur, ut qui hic claritatem lune habet, in futuro solis accipiat claritatem; et qui hic soli comparatur, septies tantum futurus credatur accipere. Propheta ergo Isaias solis et lune comparatione sanctorum merita augeri predixit, nec immerito. Si enim ipse Dominus sol iustitie dictus est, sancti autem similes ei erunt, Ioanne apostolo dicente, Cum enim apparuerit, inquit, similes ei erimus ; conuenienter sanctos in sole esse significatos, septem tamen partibus maiorem solem quam lunam propheta supradictus ostendit. Quando enim lunam, sicut lumen solis, futuram ostendit, solem autem septies tantum; ad modum utique solis septies lunam augeri significat, ut talis sit tunc luna, qualis nunc est sol: quamuis sanctorum ratio hic uertatur, sub hac tamen causa luminarium ex parte prodidit quantitatem, ut post crementum solis ac lune tantum iterum maior sit, quantum erat sol; et quantum in presenti distat sanctus a sancto, tantum distet in futuro post remunerationem.




DE LIBRO GENESIS [1 1Kb] .

CuI.  ---In principio fecit Deus celum et terram . Si celum in principio fecit, et terram, celum autem firmamentum est, sicut in subiectis apparet; non est uerum, quia prior lux facta est, et sic firmamentum: aliud enim celum significare non poterat, quia facturam mundi describit Deo operante perfectam. Propterea enim quod diuersis opinionibus homines fallebantur in causa mundi. Moyses Deo se inspirante ostendit que esset ratio mundi. Quibusdam enim uidebatur initium non habere; aliis initium quidem habere, sed ab Angelis quibusdam fabricatus esse; nonnullis uero factus similiter, sed a Sacla [2 1Kb] quodam, qui est et Deus potestatis aduerse: pauci autem de origine, ueritatis traducem sequentes, Deum opificem eius asserebant. Horum ergo causa qui diuersitatis falsa opinione trahebantur, coactus est Moyses que esset causa huius uera ostendere; ne filii Isrel erepti de potestate Aegyptiorum, a falsa tamen intelligentia eorum liberati non essent. Ipsi enim inter ceteros magis erroris studium sequebantur: hi enim antiquitus pre ceteris uane philosophie operam dabant. Denique Moyses per id, quod a filia Pharaonis adoptatus uidebatur, eruditus est omni sapientia Aegyptiorum . Quid est ergo quod dicit, In principio fecit Deus celum et terram? Si enim firmamentum significat secundum quod supra ostendimus,  uideamus quid dicat. Arbitramur, quia Moyses ut omnem errorem inferioris creature auferret, et impensarum facti mundi; in principio substantias ipsas, ex quibus mundus constat, factas esse significauit; quia si hoc tacuisset, eterne forte putarentur esse substantie, Deo iugabiles estimate: ut qui huius rei testimonium recipit, ambigere non possit factum esse mundum, quando substantias, que ad impensas mundi profecerunt, initio subiectas fatetur. Igitur In principio fecit Deus celum et terram, id est supernam et infernam substantiam. Superna est, qua constat celum; inferna autem concretio est quedam feculenta, que profecit in aridam que dicitur terra, et tenebras. Unde dicit in Isaia propheta, Ego Deus, qui feci lucem, et creaui tenebras . His ergo creatis, fecit simul substantiam; hoc est, aquam, tenebras, et terram ante tempora: tempora enim sub firmamento sunt. Firmamentum enim, sicut quibusdam uidetur, glacies est aquarum. Et ideo firmamentum dicitur, quia concretis diuinitus aquis firmatum est, quod ab occulendo uel celando appellatum est celum. Itaque propterea quod aqua maius sit elementum, prior est significata, quia pars eius profecit in cameram mundi. Terra autem pauimentum: que quidem et Dauid a Spiritu sancto creata fatetur. Ait enim, Et aque que super celos sunt, laudent nomen Domini. Quia ipse dixit, et facta sunt; ipse mandauit, et creata sunt . Post hec ergo elementa, ante compaginationem mundi, fecit Deus lucem, ut opera eius in lucem procederent, que lux modo disposito, cursum diei expleuit. Facta est nox iuxta diei modum, que similiter impleto modo spatii, illuminata est aduentu luminis matutini: et sic impletus est primus dies, cum cepit secundus; nox enim diei deputata est, ut simul dicantur unus dies: propterea enim, quod subiecte sunt tenebre lumini, auctoritate carent, nec possunt numerum facere. Triginta etenim dies una luna appellantur, cum secum habeant noctes. Itaque lucis ministerium, quo spatium consumit sibi decretum, dies nuncupatur. Tenebrarum autem substantia antequam illuminetur, nox appellatur. Spatium autem illud, quod inter occasum et ortum est, nox est. Non enim tenebre faciunt noctem, sicut et lux diem; quia tenebre manent in sua natura. Lucis autem accessus facit diem, et discessus noctem. Non immerito ergo subiecta est nox diei. Luce ergo facta, et cursu duodecim horarum impleto, totidemque et noctis spatio peracto, equinoctium fuit in primo die: et exinde cepit dies increscere super noctem tribus scilicet mensibus, qui sunt tempus ueris. Ex eo deinde augmento suo minuitur dies aliis mensibus tribus, qui sunt tempus estatis. Et iterum fit equinoctium, ita ut ex eo nox increscat supra diem aliis mensibus tribus, qui sunt tempus autumni. Et incipit iterum nox de magnitudine sua, qua supergreditur diem, minorari usque ad finem quarti temporis, quod est hiems. Et fit equinoctium primi temporis, quando Deus mundum creauit, qui dies intelligitur esse undecimus calendas aprilis, quando primus dies Pasche est, id est primus dies primi mensis. In Lege enim mandatum est, ut decima die primi mensis uespere prepararent se ad Pascha faciendum quarta decima mensis die, id est, ab undecimo. Iam enim uesper decimi diei in undecimum lucet, ut ab undecimo calendas aprilis initium esset primi mensis. In principio etenim facta luna fuit quarta decima, quia omnia plena sunt facta: adde triduum a decimo uespere, et hi sunt tres dies ante luminaria qui fuerunt, ut undecimo calendas aprilis factus sit mundus; quia numerus lune ab undecimo uenit ad quartum decimum, cui Pasche primus mensis integer est attributus, ut in Pascha die solemni neque extra undecimum calendas aprilis sit, neque extra lunam quartam decimam, quia undecima mundus factus est, quarta decima autem luna maiori lumine clarior factus est. Inter principium ergo et claritatem qua illuminatus est mundus, Saluator noster et passus est et resurrexit; quia quarta decima luna passus est, et primo  die resurrexit, qui ideo dominicus dicitur, quia ipsum Dominus fecit, qui multiplicatos menses fecit, et tempora, et annos. Ut autem uno atque eodem modo minime celebretur, cursus facit lune in decrementis et crementis. Terra autem erat inuisibilis et incomposita. Manifestum est, quia terra, postquam facta est, inuisibilis erat et incomposita: tegebatur enim aquis, ideo erat inuisibilis; incomposita autem ideo, quia cum esset fluxa, non erat apta ad culturam. Et tenebre erant super abyssum. Tenebras dicit fuisse super abyssum, id est, super immensam ex omni parte aquam. Et spiritus Dei superferebatur super aquam . Hanc aquam quasi summitatem significat, super quam spiritus Dei quia superferebatur, ostendit, ut tenebras super infinitam profunditatem fuisse significet. Spiritum autem Dei super aquas, quia ubi spiritus Dei erat, obscuritas non erat; quantum enim poterat, illuminabat aquam. Abyssum autem, id est immensam profunditatem illuminare non poterat: hoc est, superiores aquas illuminabat, et subter erant tenebre, et super abyssum. Idcirco autem hunc Dei spiritum dicit, non quia sanctum hunc intelligi uult Spiritum, sed eum super creaturam hylicam spiritualiter uult intelligi, totum autem Dei esse significans, Dei hunc, qui super aquas ferebatur, spiritum uocat, ut prauam asseuerationem conuellat, qua quidam utuntur, dicentes aliquid esse quod non sit Dei. Nam nec ordinis, nec rationis est, ut super aquas Spiritus sanctus fuisse dicatur, quia super omnem creaturam est. Quod enim de Deo est, super omnes potestates et principatus et similiter super omnes potentias spirituales est. Non moueat autem mentem alicuius, quia Dei spiritus dicitur, cum constat omnia Dei esse. Ait enim Deus inter cetera facturus diluuium, Non permanebit spiritus meus in hominibus istis, quia sunt caro : et in Ezechiele inter alia, Hec dicit Dominus ossibus istis, Extendam super uos cutem, et dabo spiritum meum in uos, et uiuetis . Numquid hec ad officium Spiritus sancti pertinent, et non ad animam? Spiritus ergo hic Dei est quidem, sicut cetera, hylicarum tamen moderator est substantiarum; ipsius enim ordo est his preesse. Luce ergo facta, et cursu diei moderato, et peracto secundo die, fecit firmamentum, id est, celum, ut lux in terra firmamenti moderaretur diem, ut esset quasi lucerna in domo. Hoc, inquam, firmamentum factum est ex supradicta aque substantia. Nunc enim compaginatur in specie mundus, ut de confusione rerum discretis substantiis, singule partes aptarentur, que ad membra mundi proficerent. Substantie enim quas primum factas esse diximus, impense sunt mundi. Et ideo mundus dicitur, quia res ab inuicem separate que erant confuse, et in speciem producte, mundum fecerunt uocari, cuius in fabricam profecerunt. Firmamentum ergo, id est celum, factum est in medio aquarum, ut diuideret inter aquam que erat supra firmamentum, et inter aquam que erat sub firmamento; ut Dei uirtute in medio aquarum consisteret firmamentum, sub se, et intra se, et supra et circa se habens aquam; ut esset concauum deforis, et intra munitum, ne aque siue interiores siue exteriores penetrarent concauum eius, ut esset quasi domus munita atque firmata, ut securi essent habitantes in ea. Tertio die iussit congregari aquam que erat sub celo, hoc est, intra capacitatem firmamenti, in congregationem quam, ut appareret arida, que est terra, et factum est sic. Exhausta enim latitudine terre, factum est uelut alueum, in quo demergeretur omnis aqua, que erat intra firmamentum, et apparuit arida. Recedente enim aqua, necesse erat appareret terra facta uisibilis, que prius erat inuisibilis. Tunc arida appellata est terra, et congregationes aquarum maria. Et iussit producere terram herbam pabuli, et ligna fructifera ad semen super terram. Quarto item die iussit Deus fieri luminaria in firmamento celi, ut luceant super terram; luminare maius, in inchoationem diei; et luminare minus, in inchoationem noctis, et stellas. Hec ad conceptum et natiuitatem  et ad nutrimenta pertinent eorum, que gignuntur in mundo, et ad signa temporum certis curticulis necessaria, necnon et ad ornatum totius mundi. Sicut enim ad ornamentum domus pertinet, si camera eius habeat auro distincta laquearia; ita et mundo ornatum prestant stelle diuersa luce fulgentes. Luci itaque, que facta est prior, est additus splendor solis, ita ut connexa sint hec et indiuidua. Nocti autem, que erat tenebrosa, datum est luminare: et quia quarta decima fuit luna quando facta est, sic ait, Luminare minus, in inchoationem noctis: facta etenim, tota nocte luxit. A parte ergo ad totum dictum est, in inchoationem noctis; quia non semper uespere lucet. Luminare autem maius, quod solem dicimus, manet in initio diei, quia simul cum luce priore concretus est. Tribus ergo diebus sine luminaribus his fuit mundus; non enim erant adhuc quibus proficerent officia eorum. At ubi autem produxit terra herbam pabuli, et ligna fructifera; necessaria fuerunt que enutrirent uel conseruarent que erant producta. Quia ergo generatio omnis horum interuentu perficitur, non oportuit prius hec fieri, ne eorum effectu que producta de terra sunt, orta putarentur; sed illa ante facere, ut sic hec sine his facta esse non ambigantur. Quinta deinde die, aquas iussit producere reptilia animarum uiuarum, et uolatilia uolantia super terram secundum firmamentum celi, et factum est sic. Et inter cetera, Et uidit, inquit, Deus quia bona sunt, et dixit, Crescite et multiplicamini . Ideo autem adiecit, Et uidit Deus quia bona sunt, quia a quibusdam dicuntur mala esse, ut uel sic erubescant. Quando enim Deo et conditori suo placent, nulli utique debent displicere. Nam solent dicere stulti, Ideo, inquiunt, uidit, et placuerunt ei, quia ante nesciebat. O hebetes, quomodo nesciuit? Quidquid uoluit, productum est. An quis uult quod nescit? et qui potest facere, potest dici quia nescit quod faciat? Et quod amplius est, non ipse fecit, sed iussit ut fierent; et qui iussit, non est huius uirtutis ut faceret? Sed quia huic omnia possibilia sunt, iubente hoc que non poterat, cepit posse, ut ad huius laudem proficeret [1 1Kb] . Duplex ergo uirtus est, ut insensibilem iuberet sensibilia producere. Sexto uero die precepit ut produceret terra animam uiuentem, quadrupedia, et bestias terre; et factum est sic, et producta sunt. Et uidit Deus, quia bona sunt, et ualde bona, quia omnia necessaria sunt. Supra dicta ergo die dixit Deus: Faciamus hominem ad imaginem et similitudinem nostram, et habeat, inquit, potestatem super omnia que facta sunt super terram . Primum quidem fecit Deus substantias ex quibus mundum compaginaret, quo compacto, et omnibus ornatibus decorato, et necessariis honestato, post hoc hominem fecit, qui frueretur eo, et omnibus que in illo sunt. Nam cum omnia super terram ex aquis et terra produci iussisset, hominem tamen ut faceret, limum terre manibus apprehendisse describitur, ut multum differre hominem ab his que fecerat, edoceret. Ad honorem enim hominis pertinere uult, quando eum Dei manibus factum describit, et factum ad imaginem et similitudinem Dei, id est Patris et Filii. Quid sit autem ad imaginem et similitudinem Dei, quamuis alibi dixerimus, hic tamen locus et causa postulat ut iterum dicamus. Patris enim ad Filium uerba sunt dicentis, Faciamus hominem ad imaginem et similitudinem nostram: quanquam in opere utriusque intelligatur persona, dicentis et obaudientis. Hec ergo imago Dei est in homine, ut unus factus sit quasi Dominus, ex quo ceteri orirentur, habens imperium Dei quasi uicarius eius; quia omnis rex Dei habet imaginem. Ideoque mulier non est facta ad Dei imaginem. Sic etenim dicit, Et fecit Deus hominem, ad imaginem Dei fecit eum. Hinc est unde Apostolus, uir quidem, ait, non debet uelare caput suum, quia imago et gloria Dei est; mulier autem ideo  uelat, quia non est gloria aut imago Dei . Similitudo autem Dei hec est in homine, ut sicut ex Patre Filius, sic ex homine mulier. In hoc plane dispar, quia hec facta, ille uero natus est. Quibusdam tamen uidetur omnia simul Deum fecisse. Si enim uerbo, inquiunt, fecit, quare non omnia simul fecisse dicatur? Nam hic hominum mos est, ut per partes fecisse credatur. Ad potentiam ergo Dei magis facere uidetur, si uno die omnia ab eo facta dicantur. Porro autem magnam prouidentiam in hoc opere et ordine contuemur. Nam potuit utique simul facere cuncta; sed ratio multiformis prohibuit, et sepositis his omnibus, Scripture diuine fides adhibenda est, que dicit, et sepe dicit, quia in sex, inquit, diebus fecit Dominus Deus tuus celum et terram, mare et omnia que in eis sunt . Primo enim in loco sic debuerunt fieri, ut sentirent ac scirent quia facta sunt: quando enim non se omnia simul uiderunt, sed unum hodie, cras alterum; cognouerunt initio se contineri, et nullo modo posse eternitatem suspicari, ubi se partibus inuicem recognoscunt. Nam si omnia simul exstitissent, non esset eis sensus infirmitatis, sed putarent se non cepisse. Que enim uerbo Dei subito simul existunt, non se fieri sentiunt, nisi aliud ante se, aliud post se uidendo. Et ne forte illud quod primum factum est putet se infectum, maiora post se facta cernendo, hoc credit de se quod uidit in altero potiore. Denique lumen quod dies appellatur, ante se habet celum et terram, id est, aquam et aridam. Cum autem ipsa aqua et arida et tenebre confusa fuissent facta, eternitatem sibi uindicare non poterant, quia nichil horum statum et proprietatem sibi ausum est uindicare. Sol iterum et luna cum sint clarissima, ante se habent multa. Ita ergo factum est, ut potiora posteriora, anteriora autem inferiora cum se uident, nichil horum sibi uindicet eternitatem. Pretereaque sex diebus opus consummatum, totius mundi etatem in se continet, ut sex dierum opera, sex millium annorum haberent figuram: quia quod unoquoque seculo futurum erat, sex dierum per ordinem operibus continetur; utputa, quia prioribus seculis tanta cognitio Dei in terris non erat futura, sine splendore anteriores dies uidentur: ut autem ante hominem pecora fierent, quia ueteres nostri inculti et agrestes pecorum more uicturi erant: sexto autem die homo fieret, hec res fecit, quia in sexto millenario annorum aduentus Christi hominem fecit, ne morti esset obnoxius. Ut autem imago Dei esset homo, quia dono Dei coimaginari haberet Filio Dei, dicente Ioanne apostolo, Scimus autem, inquit, quia cum apparuerit, similes ei erimus . Et uas electionis: coimaginati, ait, Filio Dei . Arbor autem uite que posita est in paradiso, imago fuit future gratie Dei, que est corpus Domini, quod qui edit, uiuet in eternum. Nam arbor scientie boni et mali significat quod Lex data est per Moysen, que cum cognitum fecisset peccatum quod prius latebat, dedit scientiam boni et mali. Ostendit enim quid esset bonum, quidue malum. Illud uero, quod septimo die requieuit ab operibus suis, hoc significat, quia impleto sexto millenario [1 1Kb] annorum, in septimo millenario requiescet, cessante iam mundo ab omni opere seculari. Hec diximus pauca de multis, ut uiam panderemus intelligendi secundum ea que supra ostendimus.



DE ORDINE DIEI ET NOCTIS.

CuII.---Quantum ad mundi rationem pertinet, tenebras ante legimus quam lucem. Ea enim que ad mundi fabricam profecerunt, queque simul facta uidentur, lumine priuata fuisse considerantur; id est, aqua, terra, tenebre, ex quibus compaginatus est mundus, sicut continetur in Sapientia, que dicitur Salomonis, ex materia inuisa , hoc est tenebrosa. Et tenebras enim et aquam factam sacra uolumina ipsius Domini uoce testantur per Isaiam  prophetam: Ego, inquit, Deus feci lucem, et creaui tenebras . Similiter et per Dauid, et aquas factas, et terram firmatam super aquas Spiritus sanctus ostendit . Quod conuenit et Euangelice auctoritati et Apostolice traditioni, in quibus omnia facta leguntur: et ut nichil exciperet, siue que in celis sunt, ait, siue que in terris . In hac ergo parte, que ad terras pertinet, ante tenebras legimus quam lucem: hoc autem est quantum ad ordinem lectionis pertinet, non quantum ad dignitatem; nam utique multo melior lux quam tenebre: in mundi tamen ratione lux accipit nomen ut appelletur dies, et tenebre nox; sed hac scilicet ratione, quia dum illuminantur tenebre, et preterit lux, illud tempus quamdiu redeat lux, dicitur nox; et illud tempus quo illuminantur tenebre, appellatur dies. Nox ergo cum dicitur, speratur futurus dies; et cum dies dicitur, speratur futura nox. Cum uero officia hec cessauerint, transeunte mundo, tenebre tantum dicentur, et lumen. Non enim potest dici nox, cum perpetuo sint tenebre: neque dies, cum occidere cessauerit lumen. Ubi eternitas est, cessant hec nomina, quia cum mundo ceperunt. Denique antequam lux fieret, que appellata est dies, non nox legitur fuisse, sed tenebre: que postquam illuminate sunt, et preteriit lux, uesper appellate sunt et nox. Igitur quantum apparet, subiecta est nox diei. Non enim quia ante tenebre leguntur quam lux, idcirco anteponende debent uideri: quia et celum ante solem est, et tamen claritate maior est sol; et terra ante hominem, et pecora et cetera animantia, et tamen subiecta sunt homini: non ergo idcirco nox preferri debet diei, quia ante leguntur et tenebre; cum appareat et dignitate lumen tenebris, et tempore diem nocti anteponi. Sicut enim supra ostensum est, cum essent tenebre facta est lux. Et appellauit Deus lucem diem, et tenebras appellauit noctem: et factum est uespere et mane dies unus . Nam nisi dies fuisset, nec nox esset; tenebre enim erant, que cum illuminate sunt, et preteriit dies cursu suo peracto, factus est uesper. Et cum post uesperum illuxisset, factus est dies primus nocte transacta, ut diem sequeretur nox. Hoc et dignum est, et ratione commendatum, ut inferior natura per omnia subiecta sit potiori. Quomodo ergo nox ante diem dicitur, cuius nomen post diem legis? Non enim appellata fuisset nox, neque uesper, nisi facta lux diem egisset: quo transacto, factus est uesper, qui est nox: dies utique factus est uesper, ut scias noctem partem esse diei. Tunc enim consummatur dies, cum transit et nox. Denique sic dicimus, Annus dies habet trecentos sexaginta quinque; non utique sine noctibus. Cum enim dies dicimus, ibidem computamus et noctes. Sub auctoritate enim diei significamus et noctem; nam et si nox preiret diem, sub uocabulo noctis computaretur et dies. Quis etenim hominum dicat, Post quinque noctes uidebo te, et non, post quinque dies? Nec legisse nos meminimus alicubi noctem ante diem significatam. Nam fuit, inquit, Moyses in monte quadraginta diebus et quadraginta noctibus . Et in Psalmo, Sol, inquit, non uret te per diem, neque luna per noctem . Et ut de ipsis primordiis demus exemplum, Fiant, inquit, luminaria in firmamento celi, et luceant super terram: luminare maius in inchoationem diei; et luminare minus, in inchoationem noctis : sed luna non potest preponi soli, sicut nec nox diei; sed sicut luna sub sole est, ita nox sub die. Et in Euangelio habemus sub auctoritate et numero dierum significatas et noctes: ait enim inter cetera Dominus, Sunt hic quidam circumstantium, qui non gustabunt mortem, donec uideant Filium hominis in regno suo. Et subiecit, Factum est post dies octo , etc. Numquid non in hoc numero continentur et noctes? Et alio loco, Hec, inquit, in Bethania gesta sunt trans Iordanem, ubi erat Ioannes baptizans. Postera die uidit Iesum uenientem. Numquid dixit, Postera nocte? Iterum sequitur, Sequenti die uoluit proficisci in Galileam  . Et in subiecto, Et die tertio nuptie facte sunt in Cana Galilee . Ecce ubique dies in auctoritate probatur, noctem habens subiectam. Si enim noctis nomine contineretur, preiret nox diem. Nam quia Romani regnum habent; Hispani et Galli et Afri et ceteri subiecti eis, sub eorum nomine Romani uocantur: ita et nox, quia subiecta est diei, sub eius nomine continetur. Sed inde quidam falluntur, quia Iudei in sabbatum uespere iubentur intrare, non considerantes cur ita mandatum sit. Nam utique pridie necesse habent emere sibi escas et preparare in sabbatum, et lotum ire. Numquid possunt hec nocte facere, ut orto die intrarent in sabbatum? Dominus certe uespere resurrexit, et diei deputatur. In die enim resurrectio celebratur, qui dies dominicus appellatur. Sic enim legis, Hec dies quam fecit Dominus ; non tamen nox dominica, quia principatum dies habet. Siue enim preterito die, siue futuro, semper nox subiecta est; quia et ordine inferior est et natura, dicente Apostolo, Filii diei estis et luminis, non noctis neque tenebrarum . Et si de consulibus coniiciamus, uidebimus illum primum nominari qui prior eligitur. Denique solet dici, Cum illo quis erit consul? Si ergo et nox ante diem esset, prior nominaretur. Nam usque adeo a die incipit numerus, utputa si dicamus, Cras sextum calendas est; a mane utique est usque dum ueniatur ad aliud mane, ut transacto die et nocte computetur. Nam et luna utique in initio mane facta est quarta decima: facta enim lucere debuit tota nocte, et in aliud mane cepit quinta decima. Quid ergo ambigitur, ut non a die principia teneantur? Propter quorumdam contentiones de re manifesta coacti sumus latius loqui, cum ipsa se lectio explanet, in qua dies ante noctem aperta ratione significatur. Hec omnia supra memorata secundum mundi originem diximus. uerum si altius loqui uelimus, intellectum nostrum spirituali erigentes uigore, incongruum deprehendimus tenebras ante lucem creatas asserere. Si enim lucis celestis natura est, et tenebrarum terrena, ineptum utique est post tenebras lucem factam putare: quia Moyses lucem quidem factam, sed in qua nunc mundus est parte, non quia tunc creata est, dicit; quia omnia spiritualia ante creata sunt quam carnalia, ut lux que in supernis erat fieret in subiectis, ut lampas in domo. Qua autem ratione ante lucem tenebre dicuntur, cum semper post lucem uideantur? Denique celestia et spiritualia lumen natura esse creduntur, terrena et carnalia tenebre; ut tenebrarum natura potentia luminis subsistere uideatur, quia omne imum summitatis est. Nam si requiramus, in ipso sole tenebras deprehendimus. Quando enim iuxta illum fueris, tam clarissimus uidetur, ut prospici non possit; si uero interuallo, clarissimus quidem, sed ut possit aspici; si autem longe, minus clarus: quanto longius, tanto minus clarus. Unde defectus quidam apparet, qui tenebras nuntiat, et ita peruenitur, ut tenebre ex lumine ortum capere uideantur. Itaque qui fecit lucem, hoc modo creauit et tenebras, quomodo faciens aquam simul creauit et terram: ut sicut firmum aque terra est, ita tenebre defectus luminis. Deus autem solus est qui defectum non patitur, qui cum ubique sit, imo omnia intra se habeat, tam preclarus est ut a nullo uideatur, nisi si uoluerit temperare. Denique Saluator cum esset in corpore et clausus non esset, tamen minime uidebatur, nisi uoluisset. Nam utique quod in monte transfiguratus est, et in claritate magna apparuit , hoc ueluti latebat in corpore, quod cum uoluit, manifestauit. Quomodo ergo latebat, qui clausus non erat? Nam si cum corpore clausis ostiis intrauit ad discipulos , quemadmodum diuinitas eius non omnia penetrat? hoc est, claudi non potest, quia defectum non patitur. Cum ergo nusquam desit Deus, illic tamen dicitur esse, ubi apparet, et uult uideri. Cum ergo omnia in Deo sint, quia excedit cuncta, dicente Apostolo, In ipso enim uiuimus, mouemur et sumus ; ipse tamen  in nullo est nisi in quo uoluerit. Mysterio enim quodam in omnibus est, et prouidentia quadam in quo uult, apparet.



DE LINGUA HEBRAICA, EX QUO NOMEN ACCEPERIT.

CuIII  .---Omne quod a Deo est, rationabile est: et unicuique rei exordium causa dat, que sit origo ipsius, ut non absurde nominari aut subsistere uideatur, sed ut nuncupationem ostenderet, que caput intelligitur esse ipsius nominis. Igitur ratio hominis est causa qua constat. Constat autem ex quatuor elementis, scilicet terra, ere, aqua et igne, Deo auctore duntaxat: quintus est animus quasi auriga, ut concretum et figuratum corpus agat, et quasi imperator ipsius. Et ab humo initium sumpsimus, et eius nomine nuncupamur. Homines enim uocamur propter humum, unde pater noster forinsecus originem habet. Igitur causa et ratio facit ut ex nomine alicuius ceteri subsistentes sub eodem nomine appellentur, ipsum significantes in sese. Quamobrem uideamus si congruit, sicut quidam putant, ex Heber dictos Hebreos. uidetur enim quantum ad nomen pertinet, inde huius nominis origo descendere; anterior est etenim Heber quam Abraham. Quod si esset uerum, deberent hi, qui de tribu Heber sunt, post ipsum eodem nomine nuncupari: ab Heber enim septima generatione natus est Abraham . Si ergo super Abraham, uel ipse Abraham Hebreus dictus est; sine dubio Hebrei ab Heber nuncupantur: si autem non legitur super Abraham dictos Hebreos, sed post Abraham, non iam utique ex Heber, sed ab Abraham dicuntur Hebrei: quippe cum filii Abraham primo hoc nomine appellati noscantur. In Genesi enim Ioseph et fratres eius Hebrei sunt appellati . Scientes enim Abraham fuisse, qui de Syria descendisset in Chanaan , et multiplicatus fuisset, fidei causa omnibus copiis refertus, rex et Propheta appellatus et pater multarum gentium , qui cum trecentis decem et octo uiris uernaculis suis quinque reges confoderit ; quia non in angulo hec gesta et dicta sunt, ut laterent; eos qui ex semine eius erant, Hebreos nuncupauerunt. Ordinis ergo et meriti eius fuit Abraham, ut caput fieret his qui ex eo traducem habent. Dei enim iudicio princeps et origo positus est in terra Chanaan, ut ex eo geniti, alterius essent et professionis et conuersationis, quam fuerat ipse priusquam descenderet in terram Chanaan: innouatus enim ipse, nouum constitueret populum in Dei deuotione. Hinc est unde apostolus Paulus Hebreum se ex Hebreis fatetur : hoc enim dignitatis uidebatur esse cognomen. Testimonium enim et nobilitas generis erat, ut ex nomine eius cognominarentur, qui multis modis Deo placuerat, quique eis erat origo. Abnuatur, si non conuenit rationi; spernatur, si dispar est; conuellatur, si alienum est a meritis Abrahe; et nos refellamur quasi adulatores eius. Que est inimicitia aduersus Abraham, que emulatio, qua ei obtrectant inimici; et qui sunt hi, nisi qui filii eius dicuntur? Quid est in quo displicet Abraham, ut gloria hec aliena ab eo putetur? Et quid est quod placeat in Heber, ut primatum istum habere dicatur? Cuius si conuersatio posset inquiri, inueniretur forte idola coluisse sicut Thare et Nachor, et pater Nachor, quos constat non longe ab eo fuisse, sicut testatur iehsu Naue, qui idola coluerunt . Aut certe qui ex diuerso sunt, ostendant qua ratione uindicandum est hoc Heber, ne forte a nobis supprimatur meritum eius; sed nullum est, quia communes sunt nobis Scripture, et quid unicuique debeatur, in propatulo est. Si enim ex solo nomine putant hoc debere defendi, infirmum et improbabile est. Tunc etenim rite nomini eius uindicaretur si cause alique testes existerent que hoc confirmarent: possent enim aliqui eiusdem nominis rem sibi non suam uindicare. ideoque hoc est uerum, quod non solo nomine, sed et perspicua ratione firmatur. Nam quoniam dignatione  Dei factum est ut in Abraham uiuificaretur [1 1Kb] genus humanum, et forma fieret salutaris hominibus, nulli est ambiguum, idcirco in ipso reparatum esse quod fuerat amissum uitio fragilitatis humane. Hic enim imago quedam positus est, ut ad eius similitudinem genus hominum reuerteretur ad Deum, ut et Dei culturam, et sermonem qui datus prius fuerat in usum hominum, recuperaret hominibus: quia sicut in principio in Adam Dei fuit imago, ut cognitio eius esset in terris; ita post ruinas humani generis, et obliuionem ueri Dei, in Abraham reformatum est, ut ab ipso fides in Deum cepta, iterum germinaret in fructum. Unde non est absurdum ut ex nomine eius plebs ab eo cepta uocabulum sortiretur. Sed ne forte propter nomen Heber scrupulum patiantur, quia magis cum Hebreis Heber sonat nomen, quia Hebrei dicuntur, non Abrahei; recognoscant iterum quia Hebrei, non Heberei dicuntur: Heber enim dictus est, non Hebre. Si ergo hinc impugnandum putant, patiuntur quod faciunt, et neuter nostrum habebit ex hac parte uictoriam, nisi is qui per ordinem reddita ratione ostendit uerum esse quod asserit: qui enim in una re par est, perdidisse dicendus est, si in altera inequalis fuerit inuentus: nam propter sonum immutata est littera, ut Hebrei pro Hebrei dicerentur, quia melius sonat. Quoniam et ex Iuda non Iudai dicuntur, sed Iudei. Ubicumque enim absurdum uisum est, immutata est littera, ut uox sonum compositum haberet. Nam pro medio die meridie dicimus, et multa sunt talia. Igitur conuenit, ut est ostensum, ut nomine Abrahe, tam lingua quam populus nuncuparetur. Hec ergo lingua est, quam dicimus primitus datam Ade et ceteris, quam propter presumptionem turris edificate credimus in multas dispersam et confusam, ut non iam hec, sed multe ex hac, immutatione habita quorumdam dictorum, existerent: ut unam haberent speciem, nec tamen deperiret, sed tota confusa esset ceteris linguis. Ita enim tunc actum est, ne se homines intelligerent, et maiora auderent . Tante ergo tunc lingue intelliguntur exstitisse, quanti et homines fuerunt, qui dispersi, locis in quibus habitarunt, unusquisque linguam suam instituit. Si autem ipsa esse minime putabitur que scripta est tunc una fuisse, hoc supererit, ut de ceteris linguis collecta sit particulatim, et compaginata in speciem lingue unius qua uteretur Abraham; ut quia pater multarum gentium erat, ex multis linguis sermonem haberet compositum, et esset per omnia innouatus. Sed quia ii quos memorat liber Geneseos unius uocis et sermonis , ab Oriente migrasse leguntur, et inde iterum dispersi a Deo super faciem totius terre, non utique illic remansit, quin primitus lingua data remaneret. Denique neque terram aliquam habet inter homines, ut cetere lingue, neque gentem, exceptis Iudeis; quia primo homini data est in paradiso. Et postquam confuse sunt lingue, nusquam reperta hec que nunc dicitur Hebrea. Si ergo nusquam habet locum uel gentem; Abraham autem natione Syrus erat; unde hanc linguam Abrahe uel ceteris seminis eius, nisi quia aut illa prima est, aut certe de multis aptata? uidemus enim aliquantas linguas nonnulla uerba similia eius habere. Sed hoc non sic conuenit rationi quomodo illud, si prima ipsa esse dicatur: non enim otiose hoc factum ratio probat. Ipsam enim linguam debuit Abraham habere, quam habuit primus homo, ut Moyses ueniens, et creaturam et hominem a Deo factum describens, hac uoce uteretur, qua Deus locutus est et hominem appellauit Adam, et Ade mulier uocata est Eua: ut hec uox esset in libro Moysi, que fuerat et in iis quos describit, ut uere in omnibus reformatam doceret primam causam, et beneficium diuinum in Abraham.



DE MELCHISEDECH [2 1Kb] .

CIX  .---De Melchisedech legimus in libro  Geneseos, de Melchisedech etiam simili modo est et in Epistola data ad Hebreos, quia obuiauit, inquit, Melchisedech sacerdos Dei summi Abrahe reuertenti a cede regum, et protulit panes et uinum, et obtulit ei, et benedixit eum, dicens: Benedictus es, Abraham, a Deo excelso, qui fecit celum et terram, qui tradidit inimicos tuos sub manus tuas . Et ut Apostolus significaret, quis intelligendus esset per Melchisedech, adiecit, Sine dubio enim, ait, quod minimum est, a meliore benedicitur . Quod quidem non utique ad traditionem retulit officii ecclesiastici. Quis enim ambigeret regulam traditionis dominice, qua benedicuntur subiecti a Domino, meliorem esse iis qui benedicuntur ab ea? Domini enim mysterium in iis uerbis, que ipsum complectuntur ac memorant, operatur. Persone autem eius proprium meritum et potentiam uoluit demonstrare. Quis ergo hic et quantus est, ad cuius comparationem minimus dicitur Abraham, quem constat in omnibus fidelibus signum habere testimonii nobilitatis ac fidei? Igitur hic Melchisedech non utique sic benedixisse intelligitur Abraham, sicut faciunt homines sacerdotes, ut ex delegatione daret benedictionem uerbis solemnibus; sed quasi propriam, quam non per uerba, sed per naturam acceperit substantialiter, ut sit ei propria. Sacerdotes autem, quos antistites dicimus, regulam habent uerbis solemnibus ordinatam et traditam sibi, quam superponentes hominibus benedicunt: non tamen quos uolunt, sed etiam aliquando quos nolunt; quia dator regule ipse scit cui dari debeat uel infundi sacratissima benedictio. Ille uero qui natura habet benedictionem substantialiter, quem dicit summi Dei sacerdotem, per uoluntatem dat benedictionem. uerba enim benedictionis et natura eius cum uoluntate concordant. Nec errat, ut ibi uelit ubi non debet, neque nolit ubi debet; sed cui dederit uerba, dat et effectum. Nostri autem sacerdotes super multos quotidie nomen Domini et uerba benedictionis imponunt, sed in paucis effectus est. Est iterum quando meliores se benedicunt. Quamuis enim qui sanctus sit, curuat tamen caput ad benedictionem sumendam, quia non proprium sacerdotis est, sed Dei inuentum. Heli enim sacerdos Annam benedixit, et prosecutus effectus est , non utique merito sacerdotis, sed ipsius Anne, cuius mundum cor inspexit Deus. Igitur Melchisedech non ideo melior Abrahe dicitur propter solum officium sacerdotii: sed et natura anteponitur illi, ut ultra homines intelligatur. Nullo enim modo fieri potest ut qui tanto amico Dei preponitur, et fideli usque adeo ut amore et timore eius nec filium suum carissimum dubitaret occidere, homo putetur. Qua enim iustitia, quibus operibus plus posset mereri, quam meruit Abraham? Nec enim erat plus quod faceret ad commendationem meritorum, quam fecit Abraham. Primum enim cum nesciret Deum, nec signum uidisset quo ei suaderetur; dicenti sibi Deo, Exi de terra tua, et de cognatione tua, et de domo patris tui , nec distulit, sed statim obediuit, non solum presentis Dei, sed et futuri Domini implens uoluntatem. Dicit enim Dominus: Quicumque plus fecerit domum, aut parentes, aut fratres, aut cognatos quam me, non est me dignus . Qualis ergo Abraham, et cuius meriti est, qui ante mandata Saluatoris impleuit quam predicarentur? Apostolus hospitalitatem sectandam magnopere docet ; hanc Abraham sic et tam deuote excoluit , ut uideatur ab hoc didicisse Apostolus hanc predicandam.  Deinde prouectus annis, sic multiplicari credidit semen suum, quod prudentibus mundi stultum uidetur, quemadmodum sunt stelle celi, ut antequam sententia decerneretur prudentibus seculi, ab hoc damnati uideantur. Postea enim dictum est, Perdam prudentiam prudentum . Iussu Dei circumciditur; quod non utique sine dolore fit: et non egre fert, ut posteris formam daret patientie. Ex Sara illi uxore sua iam anicula filius promittitur, et non dubitat : ut futuris ostenderet in tantum Dei auctoritati credendum, ut etiamsi que irrationabilia uidentur, precipiat aut promittat, non ambigatur; quia magis persona eius respicienda est quam uerba, ut quod in uerbis infirmum aut impossibile uidetur, persona eius confirmet, et faciat uideri possibile. Deus est enim qui promittit, de quo credendum est quia potest quod hominibus impossibile uidetur. Que enim offensio potest iudicari, cum plus de Deo opinatur, quam de se sentit hmanitas? Propter quod datum sibi a Deo Abraham filium eodem iubente occidere illum non ambigit, nec tempus differt; nec admiratur ad Dei uoluntatem, ut filium, quem magnopere beneficii et admirationis dederat gratia, hunc iuberet occidi: certus Dei uoluntatem non debere ab bomine retractari, neque iussionem aut factum Dei sine prouidentia esse. Quod ut omni deuotione festinanter impleret, matri eius coniugi sue non indicat, non ignarus fragiliores esse circa filios feminas, et posse huic deuotioni lacrymarum miseratione impedimentum afferre: nec non et ipsum puerum latet usque ad horam necis, ut iussioni Dei toto mentis obsequio obediret ; non parricidium hoc deputans, sed holocaustum, quod iusto iudice auctore fiebat. Que ergo his maiora posset gerere Melchisedech, quibus precederet Abraham, quem sicut uidemus, in nullo constat inobedientem fuisse? Moyses etenim, cui legitur facie ad faciem Dominus esse locutus , missus ad gentem et ad fratres suos, ire nolebat . Ionas propheta preceptum sibi ut Niniuitis predicaret irrupit, ut ad alium locum pergeret, quo missus non fuerat . Iob plane egregius in omnibus, tamen motus amissione filiorum, uestimenta scidit sua, et totondit comam capitis sui : Abraham autem nec contristatus legitur de morte karissimi filii, et quem iussus fuerat ipse occidere, nec alicubi Deo sibi iubente legitur trepidasse. Igitur per hec apparet Melchisedech ultra hominem esse, quia non erat unde melior esset quam Abraham, nisi sola precedat illum natura. Natura enim impassibilis, beatitudinem per substantiam habet: humana autem natiuitas [1 1Kb] beatitudinem acquirit per gesta Quia enim perfectionem diuinitatis non habet, per exercitium et colluctationem proficit ut melior fiat, cum plus uincit quam uincitur. Si enim sic ageret, quod impossibile est, ut nunquam peccaret, melior Deo fieret: quod absit,  quia natura que potest peccare, sicut et non peccare, si semper uinceret, illi nature preponenda erat, que ideo non peccat, quia impassibilis est. Non enim magnum uideretur non peccare, quia non potest; magnificum autem, si cum posset peccare, non peccaret. Hoc ergo interest inter substantiam Dei et hominis, quia Dei substantia beata semper est securitate inuincibilis eternitatis sue; hominis autem substantialiter [2 1Kb] beata fit per laborem. Et alia necesse est beatitudo sit impassibilis, alia illius qui tribulationibus conficitur, ut possit aliquando gaudere. Beatitudo enim impassibilis in eo est semper ut beata sit; passibilis autem post magna exitia gaudet euasisse mortem. Contristatur ergo ut possit gaudere, nec perpetuo securus passibilitate nature. Impassibilis autem, semper beatus  est; quia neque nouit tristitiam, neque suspicatur posse se contristari. Nam et natura hominum, quamuis per laborem beatitudinem consequitur, non erit tamen intacta, neque deerunt ei cicatrices. Quomodo enim fieri potest ut sepe congressa et aliquoties uicta, non sit uulnerata? Impassibilis autem semper intacta, illesa, inuiolabilis manet. Igitur non minimus diceretur Abraham ad Melchisedech, nisi potior esset natura Melchisedech quam Abraham. Nam hec que diximus, ingenii esse forte uidentur. Si autem Legem respiciamus, plurima adhuc et potiora dicentur. Hic enim Melchisedech rex Salem, sacerdos Dei summi, qui obuiauit Abrahe regresso a cede regum, qui et benedixit eum, primum quidem interpretatur Rex iustitie, deinde Rex Salem, quod est rex pacis, sine patre, sine matre, et sine genealogia, neque initium dierum, nec finem uite habens: similatus autem Filio Dei manet sacerdos in perpetuum. Et ut hec locis quibus significauerat, commendaret, de eo adiecit: uidetis, ait, quantus sit hic, cui decimas dedit Abraham de primitiuis princeps patrum . Ut enim qua potentia et quanta Melchisedech sit ostendat, laudat Abraham dicens quia princeps patrum est, hoc est, ceteris omnibus melior Abraham, sed minimus ad Melchisedech. Nonne manifestum est hunc hominem non esse, sed meliorem? Quid est enim quod dicit de eo, quia rex pacis est, et rex iustitie? Propius accedite, et uidete. De longe enim solem uidentes lucernam putatis, et argentum aspicientes, estimatis stannum. Potest aliquis hominum dici rex pacis atque iustitie? Pax enim hominibus predicatur, similiter et iustitia: hic autem ideo rex pacis et iustitie dicitur, ut ab eo iustitia et pax originem habere noscatur. Non enim super ipsum esse dici potest, quod ab ipso regitur. Nam homines iustitia magistra et pace erudiuntur ad Deum promerendum. Hec ergo que hominum magistra est, Melchisedech habet regem. Quantum ergo melior est homine Melchisedech, quando gubernatrix hominum sub ipso est, hoc est, regem esse regum? Itaque cum rex iustitie et pacis dicitur, auctor eorum esse significatur: ut quomodo Dominus iehsu auctor uite est, ita et Melchisedech auctor iustitie sit et pacis; quia qui per Christum uiuunt, hi dispensante iustitia et pace reguntur. Cordibus enim seruorum Dei iustitiam infundit et pacem, ad exornandam disciplinam dominicam. Scriptum legimus in psalmo octogesimo quarto, quia Iustitia et pax complexe sunt se, et ueritas de terra orta est: et ut de qua iustitia diceret, ostenderet, ait quia Iustitia de celo prospexit . Hoc de tempore Saluatoris Scriptura ostendit, quo iustitia Dei data est mundo per Christum, in cognitione mysterii Dei unius quod ante promiserat. Iustum est enim scire creaturam ueritatem Creatoris sui: que iustitia manifestata in terris, sublata discordia que de iniustitia fuerat generata incogniti Dei, pacificos fecit discordes, dum diuersos dudum in una fide constituit. Sic se complexe sunt iustitia et pax et ueritas unius. De terra orta est magistra iustitia. Incarnatio enim Christi ostendit que esset de ipso Deo ueritas cognoscenda. Igitur hec certe iustitia Dei est. Similiter et pax, dicente Apostolo, Ipse autem Deus pacis conterat satan . Quomodo hoc possit discernere, non aduerto, ut cum Deus pacis, Pater sit Domini nostri Iesu Christi, necnon et ipse Christus; dicit enim Pacem meam do uobis ; de Melchisedech dicatur quia rex iustitie et pacis est: qua ratione secernatur, non intelligo. Puto enim nichil differre, quantum ad rem pertinet, regem pacis a Deo pacis. Quia enim in mundo quisquam Deus dici non debuit, ut uni soli ex quo sunt omnia, reseruaretur hoc tantum nomen, regem qui imaginem eius haberet instituit, qui excepto Dei nomine omnem potestatem eius haberet: sed quia terrenus est, hominum rex est, non tamen pacis et iustitie. Quia etiam ipse ducem habet iustitiam, quam non illi licet contemnere. Iustitia enim Deus illi est. Res enim Dei est iustitia, et  qui preuaricatur eam, reus fit Dei iudicio. Melchisedech autem sicut datur intelligi, non more hominum rex appellatur; quia sub se habet iustitiam, que regibus dominatur. Nemo etenim potest habere sub se iustitiam, nisi eius nature sit ut peccare non possit. Sub ipso autem esse ideo dicitur, quia ab eo inuenta est modo legis, per quam gubernentur, qui possunt peccare. Igitur rex iustitie moderator est uerborum a se inuentorum, quibus bene beateque et uiui possit et credi. Diu multumque laboramus, et adhuc minus de Melchisedech dicimus, nisi reuertamur ad Scripturam, que et ipsa diu pulsat et clamitat, ut pressos graui somno excitet ad intellectum, non noctis, sed dici. Dicit ergo quia sine patre, sine matre, sine genealogia est Melchisedech. Et ne aliter intelligeretur quam dignum est, adiecit: Nec initium dierum, nec finem uite habens. Per quod ostendit neque natum, neque mortuum esse Melchisedech. Quid ad hec tam manifesta humana argumentatur subtilitas? Que est tam uersuta ingenii calliditas, que audet resistere manifestis, ut non sensum capiat ex lectione, sed sensum tribuat lectioni? uis infertur Scripturis dominicis, ita ut etiam hos inimicos sentiat, qui auctoritati eius se inclinare uidentur. Dicunt enim quidam non ita de Melchisedech debere credi, ut relatum est Scripturis, ac per hoc ad sensum suum Scripturas conuertunt. Quibus melius esset aperte non recipere Scripturas, quam dolose agere contra illas, ut sub nomine pacis paretur bellum, et sub tegmine amicitie lateat hostis. Dicunt ergo non ad generositatem pertinere Melchisedech, sed ad humilitatem generis eiusdem, quia sine patre et matre legitur fuisse. Hoc enim ideo aiunt sic scriptum esse, ut ostenderetur ex alienigenis fuisse, non ex tribu qua ortus est Abraham, quia genus eius non inuenitur in Lege. Unde et adiecit, inquiunt, Et sine genealogia, ut intelligeretur penitus origo eius in Lege descripta non esse, ut ex parentibus qualibuscumque per seipsum uir bonus factus credatur. Porro autem iam tanta est Scriptura, ut omnia per ordinem digesta cause necessaria ponat. Primum enim dicit, Sine patre, sine matre. uideamus si ceterorum matres significantur in Lege: que fuerit uxor Nachor auia Abrahe, mater Thare, non legitur que fuerit mater Abrahe, ut de ceteris taceam. Numquid hi sine matribus fuisse dicendi sunt? Si dixisset, Sine patre, sine fuerat color, quia omnium qui fuerunt, patres habentur in Lege. Addit, Et sine genealogia. Si ideo hec dixit, ut ostenderet generationem eius in Lege non esse, suffecerat dixisse, sine patre; quia illius patrem nemo nouit. Multo magis iterum ad manifestationem dicit, Neque initium dierum, neque finem uite habens. Dic, quisquis es uiolentus, quomodo istud interpretaris? Quid est initium dierum non habere, neque finem uite? Suffecerat certe dixisse generationem eius in Lege scriptam non esse, ac per hoc origo eius ex allophylis est credenda. Potest dici translatum hunc sicut Enoch, ideo non mortuum esse. Esto. Quid est initium dierum uite non habere? Forte dicas, quia dies natalis eius scriptus non est. Cuius enim scriptus est in Lege? et hec ratio est, ut cuius natalis dies scriptus non est, initium dierum uite negetur habere. Potuit ergo et de ceteris idem dici. Et si ut homo translatus fuisset, non tamen sine uite erat fine; quia quidquid sub spe mortis est, finem habet. Desine, quisquis contentioni studes. Expedit enim ueris uinci, quam uincere uera per falsa. Perdere est enim, non uincere; quia si in homine perdere uideretur ueritas, apud Deum tamen uincit, quia ratio eius inuincibilis est. Itaque animus a Lege uinci debet, ut hoc sentiat quod a Lege significatur, non ut ipse Legi sensum det suo arbitrio, ut Legem se uiolenter legi exhibeat. Et audi Zorobabel, quia super omnia, ait, uincit ueritas . Iam Melchisedech futurum mysterium incarnationis et passionis Domini ostendit, dum Abrahe primum, quasi patri fidelium tradidit Eucaristiam et corporis et sanguinis Domini, ut prefiguraretur in patre, que  in filiis futura erat ueritas. Qui si homo putatur et sacerdos, eo more quo fuit Aaron, aut nunc sunt, ostendatur aut legatur locus habitationis eius; aut si fuit templum aliquod aut synagoga in qua congregabat populum, et offerebat eorum sacrificia, uel qui populus conueniebat ad illum. Si enim sacerdos in terris erat, sine dubio habuit populum, et ante Abraham utique, uel tempore eius erat populus qui seruiret Deo. Et quomodo Abraham quasi caput factus est fidei, ut ex eo populus haberet notitiam Dei? Similiter enim si Melchisedech erat, qui doceret unius Dei timorem in terris, frustra electus est Abraham, ut ex eo plebs Dei nuncuparetur. Potuerant enim inter eos esse, qui conueniebant ad Melchisedech. Et ubi est illud quod legitur in cantico Deuteronomii, quia cum diuideret, inquit, Altissimus gentes, quemadmodum separauit filios Ade, statuit fines gentium, secundum numerum Angelorum Dei. Et facta est pars Domini populus eius Iacob . Igitur si in mundo plebs non erat Dei, exceptis filiis Abrahe, qua ratione alia plebs putatur fuisse, que ex doctrina descenderat Melchisedech, negante Propheta? Quando enim nominat omnes gentes que in mundo sunt, et non dicit populum Dei esse nisi filios Abrahe; quid superest nisi ut, exceptis his, negetur ceteros Dei habuisse notitiam, quia notus in Iudea Deus ? Melchisedech autem sacerdos Dei summi, ad benedicendum Abraham apparuit ad presagium futurorum sanctorum: quia benedictio danda erat in futurum plebi Dei per antistitem fere Dei, quem dicimus sacerdotem. Hic ergo Melchisedech precursor apparuit sacrati futuri Filii Dei, quia precedit ad obsequium qui ordine sequens. Non ergo admiranda sunt que diximus de Melchisedech, quando Scriptura ad confusionem obstrepentium plus addat et dicat. Post omnia enim laude digna, ut confundat maleuolos ait: Similatus autem Filio Dei manet sacerdos in perpetuum. Iam uide de quo male sentire contendis, et si hunc non uereris, uel Christum metue, cui similis Scripture auctoritate refertur. Per ordinem enim paulatim ad naturale eius meritum uenit, ut si quos dicta superiora mouerent, quibus rex iustitie et pacis significatus est, et quia in carne uisus neque patrem, neque matrem habuit, hoc est ingenitus apparuit, neque ortum, neque occasum habens; ex iis que ultima subiecit, superiora credibilia demonstraret. Quis enim audeat dicere nisi uesanus, hec omnia que sublimia dicta sunt, incongrua esse illi qui Dei Filio similis designatus est, manens sacerdos in perpetuum? Similis autem Dei Filio non potest esse, nisi sit eiusdem nature. Et quid incredibile uidetur, si Melchisedech ut homo apparuit, cum intelligatur tertia esse persona? Si enim Christus qui secunda persona est, frequenter uisus est in habitu hominis, quid ambigitur de iis que dicta sunt? Legimus etenim in Psalmo quia, Tu es, inquit, sacerdos in eternum, secundum ordinem Melchisedech . Hoc nemo nostrum dubitat ad Christi pertinere personam, quia eodem genere sacerdos est Christus in eternum, quo et Melchisedech. Sed summus sacerdos Christus est, Melchisedech secundus. Nam si homo est Melchisedech, quomodo conuenit ut secundum ordinem eius Christus sacerdos sit in eternum? Iam ambo similes esse leguntur, et unius esse dispensationis, quia unius sunt et nature. Quoniam autem omni modo unius Dei auctoritas conseruanda est, idcirco et tertia persona subiicitur paterno nomini. Christus autem uicarius Patris est et antistes, ac per hoc dicitur et sacerdos. Similiter et Spiritus sanctus quasi antistes, sacerdos appellatus est excelsi Dei, non summus, sicut nostri in oblatione presumunt. Quia quamuis unius sit substantie Christus et Spiritus sanctus, uniuscuiusque tamen ordo obseruandus est. Sacerdotes igitur uel legati ideo dicuntur, quia illum in se ostendunt cuius legati sunt: sunt etenim eius imago. Ac per hoc Christus et Spiritus sanctus naturaliter habentes Dei imaginem, sacerdotes eius  dicuntur. In ipsis uidetur Deus, sicut dicit Dominus, Qui me uidet, uidet et Patrem . Et si in gestis Dei uisus est Dominus, gesta autem Spiritus sancti sunt opera, significante Domino, Quia ego in Spiritu Dei eiicio demonia ; et in Spiritu sancto uisus est Deus.



DE PSALMO PRIMO.

CX  .---Beatus uir qui in uia peccatorum non stetit. Si autem steterit, non iam beatus, sed reus dignus plagis. Ad emendationem enim aliquam uidetur habere spem, quia non impius, sed peccator est. Si autem unus fuerit qui non abiit in consilio impiorum, et in uia peccatorum non stetit, duplici genere beatus est. Nec enim potest esse beatus, si in consilium peccatorum non eat, et in uia peccatorum stet; quia si non perditioni, pene tamen obnoxius est. Dehinc adiecit, Et in cathedra pestilentie non sedit. Hanc dicit beatitudinem esse, que his tribus gradibus constat, et triplici ratione munitur; id est, ut neque in consilium impiorum eatur, neque in uia peccatorum stetur, neque in cathedra pestilentie sedeatur. Sed cum duo genera tantum habeantur impiorum et peccatorum, in comprehensione eorum que supra memorata sunt, hoc tertium cui generi adscribi uoluit, quod adiecit, dicens, Et in cathedra pestilentie non sedit; impiorumne, an peccatorum? Sed uideamus quid sit in cathedra pestilentie sedere, et tunc cui generi hoc adscribat intelligemus. Hanc dicimus cathedram pestilentie, que extra Dei ordinationem est, ad hoc utique inuenta, ut iniqua inde exeant iudicia: propterea pestilentie cathedra dicta est, quia est corruptio que parit mortem, sicut et iniquitas damnationem. Non est ergo a Deo que est cathedra mortis. Nam Moyses accepit cathedram uite. Ad hoc enim data est, ut auctoritas in ea sit iusti iudicis uel creatoris Dei. Unde dicit Dominus, Super cathedram Moysi sederunt Scribe et Pharisei .: et Apostolus, Non est, inquit, potestas nisi a Deo: que enim sunt, a Deo ordinate sunt . Unde dicit ad principem plebis: Tu quidem sedes iudicans secundum Legem, et contra Legem iubes me percuti . Quod dixit, secundum Legem, iustam et salutarem cathedre auctoritatem significauit. Illud autem quod ait contra Legem iubes me percuti, illum ipsum iniustum iudicem ostendit, ut in Dei cathedra sedens iudicaret iniuste. Hinc est unde et Daniel, Dei est, ait, regnum, et cui uult dabit illud . Sicut enim terreni imperatoris auctoritas sic currit per omnes, ut in omnibus eius sit reuerentia; ita Deus instituit, ut ab ipso rege Dei auctoritas incipiat, et currat per cunctos: quamuis frequenter mundus hoc non intelligat, et aliis se subiiciat in potestate positis quam debet, tamen institutio est ut unus sit qui timeatur. Ubi ergo hec institutio non est, ibi cathedra pestilentie reperitur [1 1Kb] . Nusquam unius Dei auctoritas abnuitur, nisi apud eos qui multorum deorum predicant metum et reuerentiam. Hi ergo sunt qui in cathedra pestilentie sedent, quia quod pontifices eorum predicant, mors est. Hoc enim debent, ut cultores unius Dei quasi stulti et inimici, aut opprobrio sint, aut de hac uita tollantur. Hec ipsa materia impietatis est, que etiam in ceteras partes extenditur, per quas impietatis sue leges ostendat. Nam iussu Iezabel antistites iniquitatis in cathedra pestilentie sederunt, qui aduersus innocentem Naboth, cum iudices non essent, praua meditantes, subornatis falsis testibus, mortis tulerunt sententiam . Unde et in alio psalmo dicit, Et cum impiis non sedebo . Hoc enim iudicium eius est, cuius et cathedra pestilentie. Itaque si in Dei cathedra sedentes, innocentes opprimant, iniustum erit iudicium, non cathedra. Ubi enim cathedra pestilentie est, non potest iudicium non esse iniquum,  quamuis quedam sibi applicent ueluti uelamina, quibus impietatem contegant, ut uidentes fallantur. Non potest enim sola impietas proponi, quia non inuenit emptorem: et ubi lex diaboli est, si ipse nominetur, horretur. Sed sicut mel ueneno admiscetur per quod lateat, ita et legi diaboli quedam iusta admiscent, et nomen applicant ueritatis: sed uniuscuiusque sensus est iudicandus, quia ideo aliquando aliquid uerum ostendit, ut fallat, ut cum maligna predicat, bona putentur. Quoniam cathedram pestilentie non esse de Dei ordinatione asseuerauimus, etiam eorum qui extra Ecclesiam uel contra Ecclesiam sedes sibi instituerunt, cathedram pestilentie dicimus. Qui enim inconcessa [1 1Kb] presumit, reus est; quanto magis si et corrumpat traditionem eius cuius sedem usurpat? Nam et ordinem ab apostolo Petro ceptum, et usque ad hoc tempus per traducem succedentium episcoporum seruatum perturbant, ordinem sibi sine origine uindicantes, hoc est, corpus sine capite profitentes; unde congruit etiam eorum sedem cathedram pestilentie appellare. Nec enim ideo impune erit, quia sub Dei nomine hoc agunt. Constat enim suas illos causas sub Dei nomine agere. Non enim zelo Dei hoc agunt, sed sibi locum uolentes defendere: cum sciamus Core et ducentos quinquaginta uiros per presumptionem Deo offerentes, hiatu terre absorptos esse , et Oziam regem cum Deo illicite obtulisset lepra in fronte percussum . Quoniam claruit cathedram pestilentie ad impietatem supradictam pertinere, reliqua prosequamur. Adiecit enim: Sed in lege Domini fuit uoluntas eius. Eius uoluntatem in lege Domini dicit esse, qui spretis impiis et desertis peccatoribus, abnuens pestilentie cathedram, uoluntatem suam in Dei lege statuit. Quamobrem beatum hunc dixit. Et sequitur: Et in lege eius meditabitur die et nocte. Manifestum est, quia liber ab omnibus illecebris, et immunis ab iis que Dei legi aduersa sunt, nichil aliud quam in Dei lege exercitium facit, sacramentis Filii Dei confirmatus, in die bonis operibus insistit, et nocte orationibus. Hic est enim de quo dicit in Canticis canticorum, quia dormit et cor eius uigilat . Unde ait: Et erit tanquam lignum quod plantatum est iuxta decursus aquarum. Quis ambigit eum qui in lege Dei meditatur, spem habere ad premium capiendum? Quia sicut lignum iuxta aquam plantatum sterile esse non potest; ita et qui frequenti usu legi Dei studet, non potest eius operis minime habere effectum. Et adiecit: Quod fructum suum dabit in tempore suo. Omnis plantatio bene gubernata fructum dat tempore competenti; sic et hic qui legi Dei obtemperat, fructum habebit tempore prefinito. Tunc enim huius deuotionis mercedem accipiet, cum ceperit Dominus iehsu Christus sedere ad iudicandum uiuos et mortuos. Dehinc subiecit: Et folium eius non defluet. Manifestum est in arbore cuius folia non decidunt, uitam significasse. Humore enim decurrentis aque uegetatum lignum, folia continet sua. Nam et Dominus iehsu. Si in humido, ait, ligno hec faciunt, in arido quid fiet ? In ligno humido uitam significauit et fructum. Sicut lignum ergo auxilio decurrentis aque siccitatem non sentit; ita et hic qui legi Dei studet, accedente tentatione, presidio Dei tutus non amittit, sed acquirit salutem, dicente Apostolo, Quia per multas tribulationes oportet nos intrare in regnum Dei . Et sequitur: Et omnia quecumque fecerit, prosperabuntur. Apertum est quod dicit, quia qui legi Dei fidem seruat cupidus mandatorum eius, felix fit in omnibus suis factis: sicut et Ioseph, qui propterea quod timorem Dei presenti uite preposuit, omnia que agebat prospera faciebat Deus in manibus eius. Et subiecit: Non sic impii, non sic. Iteratio sermonis, non aliter omnino futurum significat que promittit, quia impiis  nichil prosperum erit in futuro, sed omnia aduersa usque ad interitum eorum: unde ait, Sed tanquam puluis, quem proiicit uentus a facie terre. Eodem modo dicit impios interire, sicut puluerem, quem spiritus proiicit a facie terre ut pereat. Sublatus enim a substantia sua, per erem dispersus paulatim deperit: ita et impii, ministris Angelis proiecti a facie auctoris Dei, sine quo non potest uiui, interibunt. Et sequitur: Ideo non resurgent impii in iudicio. Dignum est quod dicit. Utquid enim in iudicio resurgant, qui nullum negotium Dei credi sibi maluerunt cuius redderent rationem? Spernentes enim Dei legem et negantes, non est unde prestent rationem, ut in iudicio interrogati iuxta legem sibi creditam prestent causas. Arrogantes ergo et rebelles in Deum inuenti, ad hoc resurgunt, ut uideant uerum esse quod credere noluerunt, ut pereant, quia Deum mendacem iudicauerunt. Et adiecit: Neque peccatores in consilio iustorum. In hoc psalmo, Psalmista trium hominum genera significat; impiorum, peccatorum, et iustorum, quo ordine ceptus est error. Sed impii ab his alieni sunt, quia sub Dei decreto, sicut dixi, uiuere noluerunt. Peccatores autem sub Dei lege agentes ante tribunal Christi sistendi sunt, segregati a iustis ut accepte legis prestent rationem mandatorum [1 1Kb] , in quibus operam non dederunt, ut plus haberent laudis, quam uituperationis. Iusti uero ualde propensiores in exercitio implende legis inuenti, remunerandi sunt. Et subiecit: Quoniam scit Dominus uiam iustorum. Hos scire dicitur Deus, qui memores preceptorum eius bonis operibus insistunt, ut iusti habiti coronentur. His autem qui immemores eius circa curam anime negligentes sunt, sic dicet, Recedite a me; nescio uos, operarii iniquitatis . Et sequitur: Et iter impiorum peribit. Unde Psalmus ceptus est, et terminatus, ut causa impiorum tractata, nulli alii quam perditioni docerentur obnoxii. Sicut enim dixi, idcirco dicitur Deus scire uiam iustorum, quia in lege eius ambulant: iter autem impiorum, quia extra legem Dei est, peribit; quia omnes uie impiorum tenebrose , sicut dicit Salomon, piorum autem clarissime duce Christo Domino nostro.



DE PSALMO uIGESIMO TERTIO.

CXI  .---Titulus Psalmi rationem eius insinuat. De Christi enim Domini nostri sacramento locuturus, dominicum diem signauit, dicens, Huic Dauid prima sabbati: cum enim dicitur, Huic Dauid, ad eum pertinet, cuius hic Dauid habet imaginem, de quo dicit propheta, Et puer meus Dauid pascet illos . Prima autem sabbati, prima feria est. Post sabbatum enim primus dies dominicus est, affirmante Euangelio et dicente, Prima autem sabbati uenit Maria Magdalene et altera Maria ad sepulcrum, etc. . In dominico autem die, Saluatoris sacramentum significauit. Sed ut per rationem ordinis Psalmus exponeretur, a persona Dei Patris initium fecit, ut diuinitatis sacramentum non sine ordine manifestaretur hominibus. Qui enim causam aliquam insinuare uult, nisi eius caput et originem teneat, non poterit proprietatem eius ostendere, neque que sit eius ueritas edocere. Itaque sic orsus est Propheta, et ait: Domini est terra et plenitudo eius. Fidem rerum tenuit dicens: Domini est terra et plenitudo eius. Auctoritatem enim ueterum sanctorum secutus est, qui terram et ea que sunt in ea ad Dominum Deum pertinere dixerunt. Et adiecit: Orbis terrarum et omnes qui habitant in eo. Ne forte minus aliquid significasse putaretur, quia dixerat, Domini est terra et plenitudo eius; sensum suum aperuit dicens, orbis terrarum et uniuersi qui habitant in eo: ut doceret omnem omnino terram Domini esse, et que sunt in ea, ut nichil esset exceptum quod non sit Dei. Sicut putant quidam heretici, qui secundum dictum apostoli Petri dominium Deo abnegant , quorum ad condemnationem  cuncta Dei esse, prophetica oracula docuerunt. Et sequitur, Ipse super maria fundauit eam; hoc est, quod in alio psalmo significauit dicens, Terram super aquas tu formasti : ut fidem testimonium sequeretur, ostendit quomodo fecerit. Dum enim confusio esset rerum, et neque terra, neque aqua propriam haberet speciem, iussu Dei adunata est terra, et firmata super aquas, ut et terra et aqua haberent originis sue proprietatem. Unde in Regnorum libro uox est Dei dicentis, Nonne aquas ego feci? Et subiecit: Et super flumina preparauit illam. Sic super flumina preparata est, dum intra se aquas conditas habet, que quasi per uenarum fistulas fluitantes prestant ei densitatem, ne penitus sicca fragilis esset, et inutilis ad culturam. Radicibus enim nascentium uitalem prestant effectum, simulque locis aridis siti auxilio sunt. Et ut professionem sine bona uita non ualde proficere ostenderet, ait: Quis ascendet in montem Domini, aut quis stabit in loco sancto eius? Proponit qualis debeat esse qui Deum creatorem profitetur; ne quia puniendos ostendit, qui, sicut dixi, dominium Deo abnegant, ii qui confitentur immunes se a pena scirent non esse, si recte minime uersarentur. Montem ergo Domini dicens, celum significauit. Unde in alio psalmo dicit: Leuaui oculos meos ad montes, unde ueniet auxilium mihi . Locus Domini est ubi apparet. Dicitur autem ad Iesum Naue, cum Dominus ei apparuisset, Locus in quo stas, terra sancta est : et Iacob ubi Deum uidit, Hec est, ait, domus Dei . Et sequitur: Innocens manibus et mundo corde. Hunc dicit dignum ascendere in montem Domini, id est, in celum, aut stare in loco sancto eius, si quis fuerit innocens operibus, et mundum cor habeat in causa Dei, id est, fidei. Huiusmodi enim potest in celum ascendere, et stare in loco sancto eius. Defunctus enim hac uita ascendit in celum. Deinde dum ciuitas Ierusalem in aduentu Domini descendit de celo, dignus erit stare ubi iudicaturus est Dominus de uiuis et mortuis quasi innocens: impii autem et peccatores indigni erunt stare in loco sancto iudicii Dei, quia resurgent impii ad perditionem, peccatores ad penam. Nam si uultum Moysi glorificatum descendentis de monte filii Isrel peccati causa uidere non poterant ; quanto magis ipsum glorie Dominum in throno maiestatis sue sedentem, conscientia delictis obnoxia formidabit aspicere? Audient enim, Non noui uos, operarii iniquitatis . Et adiecit: Qui non accepit in uano animam suam. Nunc ipsa genera peccatorum tangit. Primo enim in loco, hic est innocens, et mundum cor habet, qui a fornicatione idololatrie immunis est. Ipsa est enim uanitas, cui qui se inclinat, animam suam subiugat corruptioni. Et sequitur: Nec iurauit proximo suo in dolum. Duas causas memorauit, que sunt principales, Dei et proximi; quia qui in his idoneus fuerit, sine dubio et in ceteris probatus habebitur, dicente Domino, Diliges Dominum Deum tuum ex toto corde tuo, et ex omni uirtute tua. Hoc est primum mandatum. Et secundum est simile illi, Diliges proximum tuum sicut teipsum. In his duobus mandatis tota Lex pendet et Prophete . Quis ergo ex toto corde Deum diligens legem eius non seruet? Aut quis habens proximi caritatem, peccatis studeat? quippe cum causa timoris Dei diligat proximum. Et subiecit: Hic accipiet benedictionem a Domino, et misericordiam a Deo salutari suo. Nunc quod meritum est eius qui in causa Dei et hominis, creatoris et proximi, fidem habuerit et dilectionem, ostendit: quia et benedicetur a Domino, ut commendatus appareat, et in his misericordiam consequetur que implere non potuit. Nec enim tam circumspectus potest aliquis esse, ut nusquam erret; sed quia in magnis sollicitus et fidelis inuentus est, et in minimis misericordiam accipiat a Deo suo. Qui ideo salutaris dicitur, quia non uult morientis mortem, sed ut conuertatur et uiuat . Et sequitur: Hec est generatio querentium Dominum, querentium faciem Dei Iacob Unam dixit esse generationem requirentium  Deum, et querentium faciem Dei Iacob, quod non est otiosum. Quamuis enim utrumque bonum sit, duos tamen gradus his dictis significauit. Bonum est requirere Deum, plenum est autem bonum querere faciem Dei Iacob. Digniores enim sunt, qui ante faciem iudicis sunt. Horum ergo meritorum hec est generatio: quia ut ad hoc ueniatur, innocentia facit et puritas cordis; sicut iterum ut ad malum possit ueniri, precurrit iniustitia atque iniquitas. Quia due generationes sunt: una est ex parte iniquitatis, que est mater Cain; altera ex parte iustitie, que est mater Abel: hec in fide consistit et bona conuersatione: illa in perfidia et obliquis operibus. Iste sunt due leges, boni et mali, Dei et diaboli; et quam secutus quisque fuerit, eius appellabitur filius. Ac per hoc requirentium Deum generatio hec est, fides in Deum, et dilectio in proximum, sicut supra diximus. Qui enim fidem habet in Deum, semper eius querit auxilium; nec hominibus iniustum se prebet, qui Deum uult habere propitium. Cuius signum hoc est cum dicitur, Deus Iacob, quia notus in Iudea Deus . Sed quare eius faciem querere dicuntur, cum audierit Moyses, quia, Non, inquit, uidebitur tibi facies mea ? Si ergo et Moyses faciem Dei quesiuit, et uidere non potuit; frustra hi querere dicuntur, quia meliores Moyse non sunt. Sed nemo frustra faciem Dei querere dicendus est; quia ideo faciem Dei dicuntur querere, ut sciatur, quem querunt quia digni sunt et uidere. Omnis enim qui queritur, tunc cognoscitur si facies eius uideatur. Sed quoniam a mortalibus facies Dei uideri non potest, significatio hec pro facie est, cum dicitur, Deus Iacob. Diapsalma. Diapsalma hoc in loco persone significat mutationem. Post enim illa que ad Patris Dei personam pertinent, subiungit ea que ad Filii Dei pertinent sacramentum, ut ordo integer conseruetur Patris et Filii. Nam data est Lex per Moysen, ut quasi pedagogus esset hominibus, erudiens et preparans eos magistra iustitia, ut digni fierent ad expiandum  annum Domini et diem retributionis; ut qui sub spe futuri Christi fideles fuissent, susciperent eum, et possent Ade peccatum effugere, de suis securi, quia aduentus eius quem sperauerunt, daturus esset illis misericordiam de iis in quibus subreptum est illis ut delinquerent. Hoc est quod superius membrauit, dicens, Accipiet misericordiam a Deo salutari suo. Dicit ergo: Tollite portas, principes, uestras. Hec uox sanctorum est Angelorum, de quibus dicit in Euangelio, quia accesserunt, inquit, Angeli, et ministrabant ei . Hi ergo dicunt ad principes et potestates aduersus quos nobis colluctationem dicit esse Apostolus , ut tollant portas principis sui, id est diaboli, qui est princeps principum in errore constitutorum, per quas itur in gehennam. He porte perfidia est et fallacia idololatrie. Et sequitur: Et eleuamini, porte eternales. Fides et spes cum caritate porte sunt eternales, quia non potest aboleri quod per ueritatem predicatur. Ille autem porte, quas dixi perfidiam esse et fallaciam idolorum, temporales sunt, quia omne mendacium non permanet. Manifestata enim ueritate interibit. Docentur ergo ut tollant portas principis sui tenebrarum, id est, ut amoto multorum deorum errore, unius Dei fides introducatur in Christo. Hoc est quod se Apostolus edocere missum testatur, ut non solum ostendat hominibus, sed principibus et potestatibus in celestibus mysterium Dei unius in Christo (. Et subiecit: Et introibit rex glorie. Tollendas dicit fallaces portas diaboli subtilitate compositas, que sunt presumptio, per quam deum se existimauit, ut intreat rex glorie, qui est Christus iehsu Dominus noster. Nullius enim mentem Dei fides ingreditur, nisi tulerit a se errorem diaboli preuaricatione inuentum. Et principes supra memorati non possunt in unius Dei fidem Christum regem recipere, nisi proiecerint a se traditionem per quam uni Deo importatur calumnia; non solum terrena,  sed et ea que in celestibus usurpata est a principe principum satana: quia illic errorem quem inter se conspirauerunt, ut auctore diabolo deos se dicerent, etiam hic in terra disposuerunt, ut hic error illius imago sit. Et sequitur: Quis est iste rex glorie? Ne superuacue forte Christum regem glorie dicere putaretur, interrogantis ponit personam et dicentis, Quis est iste rex glorie? Quasi admiretur aut doceri se uelit, an uerum est et condignum dicere Christum regem glorie. Et ideo responderunt ei: Dominus fortis et potens, Dominus potens in prelio, ut hoc subiecto non nudis uerbis, sed cum testimonio regem glorie Christum addisceret. uirtus enim et potentia qua subegit et pressit diabolum cum satellitibus eius, hec ostendit illum regem esse glorie. Et adiecit: Tollite portas, principes, uestras, et eleuamini, porte eternales; hoc est, quoniam uirtutis testimonio, cui contradici nefarium est, didicistis dignum esse Christum dici regem glorie, auferte errorem de mentibus uestris. Et quod ait, Introibit rex glorie, ostenditur quia non possunt participare cum fide Christi, nisi ab omni immunditia idololatrie emundauerint corda eorum. Nisi enim innouatus fuerit homo, non intrabit Spiritus sanctus in eum. Et sequitur: Quis est iste rex glorie? Iteratio ista confirmationem facit. Omne enim quod nouum auditur, non concipitur corde nisi iteretur. Admirationem autem et stuporem facit, cum dicitur quod auditum est nunquam. Et adiecit: Dominus uirtutum ipse est rex glorie. Eadem repetendo docet rite dici hunc regem glorie, qui sit Dominus uirtutum. Non immerito enim rex glorie appellatur qui uirtutibus dominatur. Unde Apostolus: Si enim intellexissent, ait, nunquam Dominum maiestatis crucifixissent .



DE PSALMO QUINQUAGESIMO.

CXII  .---Quinquagesimus Psalmus hic positus est, non pro temporis ordine, sed ratione. Titulus enim eius non numero, sed rationi subiectus est. Quantum enim ad historiam pertinet, anterior est quam tertius. Prius enim a propheta Nathan delicti causa correptus est, quam insurgeret contra illum filius eius Absalon, ut eum uellet et uita et regno priuare. Hec ergo causa est ut quinquagesimus poneretur, quam constat ex Lege descendere. Illic enim cautum est quinquagesimum numerum remissionem habere. Est enim post septem septimanas primus typum habens dominici diei: quia sicut post septem dies, primus dies ipse est qui initio factus est, qui semper finita septimana dies primus est; ita et post septem septimanas quinquagesimus numeratus, in mysterio primus est, qui duplici genere dominicus dies appellatur: primum quia initio factus a Domino est, qui semper in se conuersus per curricula impleta septimana primus est; deinde quia in eo resurrexit Dominus, triumphata morte, dominicus etiam dies nuncupatur. Non immerito ergo in quinquagesimo numero, quem in mysterio primum significatum aduertimus, remissio continetur. Denique Lex quinquagesimo die data est. A profectione enim filiorum Isrel ex Aegypto, quadragesimo et octauo die ablui iubentur, ut biduo purificati, tertia die parati essent ad Legem accipiendam . Que ablutio quid aliud indicat, quam remissionem factam in quinquagesimo die, ut purificati Legem acciperent? Ex quo de cetero preteritis oblitteratis, actus sui redderent rationem secundum creditam sibi Legem. Hac etiam ratione possessionem emptam quinquagesimo anno remitti debere precepit Lex . Hinc est ergo unde et Psalmus quinquagesimus intitulatus est. In hoc enim rex Dauid remissionem postulat secundum predictum sensum; unde ait: Miserere mei, Deus, secundum magnam misericordiam tuam. Sciens rex Dauid grauiter se peccasse, sic postulat dicens: Miserere mei, Deus, secundum magnam misericordiam tuam. Magna enim misericordia tunc est, cum grandia ignoscit peccata. Et adiecit: Et secundum multitudinem miserationum tuarum, dele iniquitatem meam. Ut manifestaret  acerbe se deliquisse, peccatum suum iniquitatem appellat, quia iniquitas non leue peccatum est; et qui delet iniquitatem, hoc est, non imputat, miseratione abundat. Nihil ergo in causa sua excusare nititur, ut non solum animum sibi iudicis mitiget, sed et faciat condolere. Commouetur enim animus ad misericordiam, quando uidet reum sic sua confiteri peccata, ut ostendat dolere sibi quia peccauit. Qui enim non dolet, irridere uidetur iudicem; quia ideo precatur, ut euadat iterum postea eadem facturus. Et sequitur postea: Usquequaque, inquit, laua me ab iniustitia mea, et a peccato meo munda me. Quoniam multam miserationem Dei predicat, penitus se mundari precatur, ut nichil maneat delicti aut iniustitie in eo, unde suspectus sit. Et ut hoc ipsum obtinere possit uel impetrare, adiecit: Quoniam iniquitatem meam ego cognosco, et delictum meum coram me [1 1Kb] est semper. Quoniam grauiter scit se peccasse, sollicitus est ne non totum ei remittatur. Considerans enim magnitudinem peccatorum suorum, timet, sciens grauia peccata non facile ignosci; ac per hoc cum fletibus confitetur, peccatum suum ante oculos habens, ut ex omni parte propitium sibi faciat iudicem. Scit enim scriptum esse: Dic prior iniquitates tuas, ut iustificeris . Et sequitur: Tibi soli peccaui, et malum coram te feci. Nunc ex alia parte culpe sue medelam prospicit, ut ad effectum postulationem deducat. Hac enim prosecutione in prima causa innocentem [2 1Kb] se dicit: nam qui alteri Deo peccat, inimicus est auctoris Dei. In locum enim eius alterum eligit, cui auctoritatem eius adscribat. Unde hic ab hac se iniquitate alienum ostendens, Tibi, ait, soli peccaui, et malum coram te feci: hoc est, quia tibi, et nulli alii quem Deum per errorem dicerem, peccaui, minor mea culpa est quam ceterorum, qui sunt perditioni obnoxii. Non enim impius sum; sed peccator, quia non in te, sed in legem tuam peccaui: nec te negaui, sed te Deum et Dominum confitens, in hominem peccaui. Ergo quia in illa que tua propria causa est, reus non sum, ignosce quod in conseruum peccaui. Sic enim peccaui, ut honorificentiam nominis tui nec negarem, nec alteri darem. Fuit itaque unde commoueretur ad misericordiam iudex. Cum enim multi in illum peccent, quos etiam hortatur ad se conuerti, dum ii qui non in illum peccant, ex aliis tamen causis ueniam postulant, libenter admittit. Semper enim Dominus ad auxilium suum uult confugere seruos suos. Unde adiecit: Ut iustificeris in sermonibus tuis, et uincas cum iudicaris. Misericordiam postulans, Deum iustitiam suam non immutare precatur, cum soleat media esse iustitia, ut non peccantibus et peccantibus equa sit, id est, ut unicuique reddat secundum opera sua: sed non ignorat quid postulet uir innocens in Dei sacramento. Sciens enim Deum frequenter in Lege dixisse, quia misericors, inquit, sum ego Dominus Deus uester ; inde rogat ut hec fides maneat, et in sermonibus suis Deus iustificetur, dum in eo permanet quod locutus est, nec peccatis hominum uincitur, ut non misereatur. Scientes enim qui peccant, que promisit Deus bene uiuentibus, et quia in eo perdurant, iudicant illum mendacem. Non enim credunt male uiuendo uera esse que promisit. Idcirco petit rex Dauid ut uincat hoc Deus quod putant homines, et det que promisit; ut erubescant qui dum non seruant mandata, iudicant illum non daturum. Et sequitur: Ecce enim in iniquitatibus conceptus sum. Nunc hoc adiecto causam infirmitatis humani generis memorat, quia facile est homini peccare, ut examen circa se iudicis mitiget. Prime enim culpe [3 1Kb] facit mentionem, ex qua preuaricando Adam genus humanum obnoxium fecit peccato. Suasu enim et fallacia inimici iniquitatem concipiendo, omne semen suum iniquitati subiecit, ut ex eo omnes per traducem geniti peccato essent obnoxii. Propterea adiecit, Et in delictis concepit me mater mea: ut ab  Adam deriuatio facta peccati, conceptis et natis impedimento esset ad bonam uitam agendam; ac per hoc supplici non negandam misericordiam, quia infestum [1 1Kb] habet hostem, qui ei suadet ut peccet. Per peccatum enim diabolus subiecto sibi primo homine potestatem accepit carni eius se immiscere, et delictorum quadam subtilitate oblectamenta suggerere, per quod captum hominem spoliat uita. Quam rem magister gentium memorans, uideo autem, inquit, aliam legem in membris meis, repugnantem legi mentis mee : ut hoc contuens iudex, dolenti circumuento porrigat manum. Et sequitur: Ecce enim ueritatem dilexisti. Quia ergo ueritatem diligis, inquit, subueni roganti, et quem scis uera pectoris sui impedimenta exponere, cuique reo olim motus misericordia subuenire decreuisti, ut errorem admissum in terra, celestis prouidentia emendaret. Propter quod subiecit: Incerta et occulta cordis manifestasti mihi. Incerta et occulta cordis hec significat, que Deus ad presidium humani generis procurauit, sicut et Apostolus, Quod oculus, inquit, non uidit, nec auris audiuit, nec in cor hominis ascendit, que preparauit Deus diligentibus se . Qui sunt qui diligunt Deum, nisi qui legi eius consentiunt, non celando uel excusando peccata? Hec ergo occulta cordis manifesta sunt diligentibus Deum, ut quia dolebant se delictis circumueniri, ne correpti negarent [2 1Kb] , sibi et origini sue imputantes, in auctorem Deum transferentes que peccabant: corda eorum illuminata sunt spirituali corusco, ut uiderent Dei prouidentiam in Christo, quia uenturus erat ad damnandum peccatum, quod ex preuaricatione Ade humano generi imperabat. Hoc ergo orat rex Dauid, ut quod decreuerat Deus in futurum, uidens genus humanum laborare, sibi prius subueniret in eadem necessitate constricto, in qua omnibus se decreuerat subuenturum; ut donum quod gratuitum futurum erat, et ante tempus dari non poterat, huic pro prece et lacrymis concederetur. Quod quomodo fiat, non tacet dicens: Asperges me hyssopo, et mundabor. Recte aspersione hyssopi petit se mundari. De hoc enim filii Isrel postes suos sanguine liniuerunt, ut tuti prestarentur a morte : ita et hic aspersione hyssopi orat mundari se a peccatis, ne tangatur a morte. Et sequitur: Lauabis me, et super niuem dealbabor. Manifestum est, quia factum Dei distat a facto hominis: ideo super niuem, inquit, dealbabor, quia quod Deus fecit, multo melius est quam quod fecit homo. Propterea aspersione hyssopi petit se mundari, ut sicut carnale corpus aqua abluitur, ita et per hyssopi significationem, spirituali ratione animarum macule abluantur. Aspersio enim hyssopi, lustratio quedam est; ut per id quod uisibile est, inuisibiliter emundetur. Et sequitur: Auditui meo dabis gaudium et letitiam. Dubium non est, quia uox predicantis remissionem, gaudium prestat peccatoribus. Quis enim non letetur, cum audit dari indulgentiam? Cum enim Deus remittit, et in presenti et in futuro securus est. Proptera exsultabunt ossa humiliata. Duplici genere sunt ossa humiliata: quia et ut peccaret humiliatus est; nemo enim peccans exaltatur; et ut postea supplex ueniam imploraret. Nam utique in cilicio et cinere uolutatus misericordiam precabatur, quam obtinens eleuatus est mentis exsultatione et corporis refectione. Et subiecit: Auerte faciem tuam a peccatis meis, et omnes iniquitates meas dele. Hac forma remissionem postulat, sicut constitutum erat in futurum per fidem Christi, ut Saluator qui ei spiritualiter est promissus, ab ipso inciperet cuncta conuersis donare peccata. Cuius enim non respiciuntur peccata, et omnes delentur iniquitates, non habet unde reus constituatur, et inimicorum eius ora clauduntur. Qui enim non respicit peccata, non illa imputat. Hoc est enim auertere faciem  a peccatis alicuius, accusationem contra eum non accipere. Et quid est hoc, ut cum de duobus peccatis correptus sit, hic addat de multis se accusando? et cum audierit a propheta Nathan quia ignotum erat ei, quare sic postulat sedula prece, ut possit ad ueniam peruenire, nisi quia non suam solius causam agit, sed sub accusatione [1 1Kb] peccati sui, totius populi miserias narrat? Sibi enim reformationem precatur, quia cui ignoscitur, non est sine rubore, nisi loco suo fuerit redditus, ut dignitas loci ruborem excuset: ceteris autem beneficium Dei, quod ad cuncta peccata abluenda futurum erat in Christo significauit. Et sequitur: Cor mundum crea in me, Deus, et spiritum iustum dedica [2 1Kb] in uisceribus meis. Hoc est bona mente misericordiam deprecari. Non solum autem de preteritis rogat, sed etiam de futuris sollicitus est, ut peccator intendens odisse peccare ne peccet [3 1Kb] , adiuuetur a Deo per spiritum iustitie quem orat dedicari in uisceribus suis; id est, ut nouus ad hoc ponatur in eo, ut custodiat eum a peccatis, ne cogatur facere quod scitur nolle. Cor autem mundum sic potest habere, si neque intus, neque foris delinquat; hoc est, neque in opere, neque in cogitatione. Quod quia prope impossibile est ut in omnibus seruetur, uel in Dei causa seruandum est, que principalis est ut mundum cor in sacramento Dei et Christi custodiatur, dum fides eorum inuiolata seruatur; quia et in alio loco dicitur, Quis gloriabitur mundum se habere cor, aut immunem esse a peccatis ? Denique rex Dauid mundum cor habuit in causa Dei, quia neque auxilium aliquando a uanitate quesiuit, que est idololatria, neque aliud a Deo sibi preceptum non impleuit. Ideo de ceteris adiecit [4 1Kb] : Ne proiicias me a facie tua, et Spiritum sanctum tuum ne auferas a me. Hic sensus est, quem supra memoraui, quia securus de uenia, sollicitus est de reformatione. Cui enim ignoscitur solum, solet a facie Domini secerni. Quamuis enim non in illum uindicetur, in animo tamen Domini uel iudicis facinus eius deletum non est. Ideo orat, ut penitus peccatum eius deleatur, et dignus sit accedere ad faciem Domini, et iterum prophetare; quod et factum est. Hoc est enim quod dicit: Et Spiritum sanctum tuum ne auferas a me. Hic est spiritus Prophetarum. Et sequitur: Redde mihi letitiam salutaris tui, et Spiritu principali confirma me. Letitiam dari sibi postulat, que promissa erat in Christo, ut omnibus maculis ablutus et reparatus, letus esset in salute quesita; nec a motus, sed confirmatus in regno a Spiritu sancto. Quem ideo principalem dixit, quia super omnem creaturam est, per quem reges regnant. Et subdit: Doceam iniquos uias tuas, et impii ad te conuertentur. Hoc dicit, ut in eo discant iniqui pietatem Dei, qui confitentes sibi suscipit peccatores et promouet; nec impios conuersos negligit, sed hortatur dum aliis miseretur. Et sequitur: Libera me de sanguinibus, Deus, Deus salutis mee. Hoc dicto ostendit peccatum suum morte dignum, ut Dei misericordia quanta sit, predicet. Per hoc enim etiam alios prouocat confugere ad Dei clementiam. Unde subiecit: Exsultabit lingua mea iustitiam tuam, Domine. Gaudere se dicit in iustitia Domini, quia in eo permanet quod promisit dicens: Misericordiam autem meam non mouebo ab eis . Letus ergo Dauid rex et securus in hac parte, Dei sui iustitiam predicat. Et sequitur: Labia mea aperies, et os meum annuntiabit laudem tuam. Sic labia eius aperit, dum subiectum illum esse non sinit causa peccati. Liberati enim os patet; peccatoris autem clausum est os: pudore enim et metu correptus loqui non audet; absolutus autem et liberatus tripudians predicat laudem iudicis. Nam et Apostolus sicut ipse testatur, propter quod ab hominibus liber esset, Os nostrum, ait, patet ad uos, o Corinthii .  Et adiecit: Quoniam si uoluisses sacrificium, dedissem utique. Hoc de comperto loquitur, sciens sanctum Samuel dixisse ad Saül regem, qui cum peccatum suum non dolore mentis, neque lacrymarum miseratione, sed sacrificii oblatione oblitterari putaret, Non uult, inquit, Deus sacrificium magis quam audiri uocem suam ; quia huiusmodi sacrificia damnum possunt facere, non tamen Deum placare. Deus enim sic placatur, si anima peccati sui memor in tribulatione et merore cordis, defleat quod peccauit. Et sequitur: Holocaustis non delectaberis. Nec delectatur holocaustis Deus, sed in huiusmodi causis. Ipse enim animus pro se satisfacere debet, non se de foris redimere. Nam ista adiutorium prestare possunt. Animus enim sicut oblectatus est in peccatis, sic tribulari debet in penitentia, et tunc delectabit Deum delere eius peccata. Unde subiecit: Sacrificium Deo spiritus contribulatus: cor contritum et humiliatum Deus non spernit. Ostendit quale sacrificium pro peccatis Deus suscipit; quia non poterit Deum placare, nisi qui letatus est contra salutem, contribulatus fuerit corde, et sic reparetur ad uitam. Denique omnis inquietus, uel indisciplinatus frequenter incurrit, ut membra corporis ledat, que utique non sine dolore possunt sanitatis recipere medicinam: sic et peccatores non possunt peccata sua redimere, nisi dolorem senserit animus qui peccauerit. Hoc enim iustum est, ut quia contra rationem gauisus est, secundum rationem patiatur merorem. Et sequitur: Benigne fac, Domine; in bona uoluntate tua Sion Sion dicens Ecclesiam significat, ut perseueratio [1 1Kb] nostra non improbabilis uideatur, cui ut impleat Deus promissum suum, suggerit, sciens se tunc plenam remissionem accepturam, cum quod decreuit Deus in Christo impleuerit: id est, ut ab omni peccato liberentur sperantes in salute promissa; quia non solum a propriis, sed ab Ade peccato quod per traducem in omnes peruenit, liberabuntur per Christum. Et adiecit: Et edificabuntur muri Ierusalem. Numquid destructi fuerant? Sed muros Ierusalem dicens, Ecclesiam significat, que per fidem in Christo disposita erat construenda. Cuius muri esse sancti homines intelliguntur, docente nos Apocalypsi Ioannis apostoli; quia et Ierusalem ciuitas et muri eius serui Dei sunt intelligendi . Sciens etiam per Christum rex Dauid promissum, quod futurum erat implendum ad liberationem seruorum Dei, orat ut impleatur; id est, ut per fidem edificetur Ecclesia, et liberentur sperantes de hac fide salutem. Et sequitur: Tunc acceptabis sacrificium iustitie, oblationes et holocausta. Hoc dicit, quia oblationes et holocausta tunc accepta sibi haberet, cum esset Ecclesia edificata; et non passim aut secundum omnem consuetudinem, sed sacrificium, inquit, iustitie acceptabis. Iustum est sacrificium, cum condignum munus offertur: porro autem nichil est tam iustum sacrificium et condignum, nisi ut nos ipsos offeramus Deo. Quia enim Deus spiritus est , spiritualia illi offerenda sunt sacrificia, ut uiuo uiua hostia offeratur. Quia enim dixerat, in causa peccati sacrificiis carnalibus Deum minime delectari, ostendit futurum, quia spiritualiter Deo offerendum erat, et acceptaret; quia hec Deo digna sunt sacrificia: hoc est, in preterito minora fuerunt, quia carnalia; nunc maiora, quia spiritualia. Et adiecit: Tunc imponent super altare tuum uitulos. Si cessantibus pristinis sacrificiis, spiritualia successura sacrificia significauit, quid est ut diceret, Tunc imponent super altare tuum uitulos: nisi quia per hec corporalia spiritualia significat; quippe cum dixerit, quia carnalibus non delectatur? uitulos ergo dicens, populum nouellum significauit, Christi fide renatum, cuius deuotio quotidie super altare Domini delibatur. Qui enim de Ecclesia intelligitur locutus, sacrificia quoque eius spiritualia significasse debet intelligi.

 CXIII.  ---Cur Filius Dei missus sit, et non alius?

Quanquam omne quod facit Deus, rationabiliter et prouidenter factum credendum sit; melius tamen puto, si post fidem etiam causa facti possit aduerti, ut quod creditur, non ignoretur. Unde Dominus ait: Hec est autem uita eterna, ut cognoscant te solum uerum Deum, et quem misisti Iesum Christum . Primum enim credi debet, sicut a Propheta dictum est, deinde sciri quod creditur: quia iam fidelem et in hac re diligentem adiuuat Spiritus sanctus, ut cognoscens intelligat fidei rationem. Tunc enim plenum habet gaudium credulitatis sue, si quod credit intelligat. Hoc est enim fidei robur, hoc immobile fundamentum credulitatis, addiscere sacramentum. Ubi enim sola fides est, non est tam mera deuotio, et potest aditum habere subreptio. Unde uas electionis ideo laborat, ut credentes fidei sue rationem ediscant. Cum enim cognouerint quantus sit cui se crediderint, et que sit eius potentia; nullo pacto, nullaque ratione ab eius spe traduci se patientur. Unde dictum legimus, Gustate, et uidete, quoniam suauis est Dominus : ut data opera cognoscant diuinitatis eius saporem, intelligentes nichil sapientius esse quam in Christum credere. Quamobrem ipse Magister Gentium inter cetera ait, In quo sunt omnes thesauri sapientie et scientie Dei absconditi : et iterum, Scio, inquit, cui credidi, quia potens est depositum meum custodire . Igitur hic scit fidei sue rationem, et non dubitat de potentia eius, qui intelligit omnes thesauros sapientie et scientie in sacramento natiuitatis et passionis et resurrectionis Christi esse absconditos. Manente ergo fide, diu mecum contuli, ut scirem cur Dominus noster de sacris et de celestibus sedibus ad terram incarnatus [1 1Kb] uenisset, et non alius, ex eis quos ipse Dominus sanctos Angelos uocat. Incongruum enim uidetur persone eius hoc opus subiisse, nisi causa facti noscatur. Denique hoc est quod mouet multos. Nam potuit Dei Patris prouisio per alteram personam hoc negotium gerere, ut et hominibus in errore constitutis ostenderet ueritatem, et diabolum presumptorem et salutis inuidum cum satellitibus eius comprimeret, et exspoliaret deuictum. Quia peruicacia et irreuerentia nequissimorum seruorum, ministris famulis fuerat compescenda, ut non Dominus omnium rem sibi indignam experiretur. Neque enim tanta uis et potentia est satane, ut per alteram potestatem eiusdem conditionis superari minime potuisset, cum constet Dei auxilio ipsum etiam ab hominibus uinci. Nam quamuis impar sit, si ex terrenis sumamus exempla, tamen ex aliqua parte conuenient rationi. Seruum enim contra Dauid regem rebellantem, Ioab conseruus eius missus est persequi et trucidare, et contra Absalon in patrem impium seruis iniuncta res est : quanto magis et tyrannidem diaboli uincendam unius de multis suffecerat efficacia; quippe cum legamus quia repugnans contra Michel archangelum perdurare non potuit, sed proiectus in terram est ? Hoc ergo mecum sepe reputans, hoc solum sciebam, quia ideo ipse a Patre missus est, ne ad iniuriam eius pertineret, si opus per eum factum, per alterum reformaretur [2 1Kb] : sed hoc scire minimum erat. Non enim satisfaciebat ad tam magnam et admirabilem causam, nisi et aliud comprehenderetur quod proficeret ad arcanum intellectum. Sic factum est, ut animaduerterem causam hoc poposcisse, ut sic ueniret qui uenit. Ipsum enim ratio tangebat, ut ad eum comprimendum ueniret, qui dignitatem eius et meritum usurpasset. Post Deum enim Patrem diabolus deus dici uoluit, quod et nunc usque contendit, cum utique non illum res contingeret,  sed esset hoc Filii Dei, qui post Patrem Deum secundus est, non natura, sed ordine. Ad hanc ergo causam agendam non alium oportuit uenire nisi Christum Dominum nostrum: qui non tantum ad comprimendum diabolum uenit, sed et manifestare seipsum omni creature: ut reprobata persona diaboli, hunc esse cognoscerent, cuius principatum et maiestatem presumpserat satanas; et de cetero cognita ueritate relinquerent errorem, pro certo habentes Christum esse Dei Filium, qui solus Deus de Deo sit, et caput siue principium eorum omnium, siue que in celo sunt, siue que in terra: quia uirtute et potentia, qua superauit tyrannum satanam, manifestatus est ipse esse, cuius imperium presumpserat impius diabolus, qui est satanas. Dum enim uoluit inique deus dici, ut dominaretur potentiis spiritualibus , multos decepit, quorum conspiratione princeps erroris est factus. Qui in Psalmo commonentur, ut reiicientes mendacium, suscipiant ueritatem. Dicitur enim eis: Tollite portas, principes, uestras; et eleuamini, porte eternales, et introibit rex glorie. Nisi enim tollatur error de mentibus incredulorum, non potuerunt suscipere fidem unius Dei in Christo. Hoc enim edocentur, ut sublatis portis per quas itur ad mortem, secundum perfidiam a diabolo ceptam [1 1Kb] , suscipiant fidei sacramenta per que itur ad uitam. Ista sunt enim que significat in eternalibus portis; quia ueritas fidei eternitas est: perfidia autem temporalis est, quia mendacium adinuentio diaboli est. Diabolus enim ceptam preuaricationem in celis, seminauit in terris, multorum deorum suadens culturam, inter quos principatum haberet. Caput enim et principium uoluit esse ceterorum, quod non ei debebatur, sed Saluatori. Unde persequitur eum usque ad terram, ut comprimens eum ostendat erroris eius preuaricationem manifestata in se ueritate. Unde dictum est: ueritas de terra orta est . Proiectus enim de celis, confugit ad terras, ut meditatam diuinitatem in supernis, expleret in inferioribus. Unde dicit Apostolus: Ita ut in templo Dei sedeat, ostendens sese quasi sit Deus . Quoquo enim modo desiderium suum implere uult et damnari: furore enim plenus minus putat esse damnari, quam non explere auiditatem erroris.




ADuERSUS PAGANOS.

CXIu  .---Qua ratione Pagani aduersus nos audeant congredi, aut fidem nostram impugnare, se autem putent absolutos esse, non uideo. Quippe cum nulla habeant assertionum suarum documenta, superstitionis sue magis dicam quam religionis. Nam que cauta non habent, proferunt, ut ipsi potius nouarum rerum auctores et defensores habeantur. Primo enim in loco deos se asserunt colere: quorum nulla insignia, nulla dant testimonia. Illos enim deos appellant, qui se ausi non sunt hoc nomine nuncupare, ut homines auctores deorum habeantur, cum Deus auctor debeat esse hominibus: ac per hoc uana et inanis assertio est. Quidquid enim sine Deo est, stabile esse non potest. Manifesta enim esse que dico, probant libri eorum, in quibus nichil diuinum, nichil Deo iubente legitur constitutum; sed singulos uiros propter quasdam causas diuersa asserunt instituisse numinum sacrificia, ut ii qui nullius meriti uidentur, ea ipsa que statuerant digne statuisse probarentur. Quando ergo quos deos appellant, nichil horum mandasse leguntur; qua auctoritate hi faciunt, aut accepto ferri putant, quod non probant mandatum; cum si etiam mandatum probaretur, examinandum prius fuerat si dignum esset aut debitum his obedire, quorum nulla signa, aut prodigia, ad commendationem diuinitatis in rebus  gestis existerent? Sed solent ab his exclusi ad elementa confugere, dicentes hec se colere quorum gubernaculis regitur uita humana. A quibus, ut supra, requirimus si mandatum est aut iussum a Deo, quem etiam ipsi magnum et summum fatentur, et negligunt eum. Si enim fieri debet, ab illo mandari oportuit, qui auctor eorum dicitur. Si autem ab illo non est mandatum, presumptio est, et ad penam proficiet, non ad premium; quia ad contumeliam pertinet Conditoris, ut contempto Domino colantur serui, et spreto imperatore adorentur comites. Quomodo istud impunitum erit, quod etiam in hac uita uindicari, et quidem acerbius, uideamus? Sed si forte ab ipsis elementis dicant mandatum, ostendant alicubi preceptum, legant aliquando aliquid illa locuta. Quod si non ostendunt, qua pena digni sunt, qui auctores presumpte et conficte religionis deteguntur? Libera sunt ex hac impietate elementa. Ipsa enim luminaria mundi accusabunt illos apud iudicem Deum, quia in hac consilii uanitate minime se auctores ostendunt. Similiter et illi quos cum constet homines fuisse, deos nuncupant, cum ceperint pro peccatis suis cruciari, in hac parte minime se reos esse defendent, in hos crimen hoc retorquentes, quibus cum hoc non mandassent, ut deos illos colere ceperunt. Igitur quo pudore fidem nostram reprehendant aut irridendam putent, quorum legem uirtutum testimoniis fultam, necnon et ipsius Domini ac Dei nostri relegunt uocem dicentis, Ego sum Deus, et non est alius preter me ? Quod si nudis uerbis diceret, non erat ei credendum, ne similes Paganis uideremur, qui nulla deorum suorum signa maiestatis uidentes, colere eos ceperunt; et, quod peius est, inhonesta. Turpia enim illic aguntur, que pudoris est reuelare, et prudentes se appellant, quia de lege sua sicut a Samardaco illuduntur. Porro autem Deus noster teste uirtute coli se mandauit: et ut nichil suspicionis relinqueret, legem ipsam honestam et sanctam, ut et Deo dignum est, tradidit. Nos uero qui stulti a Paganis dicimur, Deo nostro non credidissemus, nisi nobis satisfecisset etiam testimoniis uirtutum; nec legem eius suscepissemus, si non illam puram et ipsa professione dignam cognouissemus. Hinc est unde nichil apud nos in tenebris uel occulte geritur. Omne enim quod honestum scitur, publicari non timetur: illud autem quod turpe est et inhonestum, prohibente pudore non potest publicari. Quamobrem Pagani mysteria sua in tenebris celebrant, uel in eo prudentes. Erubescunt enim palam illudi: piacula [1 1Kb] enim que illic uice legis aguntur, nolunt manifestare, ne qui prudentes se dicunt, hebetes his uideantur quos stultos appellant. Sed ne forte hinc illis stulti uideamur, quia lex nostra castitatem, misericordiam, pietatem, continentiam predicat: apud illos enim hec stulta sunt, quia omnis bonus malo malus est, et prudens stulto insensatus est. Nam in tantum castitatem exsecrantur, ut etiam cinedis delectentur, magisterio eorum subiecti; qui nisi tales fuerint, idonei non erunt ipsi, si dicendum est, religioni. Propterea enim abscinduntur, et habitum immutant, ut de uiris quasi femine fiant, et contra naturam subiecti muliebria patiantur, et tunc demum apti et digni sint ministri superstitionis illorum. Numquid accusari potest huiusmodi, quem lex facit talem? Ideo enim amisso uiri et actu et habitu in mulierem transformatur, ut licenter muliebria patiatur. Que ergo putantur esse mysteria, ubi de honesto inhonestum fit, et de incorrupto corruptum, cum hic sit uere cultus religionis, qui de turpibus honestos facit, de indisciplinatis modestos? Quomodo cultores eius emuli possunt esse bone uite, quando mysteria legis eorum sine cinedis celebrari non possunt? Si ergo lex eorum his delectatur, peccator erit et stultus quisquis non fuerit talis. Ideoque stultos nos appellant. Colentes enim hec turpia, prudentes ab his iudicantur; euitantes autem et fugientes,  stulti. Quod quidem callide et astute ab ipsis uidetur aptatum. Idcirco enim legi sue applicant nomen prudentie, ut contegant reprehensibilia eius; quia ubi prudentia, reprehensio nulla est. Nostram autem legem stultam dicunt, ut prohibeant ab ea. Sed sublatis nominibus prudentie et stultitie, et submota omni inuidia, quam parit defensio ambarum partium, ipse leges inter se confligant, ut appareat ubi sit prudentia, et ubi stultitia. Sed presente signo crucis obmutescit Paganitas. Et si adest, quam uocant stultitiam, prudentia illa, sacra illorum respondere non audent. Reprimuntur enim exta illorum, et occultantur ob reuerentiam christiane maiestatis. Magna res est, ut illa quam uocant prudentiam, metuat illam quam appellant stultitiam. Conferamus nunc tenorem legum. Pagani deos deasque colere se etiam litteris profitentur: et uerum est quod dicunt, quia et masculos colunt et feminas. Ianus enim et Saturnus, Iouis et Mercurius, et Apollo et ceteri, item Minerua, et Isis, et Fruxilla, et uenus, et Flora meretrix cum ceteris, dii deeque sunt, sicut historie tam Grecorum quam Romanorum testantur. Christiani autem utpote pauperes, quos stultos uocant, unum Deum colunt in mysterio, ex quo sunt omnia: nec aliquid quod ab eo conditum est uenerantur. Ipsum enim solum sufficere sibi et abundare sciunt ad salutem, non ignorantes quia si gloriam et nomen eius aliis deputauerint, offendant eum; quia nullus imperator permittit ut cum nomine eius tribuni et comites adorentur. Conferantur nunc leges, ut uideatur ubi sit prudentia, qui Creatorem colit, an qui creaturam; qui Dominum, an qui seruos? Potest fieri in aliqua domo ut preter unum alius dominus appelletur, ut pagani litteris forensibus instructi, qui sibi prudentes uidentur, in uno mundo ab uno Deo condito multos deos deasque uenerantur? Procuratores enim et auctores [1 1Kb] mundi deos et Dei nomine nuncupant, cum improuidi detegantur. Illud autem asserere quod perniciem pariat, improuidi est et stulti. Quoniam necesse est Deum iniuriam suam uindicare in eos qui conseruis suis Domini Dei nomen et gloriam impertierunt. Dehinc considerentur precepta. Lex nostra quos stultos uocant, antistites et ministros idoneos, sine crimine, sanctos et irreprehensibiles precipit ordinari: e contra autem Paganorum traditio antistites et ministros idoneos sibi esse non posse, nisi ex uiris transfigurentur in feminas, ut licenter et publice muliebria patiantur, et discussis in aqua inhoneste crinibus mollem quassatamque uocem et turpem emittant. Quod si publice facerent, ab omni populo lapidarentur. Et Cynocephalus ille, qui mutabundus [2 1Kb] per omnia se circumfert loca, querens membra adulteri Osiris uiri Isidis. Ecce quibus ministris siue magistris Pagani prudentie sibi nomen adsciscunt, cum non solum non prudentie sit, sed et criminis. Obscena enim et probrosa diligere funestum est. Illud autem quale est quodin speleo  uelatis oculis illuduntur? Ne enim horreant turpiter dehonestari se, oculi illis uelantur: alii autem sicut ales alas percutiunt, uocem coracis imitantes; alteri uero leonum more fremunt; alii autem ligatis manibus intestinis pullinis, proiiciuntur super foueas aqua plenas, accedente quodam cum gladio, et irrumpente intestina supra dicta, qui se liberatorem appellet. Sunt et cetera inhonestiora. Ecce quantis modis turpiter illuduntur, qui se sapientes appellant. Sed quia hec in tenebris patiuntur, putant posse nesciri. Ista enim omnia, que a malis et turpibus inuenta et ordinata sunt in occulto, sancta fides christiana prodidit et detexit. Predicata enim fide, considerantes qui audiebant, quid boni et sanctitatis publice promitteretur, contulerunt se ad fidem, occulta illa inhonesta et turpia relinquentes, et quomodo per ignorantiam illusi sint confitentes. Tunc enim iampridem omnes prope in hoc uertebantur errore et idcirco sibi  prudentes uidebantur, quia qui reprehenderet non erat. Nam quanquam omnes errarent sub uno fallacis nomine idololatrie, unusquisque tamen iuxta mores suos et conuersationem ordinauit culturam, ut unus error diuersitatem haberet ex turpitudine et conuersatione auctorum. Denique sacra, que Liberi uocant, inhonesta et uanissima sunt, et plena furoris. Difficile enim impurus non iracundus est: denique ubique cum Priapo depictus inuenitur, cum quo inhoneste uiuebat. Hoc modo sunt et cetera sacra eorum: sed ut posteri his inuentionibus caperentur, subtilitate et astutia factum est satane: quanquam non sine illius consilio ista inuenta sunt; inuentis tamen singulis, aspersit quedam prestigia, per que illiceret homines ad errorem. Et sic factum est ut per traducem antiquitatis commendaretur fallacia, et excusaretur turpis inuentio. Per consuetudinem enim cepit non turpe uideri, quod turpe erat. Nam cum dehonestantur aliqui; primo erubescunt, postea blandiente consuetudine, recedit pudor mutata fronte, precipue si multos uideant tales. Nam questus turpitudinis tunc est, quando ii qui nobiles dicuntur, dehonestari uidentur: facile enim imitatores inuenit honestata nobilitas. Si ergo iam porro pridem propter hoc prudentes sibi uidebantur, quia cui feda inuentio hec displiceret, non erat; nunc quia Dei misericordia illustratum est genus humanum, et declaratum crimen esse quod pro lege credebatur, stultum autem quod putabatur prudentia inuentum; uel ab hac appellatione cessare deberent, permanere nolentes in detecto crimine, cognoscentes nomen sapientie a se alienum esse. Sed ut addant ad cumulum confessionis sue stultitiam, in stultitia deprehensi uocant fatuos, a quibus conuincuntur. Sed fidem nostram et posteritatem accusant; in preceptis autem non negant nichil posse reprehendi. Qui fidem nostram accusant, non magis contra nos, quam contra auctorem nostrum suscipiunt. Nos enim stultos, qui quasi rei fatue fidem dederimus: illum autem mendacem et circumuentorem, necnon et malitiosum pronuntiant, qui fidem traderet per quam deciperemur. Credentes ergo prius non nos stulte credidisse probemus; deinde causam acturi auctoris. Cum in errore degeremus in quo nunc manent Pagani, nullis uirtutum signis attracti, sed nudis uerbis que sacra uocant percepimus, prodesse putantes, non quod diuinitas commendauerat, sed quod uetus consuetudo tradiderat: in qua  diuersis illusi uanitatibus, nullam spem salutis cognouimus. Quid enim poterat prodesse res ab hominibus inuenta? Ut autem ad fidem Dei accederemus, et Filium eius incarnatum et crucifixum crederemus, non uerbis suasum est nobis, sed rebus. uidimus enim mortuos suscitatos, leprosos mundatos, ceco nato oculos restitutos, demonia eiecta, et simul omnes infirmitates curatas. Nunc quando stulti fuimus iudicetur; cum nudis uerbis credidimus, aut cum rebus? Sine dubio enim res ante uerba sunt; quippe cum ad res significandas inuenta sint. Si ergo traditioni humane, nulla suadente uirtute, que ad illudendas mentes hominum inuenta est, fidem dedimus; quanto magis huic, quam diuinam et deificam omnia signa que Deum inuocant, contestantur? Nonne digne stulti iudicaremur, si uirtutibus non crederemus, qui sermonibus credideramus? Nonne rationabiliter improuidi et inconsulti notaremur, si aduocantem spem non sequeremur, qui desperationi fueramus obnoxii: Sed, aiunt e contra, stultum est quod creditur. Non enim rationi subsistit, Deum habere Filium; neque emortua et dissoluta corpora rursus reparari posse ad uitam. Omnes philosophi et sectarum inuentores diuersis disputationibus inuicem se confoderunt, nullus ad alterum transiens; quia unusquisque in quo imbutus fuerat, permanebat. Per id enim quod uerba contradictioni obnoxia sunt, nullus alterum superabat. Non enim erat unde se quis uictorem ostenderet, sed inuicem contradictionibus se fatigantes, minime alter alteri persuadebat. Hinc factum est ut Dei prouidentia,  cuius sensus inuestigari non potest, predicationi sue uirtutem adiungeret, ut ueritas predicationis uirtutis testimonio probaretur; ut qui uerbis contradicere parati erant, uidentes uirtutem contradicere non auderent. Que enim maior poterit esse testificatio ueritatis, quam est operatio uirtutis? Si quis autem opera uirtutum deneget accusans Scripturas, quomodo poterit stultam fidem nostram dicere denegans Scripturas? Ubi enim scriptum est de Christo quod Filius Dei credendus est, eodem loco uirtus testis inuenitur. Et si cui absurdum uidetur legenti Christum Dei Filium crucifixum, reuoluat, et inueniet resurrexisse eum a mortuis, et intelligat non otiose eum mortuum esse, neque inuitum, qui potuit resurgere, sed esse mysterium. Quicumque ergo est ille, aut tacebit de cruce; quia si dixerit stultam crucem, non poterit stultam dicere resurrectionem, excusat enim resurrectio crucem; aut si locutus fuerit de cruce, non poterit negare prouidentiam esse in ea quam uidet testimonio resurrectionis firmari: aut utrumque enim accipitur, aut utrumque refellitur, ut qui non defendat, nec audeat accusare. Quare autem crucifigi se permiserit, cognatis mysterium reseruandum est. Mortem autem hanc in tantum commendauit, ut clarificari se per eam testatus sit. Nam ait: Potestatem habeo ponendi animam, et potestatem habeo iterum sumendi eam . Non ergo coactus est mori; quia potestatem habuit et mori et resurgere. Hanc qui abnuit, non poterit dicere uiolenter illi mortem illatam. Si enim istam negat, nec mortuum illum poterit asseuerare, quia hec illic continetur, ubi morti traditus legitur. Nemo enim ex superioribus postrema, aut ex postremis superiora condemnat; quia contrarium non est quod unius corporis est. De mortuis autem quod resurgant, dolo dicunt stultum credere. uident enim exempla quibus credibile iudicetur. Omnia enim semina usibus necessaria, nisi resoluta fuerint, renasci rursus non poterunt. Si hoc in mundo hominum causa Deus decreuit, cur illorum ipsorum corporibus si hoc prestaturus credatur, stultum putatur? Nisi quia ipsi stulti sunt, qui Deo non dant, quam potest mundus, uirtutem; cum gestarum nunc usque appareat umbra, quia iam tempus non est faciendarum uirtutum. Initio enim fieri oportuit, ut semen fidei per hanc crementum faceret. Tamen et modo demonia nominata cruce Christi terrentur; et si impensius fiat, fugantur; et dii Paganorum formidine et metu nominate crucis responsa dare non possunt. Si opprobrium est mors Christi, quare terrori est? Res enim que ex crimine uenit, non timeri debet, sed contemni. Quis enim timeat hominem pro crimine suo occisum? At si innocens fuerit, timeri tamen non potest, sed doleri. Itaque nisi sentirent demonia, uel dii Paganorum, sacramentum esse crucem Christi, nominata ea non terrerentur; et ut expressius dicam, nisi rei essent, non timerent. Hi etenim omnes, qui ex parte diaboli sunt, consenserunt in mortem Christi. Unde cuncta demonia siue dii Gentium, nominata cruce Christi, terrore concutiuntur. Omnis enim qui in alicuius innocentis morte reus est, cum nomen eius fuerit memoratum, timor apprehendit cor eius. Recordatione enim habita delicti reum se uidet. Quanto magis demonia, uel dii Gentium, qui rei sunt necis Domini et Saluatoris mundi? Sed Pagani antiquitatis causa uerum se tenere contendunt, quia quod anterius est, inquiunt, falsum esse non potest. Quasi antiquitas aut uetus consuetudo preiudicet ueritati. Possent enim homicide, aut molles, aut adulteri, uel ceteri criminosi per hoc illicita sua defendere, quia antiqua sunt, et ab ipso mundi initio cepta; cum hinc magis intelligere deberent errorem suum; quia quod reprehensibile et turpe est, male ceptum probatur; quod autem honestum et sanctum est, digne colitur: nec posse turpe et reprehensibile ante factum esse honestum et irreprehensibile. Et ad extremum, Paganorum traditio ab homine inuenta negari non potest: quia autem nostra Lex a Deo  data est, euidens res est. In monte enim apparuit maiestas Dei ad dandam Legem hominibus. Et ut huic fides possit haberi, premisit signa multa et prodigia facta in Aegypto, quod hodie quoque libri testantur a Ptolomeo reconditi in bibliotheca Alexandrina. Sic ergo Legem dignatus est dare, ut nemo ambigeret Deum esse qui tradidit. Palam enim et manifeste uisa est omnibus maiestas Dei, tanto fulgore et terrore, ut etiam preter eum nemo alius Deus crederetur, et quod iubebat omni obseruatione dignum haberetur. Et ut omnia deifice rationi conueniant, inspiciatur tradita Lex, si quid in ipsa iniustum, si quid inhonestum, si quid ridiculosum. Sic oportuit Deum innotescere; non ut in angulo per imposturam appareret, qui claudi non potest; neque in speculo, ubi aliud est quam cernitur operante illecebrosa fallacia: neque ea seruanda traderet [1 1Kb] , que propterea quod inhonesta essent, in tenebris gererentur. Cum enim unius Dei notitia oblitterata esset in mundo consuetudine delinquendi, quia mendacium uelamen prestiterat ueritati, clemens et misericors Deus, nolens opus suum perditioni obnoxium fieri, uisitare dignatus est genus humanum. Non sic apparens sicut hi qui falso dii appellari uoluerunt; sed sicut est ueritas Dei, ita se manifestauit, ut errorem adimeret, qui falsorum deorum predicatione mundi sensum corruperat. Denique supra sexcenta millia hominum egressa de Aegypto, uidentes et cognoscentes Dominum hunc esse supra omnes ex apparentia ineffabilis glorie, proximare ad eum timuerunt, sed longe curuato genu eum adorauerunt . Postea prosequentibus aliis signis [2 1Kb] quam que fecerat in Aegypto, in omnibus mirabilibus manifestatus est unus esse Deus, Hec omnibus prope innotuerunt linguis, hec uicinis gentibus terrori fuerunt. Quid tale in diis Gentium? Cui genti, cui populo gloriam suam ostenderunt? que signa aut uirtutes ad diuinitatis sue testimonium fecerunt? ubi uel quando locuti probantur? Sed irrationale uulgus aut apparentes umbras, aut demonia, aut simulacra mortuorum, ut deos colere ceperunt: que res in consuetudinem uetustatis deducta, arbitratur rationis sibi ueritatem posse defendi; cum ueritatis ratio non ex consuetudine, que est ex uetustate, sed ex Deo sit, qui non uetustate Deus probatur, sed eternitate. Quamobrem fides non cepta res, sed sine initio est. In Deum enim credere, nostrum incipere est. Nam quod creditur, eternum est. Quomodo ergo anteriores se putant Pagani, quando quod colunt, post Deum est? Numquid non opus post opificem est? Pagani colunt opera, nos opificem; illi creaturam, nos Creatorem. Certe Deus fecit mundum, facto notitiam suam non ostendit? Aut fecit hominem, et noluit se ab eo coli quem fecit? Sed absurdum est. Factus ergo homo cepit uenerari suum Conditorem; quia dignum est, et causa hoc exegit. Quod cum per desidiam hominum obsoleuisset, reparauit istud Deus in Abraham, ut cognitio Dei que fuerat in Adam, inciperet rursum in Abraham: ut ab eo geniti, sub eius cognitione educarentur, et per traducem non deficeret, neque deesset qui coleret Deum; aduocatis etiam extere gentis hominibus ad istam Dei cognitionem. Qui ergo cognouit, sub initio est: qui autem cognoscitur, supra initium est. Qua igitur ratione Pagani legem suam ante dicunt fuisse quam nostram? Si mundus ante. Deum est, quod absit, sic poterit et Paganitas anteponi Christianitati. Nemo miretur de nomine Christianitatis. Est enim colere unum Deum in mysterio Trinitatis. Quod si nomen Christi putatur ex chrismate, nominis tamen ratio ante chrisma est. Apud maiores enim nostros, qui in reges ungebantur, christi uocabantur, habentes imaginem Christi uenturi, qui natus de Deo Patre in regem non immerito Christus appellatur;  quia quod istis chrisma, illi dedit natiuitas: quem quamdiu ignorant Pagani, reprobant; cum autem cognouerint, diligentius excolunt, gaudentes quia de malo transierunt ad bonum. Qui enim in re tam friuola et inepta pertinaces fuerunt, quando fortiores et uehementiores erunt cognita ueritate? Qualis ergo Christus noster est, qui cum nescitur, oditur; cum cognoscitur, amatur? Nam omnis malus cum nescitur, amatur, cognitus oditur. Quanti retro oderunt Christum, qui nunc amant, quique dolent odisse se, quod nescierunt? Imprudentis enim est odisse quem nescias, quia probandum est an odio digna sit res. Denique qui hodie aduersantur, crastino defendent, penitentiam agentes, tarde se cognouisse quod uerum est. Quod si odio digna res esset, aut aliquid haberet fallacie, quotidie ex christianis fierent pagani. Porro autem, quoniam hec ueritas est, quotidie omni hora sine intermissione deserentes Iouem, inter quos sophiste et nobiles mundi, qui eum Deum confessi erant, confugiunt ad Christum, cui est honor et gloria in seculorum secula.



DE FATO.

CXu  .---Nihil tam contrarium christiano, quam si arti matheseos adhibeat curam. Hec enim inimica dignoscitur Dei legi. Si enim nascuntur qui mali sint, et e contra qui boni sint; frustra lex data dicitur: et non solum hoc, sed et iniustus habebitur Legislator. Qui enim lege data cogit homines contra id quod nati sunt facere, sciens non posse mutari naturam, ad hoc utique legem uidetur dedisse, ut haberet occasionem qua crudelitatem suam de nece hominis satiaret. Utquid enim prohibet quod scit auerti non posse? Aut quemadmodum damnat hominem qui non fecit quod facere non potuit? Si autem iniustum uidetur, ut est, quia istud de Deo sentire nefarium est; recte et salutari ratione legem dedit, sciens posse hominem continere se ab eo quod prohibet lex. Ergo quia iuste legem dedit, non est utique iniquus cum uindicat. Itaque si legi Dei fides commodanda est, quia iuste probatur data; ars matheseos euitanda et fugienda est. Hanc enim astutia et subtilitas inuenit diaboli. Quia enim aperte repugnare non audet auctori, tergiuersatione id agit, ut et Deo iniuriam faciat, et hominem legi inimicum constituens, morte mulctet secunda. Qui ergo Dei auctoritati cedit, et factum eius retractari nefarium ducit, legi ab illo date obtemperat, die noctuque studiis eius insistens, nec aliquid aduersum respicit, non dubitans quia potens est homo precepta eius seruare. Nam hi qui peccare gestiunt, occasionem querunt quomodo peccata sua a se faciant aliena; ut dum nature quasi imputanda peccata sint, immunis esse a pena uideatur peccator. Hoc propositum horum est qui desperatione promisse future uite, presenti desiderant frui uoluptate. At hi qui freti fiducia fidei, spem futurorum exspectant, hoc implere contendunt, quod in primordio renascibilitatis polliciti sunt, ut abrenuntiarent pompis et uoluptatibus satane. Quanta ergo subtilitate usus est satanas, ut promptiorem hominem ad peccandum faceret, per quod inuidie sue expleret nequitiam? Dum enim audit sic se natum esse ut peccet, et Deum non ignorat esse iustissimum, credit se impune peccare; quia qui iustus est iudex, non damnat eum qui imperante natura peccauit. Nec quidem eius peccatum dicendum est, quod alius egit per illum. Sic deceptus est homo: peccatis enim pressus, factus est morti obnoxius. Igitur tollit omne hominis bonum, qui tollit et malum. Si enim peccator non habet penam, nec iustus coronam. Utquid laudantur boni, et reprehenduntur mali? Si enim huius nature est ut peccare non possit, quid laudas in illo quod non est eius? Et utquid condemnas in peccatore delictum, cum scias non eius esse quod peccat? Quid nisi iniustus erit qui bonum laudat,  et malum accusat? Sed forte dicatur e contra, Bonam naturam in homine laudo, et malam condemno: quia et uinum bonum laudatur, cum per naturam bonum sit; et malum recusatur, cum illud eque natura hoc prestet. Si ita esset, nichil erat reprehensionis causa, ut sic laudaretur iustus, nec corona dignus iudicaretur: neque ita accusaretur iniustus, ut pena dignus diceretur. Porro autem et in presenti et in futuro iustos remunerari scimus et legimus, et iniustos penis subditos concremari: quod iniustum utique uideretur, si iste qui nature sue rem gesserat, igne ultore penas pateretur; aut alius qui eque nature sue rem exsequitur, premiis afficeretur. Si autem laudandus est bonus, quia quod nature sue erat fecit; laudari debet et malus, quia et ipse similiter quod nature sue erat, gessit, ut unusquisque permanens in eo quod factus est, laudetur. Quia si in quo factus est manens uituperabilis habetur, auctorem tangit uituperatio, qui talem nasci fecit qui displiceret. Quod si iure remunerandus est iustus, et condemnandus iniustus, iam non nature respondetur, sed uoluntati: quia natura libera est, uoluntas autem in causa est, que sensibus accessus patitur et recessus; ut iniustus uidens coronari iustum, se autem damnari, sibi imputet, qui contra legem sensibus credens malum fecit, cum potuit facere bonum. Numquid poterit accusari sol, quia urit; aut aqua, quia infrigidat? Aut numquid remuneranda est aqua, quia siti affectos homines recreat; uel premiis afficietur sol, quia reficit homines calore suo post frigus? Quod enim nature sue est, faciunt: unde nec damnantur, nec laudantur; aliud enim facere nesciunt. Sed quoniam non ita est ut estimant stellarum speculatores, ratio actuum probat. Non enim inueniri potest qui bene faciat semper; aut male. Tunc enim uideretur sic natus ut bene ageret, si irreprehensibilis permaneret; et ita digne estimaretur ut esset malus, si in eo duraret ut male faceret semper: at cum et illum, quem bonum putas natum, aliquoties uideas male agere; et hunc, quem malum natum dicis, nonnunquam cernas facere bonum, quomodo hoc uerum probas, ut malus malus sit, et bonus bonus, nisi quia hoc magis certissimum est, quia ubi animum quis dederit, in eo proficit? Nam et cause sunt, que generant peccata, ut aut inuidia quis litiget, aut inimicus existat. Illa autem que a lege prohibentur, non palam neque manifeste, sed occulte admittunt. Quare, nisi quia reuerentur legem? Sin uero, ita ut asserunt, ad hoc nati essent ut male facerent, non quererent latibula, neque aliquam legi reuerentiam exhiberent; sed passim ea facerent que cogeret natura. Sed cum uideas procurari peccatis, et excogitari ut possint latenter admitti; et loca enim et personas et tempora eligunt, ut mali propositi impleant uoluntatem; simili modo etiam boni iudicio quodam et bona opera sua discernunt, ut pro tempore et causa alicuius bonum suum distribuant: quod utique non iam nature imputandum est, sed que in natura est uoluntati. Si autem naturale esset, cessaret iudicium. Nam si rem plenius discutiamus, qui nunc iusti sunt, iniustos illos prius fuisse ostendemus: data autem opera immutati sunt. Ipse etenim Abraham per fidem iustificatus legitur . Ante ergo non fuit, quippe cum patre suo duce idola coluisse intelligatur. Et Zacheus utique, cui post uulgarem uitam testimonium perhibet Dominus . Et uas electionis, qui istud etiam fatetur, dicens, Eramus et nos natura filii ire, sicut et ceteri : quia cedit uoluntas pro natura. Ex uoluntate enim quis iudicatur, non ex natura. Sine dubio et omnes martyres et iusti facti sunt boni; quia non fidelenati, sed renati sunt. Et quantos scimus turpis uita fuisse, et prodigos cultores luxurie, qui nunc continentes et sancti sunt? Accedente enim timore Dei, uincuntur uitia, que prius dominabantur. Quantum autem possit timor legis, hinc aduertamus. Ante Iuliani  edictum, mulieres uiros suos dimittere nequibant. Accepta autem potestate, ceperunt facere quod prius facere non poterant; ceperunt enim quotidie uiros suos licenter dimittere. Ubi latuit fatum tantis temporibus? Timore credo legis occultabat se. Illud autem quomodo subintrauit, quod tradidit Moyses? Dormientibus credo fatis. Tanta enim tradita sunt illis seruanda, et talia qualia nulla gens habet precepta. Et ne hoc aliquis ad plagam celi referendum putet, in omnem prope orbem dispersi mandata legis sue custodiunt. Hec precepta contra fata sunt. Non enim forte fuerunt tribus millibus annis et supra a constitutione mundi: postea autem data, permanent usque in finem. Quod ergo tot millibus annis non fuit, quomodo cepit? Stellarum enim cursus a constitutione mundi est. Et quid illud est, cum tanta multitudo Iudeorum sit per totum mundum, nemo immutetur ex his ut fiat gentilis, cum uideamus ex Paganis, licet raro, fieri Iudeos? Ecce quantum pertinet ad ritum Iudeorum, exclusum est fatum; quia et extra fatum esse ceperunt, et in eo permanent. Quid uidetur de Sodoma et Gomorra, quorum qualis fuerit exitus, uindicta obtutibus adiacet ? Sic fuit ut omnes spurcitie infamia aspersi, diuino igne consumerentur. In cataclysmo omnes unius fati fuerunt, ut omnes una morte et eodem tempore cuncti perirent, excepta domo Ne . Et omnis exercitus Pharaonis uno decreto natus dicetur [1 1Kb] , ut ineptus error matheseos uindicetur, quia demersi sunt in Rubro mari cum suo rege . Et alia quanta exempla sunt que pretermittimus, quia ad satisfactionem sufficiunt duo exempla; quanto magis tot mysteria? Nam et cuncte gentes diuersa habent instituta: et quod alibi licet, hic non licet; et iterum, quod hic licet, alibi non licet. Hic enim in urbe Roma  et finibus eius, que sacratissima appellatur, licet mulieribus uiros suos dimittere, cum cautum sit in lege diuina, ut ne uiri quidem hac potestate uterentur, excepta fornicationis causa . Ecce in hac re meliores sunt Barbari. Quod et hic seruari posse non impossibile est, quia prius seruatum docetur. Mutatum est ergo fatum, quia cepit licere quod ante prohibitum erat. Et eunuchos in regno Romano fieri non licet, apud alios licet: quia autem et hic possent fieri, in absoluto est; nam factum licet occulte probatur; si autem cessaret timor, publice fieret. Metus ergo prohibet fatum; uincitur enim, si quod uult facere non facit. Et Perse mulierum more inaures habent, quod hic inhonestum et illicitum est: quia autem et hic fieri possit, attestantur antistites Matris, que appellatur magna; et reuera magna fuit, sed meretrix: sed in eo distat, quia isti cinedi sunt, illi uiri. Et quid dicemus? In omni orbe terrarum hi soli hoc fato nascuntur, ut abscisi in mulieres transformentur, ut toto mundo isti pauculi inueniantur; quos constat minis circumueniri, et promissis premiis ad hunc dolorem et dedecus cogi: si autem ad hoc nati essent, non cogerentur. Perse licitum habent cum filiabus suis conuenire, quod et hic fieri posse ostenditur per id quod a quibusdam factum probatur. Sed quia uindicta interuenit, metu correpti sunt, ne facerent quod potest fieri, sed non licet. Omne enim quod prohibetur, ideo prohibetur, ne, quia potest fieri, fiat: si autem fati esset, non posset fieri, neque prohiberetur. Nam si non esset fati et prohiberetur, posse fieri quod fati non est significaretur. Et que prudentia est prohibere quod non potest fieri; ac si aliquis prohibeat, ne quis de urbe Romana transuolet in Hispaniam, aut ne quis humeris montem transferat? Illa autem que possunt fieri cum non debeant, prohibentur. Mos Maurorum est ut inaures etiam in naribus habeant femine; numquid  fati est? Si fati esset, huc translati sic manerent; quia si fatum est, unusquisque secum habet fatum suum: sed quia non est fati, omnes inde uenientes, hic immutantur, uidentes turpe istic uideri quod illic decorum putatur. Certe apud omnes gentes numerus, numerus est; terra, terra est; et aqua, aqua est; et er, er est; et ignis, ignis est. Numquid potest alicubi reperiri terra que non arida sit, aut er qui palpabilis sit, aut aqua que non fluxa et frigida sit, uel ignis qui frigidus sit? Sic ubique Iupiter, Iupiter est; et Saturnus, Saturnus est; et uenus, uenus est. Eodem modo et cetera signa. Ars enim ista una ratione tractatur ubique: sed quia apud omnes gentes instituta manent, non fatorum ratione que ubique una est, sicut tractant, sed hominum excogitatione. Quidquid enim alicui qui primus putatus est apud suos, quod ratione dignum uisum est et aptum decori, statuit quibus preerat. Inde unaqueque regio uel gens propria habet que seruet. Sicut Solon et Lycurgus multa statuerunt que a Grecis legis more seruarentur, que paulatim deficiente regno eorum oblitterata sunt. Nam regibus Iudeorum mule placuerunt ad sessum; Romanorum autem non mule, sed equi; Garamantum autem, qui supra Tripolim Afrorum sunt, regibus tauri placuerunt ad sessum: Persarum uero reges uehiculis feruntur; nam ueteres reges Persarum, nec uidebantur a populis: et reges Madian camelis delectantur ad sessum, ita ut et colla eorum aureis exornentur torquibus: et per Africam asinis magis uolunt insidere quam equis. Cum omnia ubique sint, non tamen omnia omnibus gratiosa sunt; quia unusquisque eligit quod magis apud illum habeat gratiam. Nam et nobis ipsis diuersa uoluntas est, et in uestibus, et in cibis, et in cetero usu, et in ipsa sententia. Quod ne fati dicant qui multorum diuersa asserunt fata, hec res probat, quia frequenter mutatur nobis uoluntas. Quod enim diu amauimus, postea displicet; et diligere incipimus quod prius libenter non habebamus, et facta consuetudine immutati manemus. Ordinem autem si dicunt esse fatorum, ut sit quid quibus efficiant temporibus per interualla recurrentia pristina, ut puta quod hodie faciunt, iterum faciant post tempus: non enim in uno dicuntur manere. Nam per disciplinam et consuetudinem uincuntur. Mulieribus etenim Romanorum multis temporibus uini usus incognitus fuit. Disciplina enim facta consuetudine confirmauit sensum suum, ut retineret quod prodesse didicerat. Numquid illis temporibus hec fata fuerunt, et postea mortua sunt, ut cessaret res bene inuenta? Sed non fata hec, sed disciplina inuenerat. At ubi recessum est a consuetudine, periit disciplina. Et ueteres Romanorum tante continentie fuerunt, ut etiam oblata munera refutarent, bonam famam diuitias arbitrantes, et uirtutem uoluptatibus preponentes: et his fatis successum est, aut obierunt; sed non fati fuit, sed discipline, que etiam ipsius fati pedagogus est. Quomodo enim potest fati esse quod neque ante tempus habuit, neque nunc habet? Et quidem nescio utquid tantam inuidiam fato faciant, ut in omnibus gestis ipsum dicant auctorem, cum sit et non sit. Ubi enim disciplina est, non est; et ubi consuetudo est, non est; et ubi casus est, non est: ubi autem uidetur esse, timore legis uincitur; et libido enim metu compescitur, et questus pecunie propter Deum promerendum repudiatur. In hac ergo parte negari non potest, quia non potest non esse quod uincitur: et tamen recte potest dici et in eo ipso non esse, quia caret auctoritate quod uincitur. Itaque Dei legem qui sequitur, et consuetudinem tenet bone uite, huic cedunt omnia que dicuntur fata. Tantum enim potest consuetudo, ut etiam bestias mitiget. Nam male uiuere uolentes, ipsi sibi fata constituunt. Per luxuriam enim et uoluptatem fit intemperantia et inquietudo, que parit incontinentiam et iracundiam. Et scientes istud  pena dignum, ut immunes se faciant, pudorem passi fatis adscribunt, cum de hac re cogitantibus adiutorium faciant demones; quia et hoc statuunt, ut male cogitantibus tribuant effectum: istos fata appellant, non intelligentes quia sunt hominis inimici. Nam si per sensus non subintrarent peccata ad animam, sed de intus nascerentur, recte omne quod delinquitur, fatorum esse uideretur: cum autem uideant, per uisum et auditum et per reliquos sensus nasci concupiscentiam peccatorum , quid fatis imputant? Quia autem potest uinci, hinc aduertimus. Cogitantibus etenim nobis et de aliqua re sollicitis, silent inimici, et conquiescit libido: non enim possunt suggerere occupatis nobis. Numquid aliquis ad aliquam rem alicui dedito aliud suggerit? Non facit, sciens aut se non audiri, aut aporiari quasi importune suggerentem. Ita et inimici quos constat esse demones; ii sunt enim dii Paganorum, qui si uiderint diuinis rebus nos occupatos, non se ingerunt ad contraria suggerenda, sed in insidiis sunt querentes occasionem qua se ingerant. Munimenta ergo sunt animorum meditatio assidua legis Dei et operatio; quia si otiosos nos uiderint a rebus diuinis, excitantur ad sollicitandos nos. Ipsi enim sunt qui per carnem et sanguinem seminant concupiscentias. Quamuis enim habeat caro proprium motum originis sue, quia non est otiosa [1 1Kb] carnalis natiuitas; tamen in hac re accedit ad necem hominum adiutorium demonum. Diuersa enim sunt demonia, et disparem habentia uoluntatem. Quedam enim sunt que cum perturbant animos, elidunt corpora: quedam uero admiscentia se sanguini, generant animis desideria: alia autem cordi hominis se copulantia, suggerunt cum blanditiis contraria: nonnulla autem sunt, que sola corpora obligant infirmitatibus; sicut et illam filiam Abrahe, quam Dominus curauit . Hec omnia ignorantes Pagani, fatum appellant; cum diuerse sint cause, et ista ab inimicis procurentur, ut quacumque ex causa irritetur homo, et subiiciatur passionibus. Sed fatum bonum appellant, cum bene temperata sunt corpora, aut affabilitate commendantur, habentia gratiam quamdam: malum autem fatum esse, si plus caloris habeant, aut humoris; aut si quis non sit aspersus gratia, sed magis ad detrimenta paratus, quos infortunatos uocant. Fac uera esse. uidemus enim hec etiam in animalibus, ut plus habeant caloris: sed animalia non sunt rationalia sicut homo, ut possint adhibita cura corpus suum temperare. Ideo enim imperator est corporis animus, ut gubernet illud retinaculis legis diuine. Ea enim que siue impulsu carnis, siue ab inimico suggeruntur, non esse utilia lex ostendit diuina. Quam ideo adiutorio dedit Deus, ut dictantem inimicum mala, quasi bona respicientes legis precepta, illum intelligamus esse seductorem, quia aliud suadet quam docet lex. Sic ergo frenatur corpus, ut quia feruet, minus illi detur, et a deliciis retineatur. Sicut enim corpus febricitans si accipit escam aut potum, increscit illi calor; ita et huiusmodi corpora que sanguinis feruore uruntur, uehementius exardescent, nisi fuerint gubernata. Igni enim si deest esca, sopitur. Animi est ducere corpus. Si autem dimiserit illud ut eat quo uult, precipitabit ipsum, sicut equus furiosus negligentem sessorem. Et quia corporis feruor plus exardescit, agentibus inimicis ad deceptionem anime; quia non corpus desiderat, sed calore suo generat anime desideria; Dei nostri assistentia [2 1Kb] imploranda est ad tutelam, ut prohibeat eos: quia non est nobis colluctatio aduersus carnem et sanguinem, sed aduersus principes et potestates : quibus amotis, facile erit carnis et sanguinis motum comprimere.  Exstinguitur enim incendium, si desit materia per quam urat. Illis autem eueniunt que a mathematicis dicuntur, qui credunt futurum quod dicunt. Illud enim agitur subtilitate demoniorum, ut ea efficiant que antistites illorum dixerint futura, ne falsi detecti credantur. Circa eos uero qui responsis illorum non commodant fidem, non preualet effectus eorum: quia neque ipsi tam intenti sunt, ut satisfaciant eis qui illis non credunt; neque patitur Deus facere illos per quod seducantur fidentes de Deo, et non credentes diabolo. Omnia enim sic Deus instituit, ut secundum uniuscuiusque fidem eueniat, ut arbitrium liberum maneat uoluntatis: ac per hoc qui Deo credit ad auxilium eius confugiens, nichil ei poterit preualere; certus est enim in potestate eius esse que fecit, et non audere contra eum quem uidet Deum communem habere propitium. Certe fecit Deus mundum, et solem et stellas creauit, constituens eis cursus quibus gubernatur genus humanum: numquid non habet potestatem imperare illis, ut aliquando aliud faciant, quam decretum habent? Sic enim ea condidit, ut uoluntati subiaceant, tunc demum cursus decretos exsequantur, si aliud minime fuerit preceptum: ut si rogatus ab iis fuerit quibus ministrant, per id quod aut importune sint pluuie, aut nimia siccitate steriles fructus appareant, iubeat temperari tempus: aut si forte, ut assolet, irato Deo uiuant homines, dum per luxuriam et uanitatem oberrantes non faciunt quod placet Deo, diutissime suspensa pluuia, ut factum legimus sub Elia et Eliseo, famem excitet super terram, satisfactione placatus annuat ut imbres irrigent aridam . Eodem enim modo ratio mundi est, ut imperium seculare. Quomodo enim quidam pressi a rectoribus prouinciarum, ad auxilium Imperatorum recurrunt ut erigantur; ita et homines si aduersa sibi uiderint tempora, supplices se prebeant Deo, in cuius potestate sunt omnia. Sed hoc mathematicis non uidetur. Aliud enim inquiunt fieri non posse, quam ut sidera decretas sibi impleant causas: et neque reuocari, neque ad aliud impelli possunt, sed semel statuta seruant officia. Hec mathematicorum asseueratio est, ut dicant fata immutari non posse, neque precibus aliquid impetrari; quia semel Deum dicunt statuisse totius mundi rationem, et ministris sideribus tradidisse, que neque retro neque ante fieri possunt. Hic est error mathematicorum, quo et Deum pulsant. Per hanc enim asseuerationem negant aliquid posse fieri extra ordinem mundi, ut omnia que in mundo a Deo facta leguntur, si a mundi lege discordant, negent credenda: illa autem asseuerant que iuxta mundi statuta facta dicuntur, ut neque uirgo peperisse dicatur, neque uirga Aaron floruisse et fructum attulisse , neque Sara anus peperisse . Hec enim mundi ratio non habet, quia extra mundi ordinem a Deo facta leguntur. Et quid mirum, si auctor mundi fecit quod non potest mundus? Sed transgressus uideretur, aiunt, rationem quam statuit, si aliter ipse fecisse dicatur, quam mundo decreuit. Age uero, mundo legem statuit faciendi, aut generandi; numquid sibi? Et humilitas eius erat, si sic faceret, sicut ab eo conditus est mundus? Et unde ab eo factum intelligeretur, si mundi lege fecisset quod fecit? Ut autem intelligeretur a Deo factum, non a mundo, alio ordine factum est. Certe soli decreuit ut incessabiliter impleat statuta spatia, nec habeat licentiam standi; numquid qui hanc legem ei statuit, non ipsi licebit statuere illum? Certe iudicibus statutum est ne liceat in reum datam sententiam reuocare; numquid et ipse imperator sub hac erit lege? Nam ipsi soli licet reuocare sententiam, et reum mortis absoluere, et ipsi ignoscere: quanto magis Deo licere debet quod mundo concedi non debuit, quia Creatoris sui est famulus? Denique mundus per legem sibi traditam, occidere potest, uiuificare non potest; per intemperantiam cecum creare potest, oculos illi reformare non potest; imbecillem et egrum facere potest, curare illum non  potest: hoc enim sibi Deus reseruauit, unde appareat eum Dominum omnium esse. Ad subruendum enim fatum pertinet, quia mortui surrexerunt; ceco nato oculi reformati sunt, egri et paralytici confirmati sunt, et cetera que facta sunt alia, ut confugientibus ad Deum, si quid fati esse potest, impedimentum afferre non possit. Dicit enim Ioannes apostolus: Maior est, inquit, qui in nobis est, quam qui in hoc mundo . Rogatus enim Deus, etiam que statuit amouet. Nam utique statuit in peccatores uindicandum, et tamen deprecantibus ignoscit; quia ipsi soli licet ligare et soluere. Unde cum soli statio concessa non sit, sub Iesu Naue iussus est stare, et obediuit eius imperio , contra id quod sibi in ratione mundi fuerat preceptum. Sub Ezechia autem amplius factum legitur; quia ut Ezechias, quod sibi promissum erat, uerum esse non dubitaret, signum tale accepit, quod nouum esset, et humanis auribus inauditum. Non enim sicut prius soli iussum est ut staret, sed ut reuerteretur retro : quod uidens Ezechias certum haberet eum posse sibi quindecim annos addere ad uitam, qui de hora nona fecerat sextam. Et quia contra mathematicos est quod Ezechie concessum est, negant enim posse addi ad uitam; signum iterum in hac re quod contra mathematicos esset, accipit. Impossibile enim asserunt aliud astra facere quam habet constitutum. Certe fati esse dicunt seruum habere, aut non habere. Esto. Ab initio mundi hec fata ubi fuerunt? Usque ad diluuium enim et infra multa serie annorum transacta, non fuit hec conditio seruitutis. Aut numquid ex Nini regis temporibus hec fata ceperunt, qui primus dicitur finitimis bella inferre cepisse, et captos facere seruituti obnoxios? uides ergo postea hoc esse inuentum, et non esse fati, sed actus demonum; quia si fati esset, ab initio mundi fuisset. Ipsa enim sunt sidera que facta sunt in initio, et nunc manet cursus eorum. Et antea uita hominum agrestis erat, nec diuitiis studebatur: quomodo nunc astrologi per astra dicunt diuites et pauperes fieri? Numquid mutata sunt astra? At uersutia et prestigium est Satane, ut ea per stellas dicat fieri, que angelis suis ministris operatur. Accedente enim tempore quo interitus ei appropinquat, maiora adinuenit per que peccetur. Ecce scimus laborasse fame Italiam, et Africam, et Siciliam, et Sardiniam; dicant mathematici, si omnes hi unum fatum habuerunt, cum inter centum ne quidem duorum fata sibi conuenire posse dicantur Erubescant, et taceant; et Deo supplices manus tendant, in cuius potestate sunt omnia. Sed in hoc forte subreptum est fatis? Quid dicamus esse de Pannonia, que sic erasa est, ut remedium habere non possit? O infirmitas eorum! quia fide pendula christianos sese profitentur. Dum enim de promissis dubitant, nec de iis que facta sunt, cogitant. Si enim ea que a Prophetis et Apostolis gesta sunt, considerarent, nunquam fabulas mathematicorum admitterent. Scirent enim omnia in Dei esse potestate, nec terrerentur quando bonis mala accidunt; quia in futuro iudicio remunerabuntur, memores Apostoli dicentis, Quia per tribulationes, inquit, oportet nos intrare in regnum Dei . Contentus enim, et Dei sui exspectans iudicium, remuneratus etiam uindicabitur. Si enim in presenti uindicari desiderat, aut omni auiditate presentibus frui copiis, dubitat de promissa uita; ac per hoc in futuro inter perfidos deputatus pena dignus habebitur. Mundum enim Deus propter exercitium fecit, et omnibus copiis honestauit, duas causas proponens, presentem et futuram, celestem et terrenam, ut ad probationem esset homini: ut qui spreta futura uita presentem eligeret, carni deputaretur; qui uero presenti futuram anteponeret, spiritualibus dignus haberetur; et qui iniuste pressus potentia iniustorum, querelas Deo deponeret uel resignaret [1 1Kb] , in futuro iudicio releuatus spirituali  gloria honoraretur. Unde nullus sanctorum in mundo gloriosus apparuit, neque presentes dilexit delicias. Hinc Apostolus: Habentes, inquit, uictum et uestitum, his contenti simus . Sed qui est christianus, etiam dolet, si felix uideatur in seculo, cum Christianorum dignitas et felicitas non in terris promissa sit, sed in celis. Quomodo christianum se dicit, qui non illic gloriari uult ubi promissum est, sed hic ubi prohibitum est? Si enim expediret presentibus frui, non utique hec contemnentibus celestia promitterentur. Qua ergo spe Christiani mathematicis aures commodant, cum audiant Ioannem apostolum clamantem et dicentem: Nolite diligere hunc mundum, neque ea que in hoc mundo sunt ? Itaque si hec sunt fidei uel legis nostre precepta, ne mundus diligatur, neque ea que in mundo sunt; quid est ut quidam nostrum querantur contristati de aliorum felicitate que est in mundo, que apud Deum forte infelicitas est; cum magis gaudere deberent, quia non illis mundus prestat per que obligati teneantur humanis rebus obnoxii? Felicitas enim ista, securitatis facultate accepta, diuinorum caret sollicitudine. Indiligens enim sit necesse est circa diuina oracula, qui omnibus necessariis refertus, unde sit sollicitus non habet. Alia enim sollicitudine incipere solent laborare huiusmodi, ut amplificentur in seculo, quod sine peccato non potest fieri. Si propius autem aspiciatur, uidebitur inimicus magis illorum esse mundus, quos beatos dicitur facere. uix enim aliquis illorum celestia cogitat. Gaudendum ergo Christianis est, dum recte conuersantes premuntur in hoc seculo. Hic enim uincit seculum, qui contentus quomodo illi euenerit in hoc seculo, Deo gratias agit, a quo si qua hic denegata uidentur temporalia, reddi speret eterna. Utquid enim Deus futurum iudicium statuit, nisi ut qui iniuste deprimuntur ad tempus, uita eterna donentur, depressis iis qui per potentiam contemnentes, aut non credentes futurum Dei iudicium, impunitatem esse scelerum arbitrati sunt? Sed fatorum assertores negant futurum iudicium. Si enim nascuntur qui boni sint, et e contra qui mali sint; quid laudas aut accusas, quando neque bonus congressus laborauit ut uinceret, neque malus negligens fuit ut perderet? Quid enim inter priuatos fabulas uenditant? Nam iudicibus oblati peccatores, nunquam ausi sunt crimina sua fatis excusare; sed semetipsos reos confitentes, iure se sententiam excipere non negant. Itaque legis auctoritas rationem calcat fatorum, ita ut ne nominari quidem possint, cum se commouerit lex. Quomodo autem euasuros se in perpetuum credunt, qui nequiter uersati legis diuine seueritatem studio quodam ad tempus fugiunt, non cogitantes auctorem legis hinc dissimulare non posse? Nam hic imago legis est, illic ueritas: et qui illudit imaginem, ueritatem illudere non potest. Numquid est aliquis locus sine Deo, aut aliquis manus eius effugiat? Putant autem blandientes sibi, quia qui hic euadit, iam securus sit. Et quomodo hoc iustum estimant, ut aliis punitis in talibus causis isti euadant? Certe Deus mundum constituit, et qua lege uteretur, ostendit. Diligens enim opus suum ostendit ei uiam, qua itur ad uitam, ordinans quibus ducibus uteretur; quia est et uia que ducit ad mortem. Numquid non ergo requirere debet, si ii quos ministros regni sui posuit, eo iure quo constituit populum eius gubernarunt; aut si populus edictum eius suscepit, aut administri fideles inuenti laude digni sint, aut infideles penis subditi? Similiter et populus lege seruata laudatur, aut contempta damnatur. Hoc ius suum, hoc causa exposcit. Quomodo ergo quibusdam displicet futurum iudicium credere? Sed hoc mathematicorum inuenit amentia. Quomodo enim possunt futurum accipere iudicium, qui presenti repugnant; quia iudicium in natiuitate esse contendunt? Et quia natiuitati imputatur premium, desipiunt ipsi qui cum quodam iudicio naturali bonos et malos non fieri, sed asserunt nasci, peccantibus retribuunt, nec patiuntur  inulta esse peccata [1 1Kb] . uirgis enim malos et uinculis intus corripiunt, quos foris inemendabiles asserunt natos. An quis prudentum corripit quos scit emendari non posse? quod quidem aut stulti esset, aut iniqui. Sed ne hoc ipsum fato dicant fieri; qui sub fato est, non facit quod uult, ut et ipsi naturale nabeant ut uindicent in eos quos sciunt inconuertibiles manere naturaliter; et uere quia sic dicendum est, ut quidquid fati esse dicitur, stultitie deputetur. Quam enim stultum est ut cum dicant aliquem malum natum, nec illum bonum probent quem asserunt bonum natum? Quomodo enim potest bonus iudicari, qui rem iniquam facere deprehenditur? Quid enim tam iniquum, quam ut iniquus credatur, qui negatur aliud potuisse facere quam fecit? Et si omnia sub fato sunt, quomodo lex subintrauit que non sinat fieri quod fati est? Si enim tollatur lex, passim publice illicita fient, nec potentes poterunt ferri, nec erit libertas; quia et qui nunc non cogitat malum, sublato timore incipiet malus esse. Denique legimus legem malorum causa datam. Sed et hoc ipsum fati forte fuit, ut lex daretur? Et qua ratione fata subsistunt, si generant a quo destruantur? Quidquid fati est, contradicit lex fieri debere. Carent ergo ratione, si contraria sibi generant. Et iniqua sunt, quia nasci faciunt homines ad damnationem: et si iniqua sunt, auctoritatem habere non debent; quia omne iniquum punitioni obnoxium est. Aut ne forte legem nichil prodesse dicant, quia qui sic natus est ut malus sit, per legem non potest immutari; quod si est, lex superflue data est: et quomodo fata rem superfluam fecerunt nasci? quia nichil sine fato [2 1Kb] . Itaque fata et pro se et contra se faciunt: quod si ita est, stare non potest quod per inconstantiam rationis non tenet firmitatem. Sed ne propter hoc legem fata esse uoluerunt, ut quos malos fata faciunt nasci, a lege damnentur, ut conueniat fatis ex lege adhibere punitionem? Ad hoc quid erit quod dicatur, nisi quia et leges et fata proprio iudicio condemnari merentur, si pari iniustitia hoc elaborant, ut occidantur qui non sponte, sed fatis agentibus mala fecerunt? Ad hoc lex contradicit, quia fata propria professione damnanda sunt. Non enim negant eos qui mali sunt, fati esse quod mali sunt. Lex autem usque adeo aduersa est ipsis fatis, ut neget malos fati esse quod mali sunt, sed uoluntatis illorum: quamobrem illos puniendos rite constituit [3 1Kb] . Nihil ergo legi et fatis commune est, quando a lege negatur quod a fatis asseritur. Qua autem ratione nati dicentur, qui mathematicos urbe Roma prohibuerunt? quod diu seruatum non ignoratur, et certe pagani fuerunt. Quomodo fato fiunt que contra fatum sunt? Sed si est fatum, non facit contra se. Isti non habent fatum, qui faciunt contra fatum; et si hi non habent fatum, non est fatum. Sed est, inquiunt, fatum unicuique prestans qua morte moriatur. Quod si ita est, non est accusandus homicida. Nam et duplici genere se defendet; quia et ipse fatis agentibus hoc fecit, et ille agentibus fatis occisus est. Sed inter hec lex pulsatur, quia punit oblatum homicidam. Simili quoque modo nascitur qui adulter sit, et que adultera, et cui fiat adulterium. Quod si et hoc sic se habet; etiam nunc lex tangitur, que punit adulteros: quod si uere fati esset, etiam ille puniendus erat, qui tale habet fatum, ut adulterium patiatur. Et ipse enim particeps inuenitur, quia fatum eius admisit ut fieret adulterium.  Aequum ergo erat ut aut simul condemnarentur, aut simul absoluerentur. Inter hec iniusta lex uidetur. Ideo si a Deo sunt fata, lex non erit Dei; quia hoc non solum Deo, sed nec prudenti conuenit id damnare quod fecit. Sed quoniam nemo unquam contra legem ausus est dicere, uel a Deo hanc esse negare, fata a Deo dici esse non poterunt, quia ista Deus punit per legem. Quando enim damnatur quod fit impellentibus fatis, sine dubio fata damnantur. Sed anime, aiunt, male ad hoc nascuntur ut male faciant. Esto. Sed non deberent male fato nasci, ut innocentes ab his possent occidi. Si enim ille male anime essent, nasci non deberent, sed puniri, ne occiderent innocentes. Sed non anime, quas malas fingunt, innocentes occidunt; sed fata, que sic faciunt nasci homines, ut occidantur. Ac per hoc non anime, sed iniqua sunt fata; et si iniqua sunt, a Deo non sunt: ergo a diabolo sunt; et si a diabolo sunt, simul damnanda sunt cum illo. Et quoniam discernere dicuntur singulis, quomodo moriantur, aut ferro, aut laqueo, aut precipitio, aut naufragio, uel aliter, multis modis eadem prestant. Nemo enim potest solus ab omnium fatis discrepare. Quod si quis inuentus fuerit discrepare, iam non est fati, sed euentus. Et si in unius morte euentus est, erit et in multorum; et iam non erit fati. Anaxagoras in pilam coniectus iussu regis contusus expirauit, quod non contigit ulli hominum. Et Sisare regi Allophylorum mulier palum in tempora fixit, et ita reddidit spiritum . Hoc modo nemo est mortuus. Et antea cruci homines figebantur, quod postea edicto prohibitum manet. Si fati erat, quomodo desiit? Quando enim quod fati est prohibetur et non fit, uincitur fatum. Aut si non erat fati, non fato homines crucifigebantur, sed iudicio legis. Et ita est ut non fato homines damnentur, sed conuicti a malis suis operibus. Apud Thuscos [1 1Kb] natus dicitur quidam tam formosus facie, quam nemo unquam fuit: et quia uir bonus erat, ne cui in suspicionem ueniret, quia etiam honestarum mulierum oculos illiciebat, faciem sibi septem plagis uulnerauit, ut pulchritudinem que ab omnibus desiderabatur, damnaret . Ecce quomodo si fata sunt, superata sunt. Sed forte dicatur, Nature fuit ut formosus nasceretur; fati uero, ut facies eius uulneraretur. Quod si ita est, iam non nascitur fatum, sed accidens causa est. Et si accidens est, non erit fati, sed consilii, aut forte euentus, quantum ad reliquas pertinet partes. Nam quid aliud est uincere fatum, nisi immutare naturam? Quod si adeo utique esset, nec immutari posset, nec uinci. Legitur namque cautum in quodam iuris libello, aliquando mulierem quinque peperisse: quomodo subreptum est fatis, ut huic soli hoc natura decreuerit, quod non erat fati? Quod si fati fuisset, aliquante hac sorte onerate fuissent. Et cum quidam ad peregrina loca proficisceretur, uxorem suam amico quem fidelem sciret, commendauit, non utique puero, sed mature etatis. Qui ut diligentior custos eius esset, abscidit se ille, ut cum ea sine cuiusquam suspicione caute dormiret. Quid putamus, fati fuisse, an consilii? Sed quomodo fati fuerit quod contrarium est? Qui uincit enim quod natum in eo est, hic exinanit fatum. Et in studiis certe fatorum uertitur causa, ut sciat quis aliquid, aut non possit comprehendere. Omnes ergo senatores unum habent fatum; nullus enim senatorum sine litteris est: et gentes que sine litteris sunt, unum habent, et omnes serui unius sunt fati; nemo enim seruorum est senator. Sed si quod nascitur dicitur fatum, quidquid accesserit, extra fatum erit. Aut si quod accidit, ex fato uenit, quare per laborem uenit? Tunc enim diceretur fati, si inuito homini eueniret. Quod enim euenit [2 1Kb] sine prouidentia, fatorum dicitur: quod uero excogitatur, et diu pensatur, et exercitiis mediis acquiritur, cur fati esse  dicitur? Eunuchus aliquis natus est, alii fiunt, ubi erit fatum? In illo credo qui natus est: qui fiunt, quid dicendum de his est? Diuersum est enim nasci et fieri. Aut si hi fato facti eunuchi sunt, ille contra fatum natus est eunuchus. Et quare tam raro eunuchus nascitur, ut incredibile uideatur? Quedam mulier fuit in urbe Roma, quam constat undecim maritos habuisse; et alius uir qui duodecim [1 1Kb] habuit uxores; que fata sunt que his hec decreuerunt? Nam tempore imperatoris Constantini manifestum est puellam in parte Campanie immutatam in masculum, et Romam perductam: que hoc fata fecerunt? Alia ut opinor que uos nescitis. O si de hoc nomine taceretis, et aliqua euentui et casibus remitteretis, quedam prouidentie concederetis! Nam tantum potest uirtus et industria animorum, ut non solum nature resistat, uerum et seipsam emendet aut inemendet, quia habet iudicium sui. Traduntur enim mulieres Scytharum, que Amazones dicte sunt, cum uiri earum occupati bello longinquo diu abessent, propter sobolem se miscuisse seruis, et omnem marem natum necauisse relictis feminis, ita ut nulla lanificio operam daret, sed ab ineunte etate palestra et armis imbuerentur. Harum tanta uirtus in rebus gerendis fuit, ut per multam seriem annorum regnantes, nonnullas gentes subigerent, Asiamque omnem sub tributo ponerent. Quid ad hoc poterit dici? numquid hec fati fuerunt, que per tot annos sic gesta sunt, ut omnia que fati putantur esse, exinanirent? Primum, ut contra naturam mulieres spretis uiris regnarent; deinde quod seruis mixte sunt propriis; tertio, ut omnes nati masculi necarentur, femine uiuificarentur. Tanta eas prosperitas est secuta, ut sine uiris regnum ceptum magnis copiis, magnis temporibus propagarent. Certe hoc factum a constitutione mundi nunquam factum est, nisi in Scythia tantum: ne forte dicerent, quia cum mundus innouatur post annos mille quadringuntos sexaginta, sic hec ueniunt; quippe cum mundus iam sexto millesimo anno agitur, quamdiu quod imitatus quis fuerit, facit. Nam Crassus Agelastus dictus est, quia semel traditur in uita risisse. Cur Iunius, Brutus est cognominatus? Quia sagaci consilio stultum se simulauit, ne a superbo rege propter pecunie sue magnitudinem occideretur. Tempore Constantini morionem se triginta annis finxit quidam, qui Samatius [2 1Kb] uocabatur, ut imperatorem, sicut ipse postea dixit, a tediis suis auocaret. Ubi est ratio fatorum, quando unusquisque quod uult facit? Exclusa est. Illud autem quale est, quod fatorum assertores supplicationibus sunt deuoti, cum sint his aduerse? Nam et annos suos his commendant, et de nuptiis, et de profectione querunt, et de emptionibus, et de dignitatibus. Quod si fati est, quid oras, quid supplicas, quod etiam te inuito futurum est? Sed quero, inquit, an debeam emere. Ergo non in fato consistit quod tunc facere debere te dicis, si didiceris expedire. Nam si fati est, frustra queris, quod uelis nolis, queras non queras, facturus es. Quod autem nec apud eos ipsos fixa est ista asseueratio, idcirco incerta tentant, ne aliud uerum inueniant quam tractant. Sed prudentiores qui inter eos uidentur, non propter fata, inquiunt, supplicamus, cum ea minime immutari sciamus, sed horum causa que iuxta fata sunt, ne faciant nobis aliquid aduersum. Age uero, si nescio quis bonum fatum habeat, et iuxta se sit aliquid quod uideatur contrarium, quid poterit esse, cum fatum bonum immutari negetur, sicut et malum? Certe hoc quod iuxta fatum est, ne noceat supplicatur; nocebit enim nisi fuerit supplicatum: quomodo ergo illud fatum immutari negatur, quando hoc quod uicinum est, timetur? nec enim timeretur, nisi illud immutari posse crederetur. Sed quia in eo magis causa consistit, ne fatum mutari dicatis, sine dubio, sine causa supplicatis. uidete autem ne hoc fati sit quod supplicatis, quia sine malo solet esse  quidquid fato assignatis. Certe non mala res est supplicare: cur ergo non fati esse dicatur? Si ergo fati erit quod supplicat, cuius erit supplicare, et non impetrare? quia si fati erat, impetrare deberet quod supplicat. Si autem fati est supplicare et non impetrare, stultum est fatum; quia supplicare facit hominem, quem scit non impetrare. Quod si nescit an possit impetrare, quod illum facit supplicare; improuidum erit fatum, et carens ratione: quia omnis ignorantia insipientia est, insipientia uero stultitia est. In hanc partem cadit omnis tractatus Paganorum. uiderint Pagani, qui circumfusa caligine non uident lumen. Antiquo enim errore circumuenti, ueritati que prius latebat, aures accommodare detrectant. Quid de quibusdam christianis dicemus, qui in Saluatore, ceu solo nomine mutati, pristini erroris uindicant uanitatem, in tantum hebetati, ut ipsum Deum sub fato egisse contendant, dicentes, Ipse dixit, Nondum uenit hora mea : ut hora hec non uoluntatis, sed fatalis conditionis fuisset necessitas, cum ille uoluntatis sue horam significauerit, qua se tradi [1 1Kb] permiserit. Denique ait: Potestatem habeo ponendi animam meam, et potestatem habeo iterum sumendi eam . Cessat ergo fatalis necessitas, ubi potestas est uoluntatis. Et quomodo Saluator appellatur a nobis, si fati sunt que agimus, uel accidunt nobis? Quia ideo Saluator dicitur, quoniam ostendit nobis uiam salutis: itaque si ab hoc ostensa est, non fati fuit quia prius latuit. Et quod fati esse dicitur, ex improuiso euenire contendunt. Hoc enim fidei meritum est, que non potest dici ex fato, quia quod creditur, aliis seculis auditum non fuit. Fata enim hoc dicunt prestare, quod in conuersatione hominum uertitur. Hoc autem qua ratione prestare posse dicuntur, quod ignorare deprehenduntur? Hinc est unde Apostolus ait, Quem nemo principum huius seculi cognouit . Hi sunt principes et potestates, malos angelos sub se habentes, qui sub nomine fatorum uoluptates suas efficiunt, prout eis libitum fuerit, sicut et assolent malefici confiteri. Sunt enim quos diligunt, alios non amant, quosdam oderunt. Et unicuique hoc suggerit unusquisque quod diligit, quia et ipsi diuersas habent uoluptates; aliis libidinem diuersi stupri, aliis munera, aliis uoluptatem, aliis petulantiam, aliis iram, quibusdam auaritiam, aliis lucra, aliis damna procurant, aliis carisma, aliis odia, necnon et impedimenta. Et aliquando certis temporibus satiati quiescunt in otio: aliquando uero ratione, aliquando occupate menti non se ingerunt; quia non dominantur, sed subrepunt opportunitatem querentes qua capiant. Igitur uoluntatis arbitrium liberum est, sed dum quodam desiderio negligentes circa nos ipsos efficimur, sollicitantes suadent nobis aduersa: maxime si cogitare nos aliquid quod legis diuine non est inuenerint, ueniunt in eo ipso adiuuantes ut impleamus quod prohibet lex. Nam si timor Dei in animo sit, nec caro, nec sanguis, nec principes, nec potestates preualent; quia Dei adminiculis sic eos persequuntur, ut non cum labore uincantur. Si autem potestatis nostre non essemus, quomodo diceret Dominus, Petite, et dabitur uobis: omnis enim qui petit, accipiet ? Si ergo qui uult petere, accipiet, iam non est illud quod solet dici, Non que uolumus, sed que data sunt habemus: quia uoluntas a Saluatore incitatur ut petat, et accipiat quod petierit. Fati autem hoc esse dicunt, ut siue petat, siue non petat, fato tamen quod aut malum aut bonum est, consequatur. Dominus autem hoc excludens, ait: Filia, fides tua saluam te fecit . Non iam fati sit, quando fides percipit, beneficium. Et iterum, Si credis, ait, omnia possibilia sunt credenti : in uoluntate utique posuit meritum; quia fidei bonum est, non nature. Fides autem res accedens est, que excitat ad exercitium uoluntatem; ut quia in natura non est, uoluntas que in natura est, suscepta fide, meritum ei collocet apud Deum. Ita  enim est natura hominum sicut lapis, qui cum ignem non habet in substantia, habet tamen in potentia, ut opere creet quod non uidetur habere, quia non existit, sed quasi in semine; ita est in potentia ut per exercitium generetur, et si defuerit exercitium, non fit; quia et semen nisi exerceatur non generat, sed ipsum solum manet. Accessio ergo facit ut generet. Ita et homo fidem non habet in natura, sed semen fidei habet, quod nisi fuerit prouocatum et excitatum, fructum non dabit, id est, fidem non habebit. Mathematicorum enim fatis [1 1Kb] credentes, fidei semen exterminant, quod et Creatori et iustitie eius testimonium perhibet. Opus enim opificem cognoscit, et equo iure amoreque et facto testatur. Fugiendum omnibus modis ab hac arte monemus. Curiosi etenim eius, inimici Dei sunt, et sine sollicitudine nunquam sunt: semper enim suspensi exspectant quod minime certum sciunt. Nos autem qui de Deo omnia prospera credimus, et si qua aduersa exstiterint, eius nutu comprimi, suppliciter uiuamus securi de eius protectione; nec tamen nescii quia et si quid aduersum bene nobis agentibus euenerit, toleratum proficiet ad coronam.



DE RATIONE PASCHAE [2 1Kb] .

CXuI  .---Pascha, dilectissimi fratres, a passione appellatum est, sicut docet nos traditionis huius prefiguratio, que perfecta est in Aegypto per famulum Dei Moysen, dicente Scriptura, Immolationis [3 1Kb] Pascha hoc Domini est . Que ergo ratio est ut mysticum sacramentum [4 1Kb] per sanguinem sit celebratum, et reparatio uite per mortem; ut cum mors augmentum facere se putaret, accepto sanguine Saluatoris minorata deflueret; et cum uirtute operatam se hoc existimaret, infirmata rueret? Morti enim mors per opus eius diuina procuratione inuenta est: ut quia semper mala uult, cederetur illi ad tempus, ut iniustitie sue opere destructa [5 1Kb] , regnum sibi ablatum queri non posset. Quamuis enim omnia possit Deus, nichil tamen facit quod sit rationi absurdum. Iustitiam enim quam exigit, hanc et facit, non presumens de potestate. Magna est ergo prouidentia erga genus humanum, ut iustitiam seruans, sic ea que iuste decreta erant, solueret, et hominem a morte erueret: quanquam non immerito teneretur. Sed quia inuidia deceptus fuerat diaboli, iustum fuit huic subueniri. Dei enim sententia tenebatur, sed hec operatus fuerat satanas. Unde sicut iustum uisum est hunc eruere, ita et iniustum erat per potentiam hoc facere, neglecta iustitia. uictus enim homo suadente diabolo, ut misericordiam acciperet, quasi accusator diabolus contradicebat. Unde id actum est, ut iste qui in peccato hominis gloriabatur, peccans deprehenderetur, ut tunc demum reus factus, contradicere non auderet. Sic factum est ut Dei Filius homo nasceretur, et iustitiam predicans diabolum incitaret, propter quod homines a uitiis eius prohiberet; ita ut et occideret eum qui peccatum nesciebat. Tunc peccasse, et grauius quidem quam homo quem accusabat, inuentus est. Cum enim ex Dei decreto propter peccatum hominem sibi uindicaret, quia qui peccat, ex parte diaboli est; inuentus est plus peccasse, cum eum qui non peccauerat interfecit, ut sibi usurparet. Per mortem ergo morti interitus subintrauit; ut sanguis recuperaretur, sanguis effusus est: quia, ut dixi, mortis auctor, qui est diabolus, quoniam peccasse in morte Saluatoris inuentus est, sanguinem eius cum omnium nostrum amisit: quia sicut per unum Adam peccantem, omnes in morte tenebat; ita per unum non peccantem omnes amisit. Ergo sanguis  Saluatoris fusus iniuste, hoc premium [1 1Kb] consecutus est, ut originis sue sanguinem cum triumpho recuperans ad pristinum statum reuocaret meliorata substantia. uicta enim mors, ei qui illam uicerat, non potuit contradicere. Beatum itaque Pasche mysterium, quod per sanguinem nos redemit, morte per mortem deuicta, sicut solet uenenum ueneno superari.



DE ABRAHAM [2 1Kb] .

CXuII  .---Huius patriarche fides tam precipua et admirabilis fuit, ut ceteri omnes iusti patrem hunc credulitatis Dei iudicio fateantur; nec sit aliquis Deo dignus et charus, nisi eius filius fuerit appellatus. Prerogatiua enim honoris eius ac meriti fides est, quam cum rebus incredibilibus dare non ambigit, inter cetera etiam Saluatorem uidere dignus exstitit in spe [3 1Kb] tunc future Incarnationis, dicente et probante Domino ad Iudeos, Abraham pater uester cupiuit ut uideret diem meum; et uidit, et gauisus est . Qui enim merito fidei pater factus est, dignum fuit ut futurorum filiorum suorum spem preuideret, que propitio et prouido Deo hereditatis gratia ab humano et pio patre in filios obsequentes redundaret. uideamus nunc quid credidit fides hec, ut ad tantum honorem et gloriam diuino iudicio perueniret. Fidem laudauimus, sed quid credidit, nondum diximus. Educens etenim hunc Dominus ostendit ei stellas celi, et dixit: Si potes numerer eas? Sic erit semen tuum. Et credidit Abraham Deo, et reputatum est ei ad iustitiam . Non magnum esset credidisse Deo, nisi quia quod credidit, mundus non credendum et stultum iudicat; quia istud in spe rerum nature non est. Unde Abraham unus e mundo quia hoc credidit, segregatus a mundanis, iustificatus est. Hoc ergo credidisse perfidia mundane sapientie magnum facit, contra cuius spem hoc credidisse, maximi meriti est. Desperatio enim mundanorum, meritum est et spes Christianorum. Bonorum enim premium, causa facit malorum: fortior namque et plenior fides est, cum se incredibilibus magis committit. Homo enim iam aridus et de uxore anicula semen se credidit habiturum, quod pre copia numerati non posset: non hoc magis respiciens quod ostensum est, sed illum qui ostendit, mentiri posse non estimans. Ideoque deputatum ei est ad iustitiam. Nam rem absurdam, et que impossibilis scitur, hebetis est credere, nisi persona sit que credi istud suadet. Unde Abraham et admirabilis fidei est, et cordis periti, dum et illud credit quod incredibile est, et huic se committit cui non credere et stultum est et periculosum. Fidem enim nostram hoc probat rationabilem, quia non de alio quam de Deo credit, posse ipsum quod promittit. Hoc ergo fidei propugnaculum est, hic triumphus. Quod perspicientes quidam mundi sapientes, quia rerum natura hoc non potest, stultum aiunt credere. Ignorantes quia secundum Apostolum, quod stultum est Dei, sapientius est hominibus . Iuste enim stultos nos iudicarent si hoc de rerum natura crederemus, quod probatur non posse. Porro autem ea que rerum natura non potest, nos Deum credimus posse facturum si promiserit. Que in hac re potest stultitia deprehendi? Si autem indignum Deo est opus quod posse creditur, recte fides hebetudini comparatur: quod si dignum est, per id quod creature impossibile est; cur non laudanda fides est, que tantum dat Creatori, quantum creatura posse negatur? Magnus ergo et admirabilis Abraham, qui contra mundi sententiam Deo credere non dubitauit, quia facere potest quod promittit. Natura Chaldeus, magister credulitatis apparuit: quamuis astrologie peritus, Deum tamen preposuit humano consilio, dignum estimans si hoc credatur de Deo, quod quomodo fiat inuestigari non possit. Infirmitatem enim suam  Dei potentia confirmauit, quia ad maiestatis sue unicam magnitudinem protestandam, facere disponeret que impossibilia et inaudita sunt mundo, quo facto ostenderet se Dominum creature, et creatura subiiceret se ei, cuius opus ceteris omnibus impossibile uideretur; quorum incredulitate plus sublimatur fidelissimus Abraham. Fides enim eius, incredulorum pena est: incredulorum perfidia, gloria eius est. Nam fidelium est pater, et infidelium est iudex. Huius enim exemplo et boni eterna uita donantur, et malis eterna dabuntur supplicia [1 1Kb] . Illo enim tempore quo mundus adhuc scientia paruulus erat, nec signis ac prodigiis que ad fidem attraherent illustratus, Deo contra scientiam suam fidem non denegauit. Sanctus igitur Abraham exemplum generi humano datus est fidelissimus. In ipso enim prefigurate sunt omnes gentes ad salutem uenire per fidem; cuius ut superabundans incrementum fidei nosceretur, tentatur, ac iubetur filium suum Deo immolare; quod factum non erat unquam : et hunc filium quem duo senes ex promissione susceperant, premium fidei, meritorum indicem, et in quo omnis spes ex promissione futuri seminis habebatur. Quod ut omni deuotione impleret, matri eius non indicauit, ne quod dicationi eius impedimentum afferret, sciens circa affectum filiorum procliuiores in amore esse matres; ideoque celauit eam, non ambigens impleri debere quod iubet Deus, ut hoc exemplo doceremur, omni cura Dei facere mandata. Si enim fidelissimus Abraham in re tam graui et aspera obediens inuenitur; quanto magis nos, quibus illa precipiuntur que possunt portari? O fides Deo dicata, et spes in Domino firma, que tam chara et suauis est, ut parentum ac filiorum affectibus preponatur, dicente Scriptura, Gustate et uidete, quoniam suauis est Dominus ! Patriarcha autem noster fidelissimus Abraham quia propheta erat, sciuit quid sequi deberet. Ideo secundum quod Dominus nunc dixit, tunc ille fecit, ut filio quamuis carissimo Deum in dilectione preferret dicente Domino, Si quis diligit patrem et matrem, aut filios supra me, non est me dignus . Unde Patriarcha ut Domino pre ceteris dignus existeret, etiam occidere filium non recusauit.



DE IOB.

CXuIII  .---Magna dilectio est, fratres dilectissimi, omnipotentis Dei erga genus humanum: que intellecta quidem perducit ad regna celestia; non intellecta autem deducit ad inferos. Deus enim beneficium suum gratum uult esse et fructiferum, ut et nobis proficiat, et illum misereri delectet. Igitur quoniam bonus est, et omnes homines saluos uult fieri, exemplum nobis iustitie in Iob famulo suo demonstrauit, sicut presens lectio testatur, quod secuti et malo carere et ad bonum uenire poterimus, et non solum a pena liberari, sed et remunerari. Quam ergo admirabilis est sanctissimus Iob, qui ante legem litteris editam, in operibus suis exemplar legis ostendit; nulla in hac causa alicuius documenta addicens, sed natura ipsa duce, cui Deus iustitie semina [2 1Kb] naturaliter inesse decreuit, Creatori reuerentiam pia deuotione seruauit? Quanta ergo laude dignus est, et quibus uerbis facta eius debeant extolli, cui non ante Legem, neque post Legem parem possumus inuenire? Quamuis enim quis posset gesta eius imitari, non tamen cum eo conferendus est, neque ei similis iure dicetur. Non enim suum esset quod talis exstitisset, quia exemplum secutus est alienum. Sanctus autem Iob cum nichil tale uidisset, neque in uoluminibus lectitasset, talem se prestitit, ut nullius aliquid in se  collatum haberet, sed ipse ceteris conferret, formam prebens mirabilium gestorum ad Deum promerendum. Quare et Domini testimonio commendatur dicentis: Animaduertisti ad puerum meum Iob? Non est enim similis ei quisquam in terris uerus Dei cultor . Quis tantum potuit promereri, cui tale testimonium Dominus perhiberet, nisi hic qui non imitator inuenitur, sed auctor eorum que gessit? Unde et uerus Dei cultor asseritur. Nulla enim potest simulatio commentitie ueritatis in eo uideri, qui ante se non habet talem. Omnis enim qui fingit, hoc fingit quod cernitur imitari. Et his tamen omnibus potiora sunt que dicuntur. In his enim laudibus nulla probamenta tribulationum fuerunt, sed propositum Deo dicatum in exercitio et obseruationibus constitutum: quod quia ad coronam meritorum tentatori non uisum est plenum, petiit ut permitteretur ei diuersis tentationibus probare eius iustitiam; ut in multis constrictus alicubi hereret, et posset modum excedere. Quia ad hoc solent peccantibus diuerse pene inferri, ut quia nemo omnia potest ferre tormenta, aliquid illorum eliciat ei ueritatis confessionem. Itaque permissum est tentatori omnia eius exterminare, et perdere, usque ad mortem filiorum: ut si damnum ferret boum, ouium non ferret; aut si et ouium ferret, camelorum amissionem non ferret, neque seruorum aut totius substantie; aut si, quia grandis animi erat et satis mere deuotionis, his omnibus non uinceretur, certe uel affectu caritatis, cogente frangeretur morte simul omnium filiorum. Sed quia ante legem editam, legem in corde suo scriptam habebat, nulla damna, neque orbitates minorem illum in Dei deuotione fecerunt, ut formam daret ad Deum ex toto corde super omnia diligendum. Quanta ergo dignus est gloria, qui ante Legem, Legem seruauit, ut Lex que futura erat, quomodo custodienda erat, demonstraret, non in uerbis, sed auctor in factis? Et quia tentator irreuerens est, nec hec gloria satis ei uisa est ad probationem uiri iusti, nisi aliud aduersus eum machinaretur, quod sciret ab homine ferri non posse; petiit iterum, ut illum ipsum seuo uulnere percuteret a capite usque ad pedum ungues. Et cum hoc permissum esset, quia fides ei haberi non debet, preceptum est ei, ut animam eius seruaret propter arbitrium, et ne quid uiolenter auderet in eum, quem rationis iure superare non poterat. Accepta igitur potestate, recrudescente in se crudelitatis seuitia, percussit uirum iustum plaga magna nimis, ut nichil esset in corpore quod immune esset a uulnere, quod nemo hominum tolerare posset, nisi solus Iob [1 1Kb] , qui uincere potuit satanam. Et cum nec sic nequitia diaboli aliquod murmur contra Deum uiro iusto eliceret, memor pristine calliditatis sue, qua decepit Adam, sategit si posset et istum per mulierem decipere; quia facilius quis decipitur per domesticum. Et in his omnibus nichil proficiens, imo detrimentum faciens impudentissimus satanas, non solum immobilem inuenit Dei seruum, sed etiam magistrum. In ipsa enim necessitate positus, non tantum in Dei timore durauit, uerum etiam uxorem contraria suggerentem increpans, docuit, omnia que Deo permittente accidunt, fortiter toleranda : quod ad duplicem penam pertinet improuidi satane, quia nec suasit quod uoluit, et cum huic inuidit, alios fecit discere quod nec hunc scire uolebat. Quantum enim prosit tentatio Dei seruis, et obsit diabolo, hac lectione plenius edocemur. Cum enim putat se nocere eis, promouet eos; et cum unum persequitur, multos ad uirtutem prouocat. uidentes enim auxiliis Dei hunc protegi, multi imitatores eius existunt. Lucrum ergo uolens facere perdidit. Semper enim furor eius damnosus est ei. Nam cum persequitur iustos ne munerentur, digniores eos facit: et cum zelatur sanctum Iob, duplicauit ei meritum in celo et in terra; quia et hic auctus est, et in celis cum Saluatore receptus;  ut ista omnia ad sanctorum proficiant gloriam, ad diaboli uero penam.



DE TOBIA.

CXIX  .---Tanta prouidentia est Domini Dei circa nos, ut errare nos nolens, et legem et exempla bonorum operum daret, quibus modesta et tranquilla agi possit uita cum Dei timore. Qui enim auctor uite est, non uult utique opus suum morti esse obnoxium. Quamuis natura ipsa legis non expers sit; tamen quia Dominus bonus et misericors est, ut maior notitia eorum esset que sequenda, et illorum que uitanda sunt, litteris et exemplis ostendit, sicut presens lectio testatur. Dei ergo famulus sanctus Tobias post legem exemplum nobis datus est, ut que legimus, quomodo fiant, sciamus; et si tentationes aduenerint, a Dei timore non recedamus, neque auxilium aliunde quam ab eo speremus, memores scriptum esse, Pusillus fui, etenim senui, et nunquam uidi iustum derelictum, nec semen eius querens panem . Nunquam ergo decipi potest, qui tota mente sperat in Deum. Licet ad tempus tribulationes orte fuerint per insidias satane, exempla nos docent sanctorum uirorum, non hec a Deo permitti, nisi ad incrementum meritorum nostrorum: quia si equo animo fuerint baiulate, hic nobis dabitur consolatio cum effectu, et in futuro uita eterna cum gloria. Deus enim noster quia iustus est, et personarum acceptio apud illum non est , tentari nos permittit, quia nos diligit, ut post laborem possit nobis premia dare amplissima. Denique Apostolo, ut tentationes ab eo cessarent, deprecanti, Dominus ait, Sufficit tibi gratia mea; nam uirtus in infirmitate perficitur. Hinc subsecutus ait, Cum infirmor, tunc fortior sum; et, Gaudeo, inquit, in tribulationibus meis, ut inhabitet in me uirtus Christi . Quam ergo laudabilis sit sanctus Tobias, Scriptura docemur; cuius deuotionem nec captiuitas minuit, nec oculorum amissio quominus Deum benediceret, persuasit, neque exhausta substantia a uia iustitie et ueritatis auertit . Necessitas enim probat iustum; et in egestate equitatem seruare, uera ac perfecta iustitia est. Unde enim quorumdam deuotio minuitur, inde augmentum fecit laude dignus Tobias. Inopia enim, inquit, humiliat uirum; et qui humiliatur, non potest seruare iustitiam. Sancti autem Tobie erectus ad Deum animus, nec captiuitate fractus est, nec inopia humiliatus: quia et contra interdictum, occisorum corpora sepulture mandabat, et de Dei largitione securus, de ipso exiguo misericors erat, sciens hanc magis placere Deo misericordiam que de exiguo fit; sicut et uidua illa fecit, quam Dominus in Euangelio collaudauit . Hic enim uere fidelis est, hic non dubitat de promissis Dei, qui de paruo largitur. Spe ergo futurorum animum suum consolans, Deo dicatus Tobias in tentatione robustus et fortis inuentus est, ostendens in necessitate plus in Dei timore uigilandum; quia si necessitas ad Dei auxilium non impellit, quanto magis securitas? Certi ergo sancti uiri quod Deus iudicium sibi eorum omnium que in hoc mundo fiunt, exceperit, tribulationes et damna et reliqua exitia uel contumelias, non tantum non egre tulerunt, sed et gratanter acceperunt: sicut et nostri apostoli, qui cesi gauisi sunt, quia digni habiti sunt pro nomine Christi contumeliam pati . Indicia enim meritorum futurorum exitia sunt, que iniuste fiunt fidelibus, siue in tribulationibus siue in contumeliis. Itaque in tantum Deo placuit iustus Tobias, ut duplici genere meritorum suorum consequeretur mercedem: et in presenti enim quod amiserat, ministro angelo recuperauit lumen, ac ditatus est etiam copiis que ad presentem pertinent uitam; et in futuro heres regni celorum est factus: ut in hoc doceremur quia qui toto corde Dei legi obtemperat, nec de promissis dubitat, et in hoc seculo copias eius sepe auget  Deus [1 1Kb] , et in futuro donat illum uita eterna. Est etiam aliud quod nos inuitat ad diuina obsequia. Sanctus enim Tobias non solum iustitie sue merita consecutus est; quia accedit ad cumulum glorie eius, etiam ex eorum bonis qui imitatores eius existunt. In imitatoribus enim exempla laudantur. Quod nobis quoque poterit pro uenire, si sic uixerimus, ut dignum sit et nos imitatores habere.



DE IEIUNIO.

CXX  .---Congruum est, fratres karissimi, deuotissime Dei sacerdotem et prepositum plebis Christi, exhortari populum sub cura sua positum in doctrina sana, sicut mandat Apostolus , ut opus fidei, pro temporis obseruatione, omni cura diligentiaque, alacri et deuoto animo faciamus. Ieiunia etenim, que nunc imminente die festo Pasche celebranda sunt, quid proficiant, quamuis non lateat, taceri tamen non debet. Incitatur enim deuotio, quando ea que licet non ignorentur, recensentur tamen. Tale enim est ingenium nature nostre, ut torpescat, si usus destiterit lectionis. Quia sicut ferrum, nisi usum fuerit [2 1Kb] , eruginem generat; ita et anima nisi frequentius diuinis exerceatur lectionibus, nascentur illi peccata. Hinc est unde in Psalmo hunc dicit beatum, qui die noctuque legem Domini meditatur . Denique quamuis nota sint diuina eloquia, tamen cum fuerint sacris uoluminibus memorata, sic illa deuotum pectus suscipit quasi noua. Excitatur enim desiderium anime erga opera salutaria. Unde Apostolus ad Timotheum inter cetera: Ut resuscites, inquit, gratiam Dei que est in te . Igitur necessaria sunt nobis ieiunia, sicut in uulneribus medicina. Medelam enim conferunt uite perpetue; ita tamen ut duarum rerum testimonio commendentur, id est, oratione et misericordia. Ieiunia ergo intemperantiam corporis mitigant, motus aduersos reprimunt, pressuram anime auferunt, sicut ait Dominus: Nolite dediti esse in esca et crapula, ne grauentur corda uestra . Cum enim anima ab esu et potu nimio fuerit liberata, tunc se melius recognoscit. Sicut enim in speculo sordido non se talem homo aspicit qualis est; ita et si esca et crapula fuerit grauatus, alterum se sentit quam est. Tunc exsuscitatur libido, accenditur ira, inflammatur superbia, generatur luxuria. Unde Apostolus: Nolite, ait, inebriari uino, in quo est luxuria . Quod si temperatum fuerit corpus interposito ieiunio, cognitione sui recepta anima intelligit qua deuotione obsequi debeat Redemptori. Magna ergo ex parte ieiunia sunt necessaria. Sub Esther etenim regina cum Iudaicus populus in periculo positus esset, ieiuniis suffragantibus liberatus est . Et Niniuite cum euersionis sue prescriptum diem a propheta audissent, ieiunio indicto euadere meruerunt . Et iusti ac Prophete nostri, quando a Deo aliquid impetrare uolebant, ieiunio se humiliabant, dicente Dauid, In ieiunio humiliabam animam meam . Nam et Saluator, cui opus non erat, ut nobis exemplum daret, ieiunauit . Itaque nulli dubium est prodesse ieiunia: sic etenim ostendit se homo uelle impetrare quod postulat, cum se affligit ieiunio. Unde dictum est, Bona est oratio cum ieiunio . Ut accepta ergo possit esse oratio, consortium uult secum habere ieiunii [3 1Kb] . Et quia nichil horum sine pietate firmum est, adiecit, Et eleemosyna cum iustitia: ut eleemosyna seruata iustitia, commendet orationem cum ieiunio. Denique orationem et ieiunium Cornelii misericordia commendauit. Ipse enim abundans copiis [4 1Kb] , ieiunabat; sed et non habentes pascebat, ut illorum saturitas ieiunium eius faceret acceptabile. Nonnullis ergo indiget,  et nonnullis carere debet ieiunium, ut possit mereri quod postulat.



LAUS ET GLORIA PASCHAE [1 1Kb] .

CXXI  .---O sanctum et salutarem diem Pasche, et omni laude predicandum, quo mors deuicta est, diabolo regnum ablatum, sacramentum Dei manifestatum, decretum quod aduersum nos erat, euacuatum; tartari ianue confracte, uincti soluti, clausi remissi, ceci illuminati, imperiti scientia donati, impii facti misericordes, iniquis et iniustis peccatorum data remissio, inimicorum reconciliatio, erroris emendatio, ueritatis declaratio; Deo filii ex perditis acquisiti, superbia depressa, humilitas exaltata; pauperes ditati, diuites exhausti; montes deplanati, ualles replete, colles prostrati; impudentia calcata, uerecundia compta [2 1Kb] , animabus ad celum data facultas, libertas reddita, disrupta ac resoluta captiuitas: torpuerunt tenebre, confusa est malitia, purificatus squalor, satanas deiectus; inanitus infernus: Dominus noster iehsu Christus uerus Dei Filius approbatus, caro ad confusionem prudentium, mundi in celos sublata, celestia, terrestria et inferna unus Dei et Domini demonstrata! Itaque, fratres karissimi, hunc diem festum colere et uenerari debemus, deuoti Deo cum modestia uite et anime letitia, turpia et inhonesta uitantes, ut ad fructum Pasche uenire mereamur per Christum Dominum nostrum, cui est honor et gloria in secula seculorum.



DE PRINCIPIO.

CXXII  .---In principio erat uerbum . Quid est in principio? Quoniam legimus et in ueteribus Libris, In principio fecit Deus celum et terram . Et in Epistola eius, cuius Euangelium est, de cuius principio aliquid conamur edicere, eodem sensu significatum est: ait enim, Quod erat ab initio. Epistola ergo et Euangelium unum habent sensum. Aliud enim est quod in ueteri ait, In principio fecit Deus celum et terram; et aliud cum dicit, In principio erat uerbum; et, Quod erat ab initio . In principio enim esse, et ab initio esse, unum significat, qui ab initio quod erat, non cepit esse. Quod enim incipit esse, ab initio non erat: et ideo subiicitur initio, id est, ut inter cetera in ordine primus sit, quia ipse initio factus, alios cepit post se habere, qui post illum sunt facti. Sicut legimus, quia in principio fecit Deus celum et terram: non dixit, In principio erat celum et terra; quia cum non essent, et disponeret Deus facere mundum, in principio, hoc est inter cetera que ad mundi fabricam proficerent, primum fecit Deus celum et terram; quia principium initium est inchoantis aliquid, quod sit primum in ordine. Illud autem quod dicitur, quia in principio erat, id est, uerbum, ante inchoationem creature superne et inferne significatur fuisse: ut non utique inter hec que creata sunt, prius factum intelligeretur; quia in principio erat cum Deus disponeret facere creaturam. Ergo si in principio erat, id est, ante omnia erat, semper erat. Ideoque et uerbum erat. Ubi? Apud Deum, inquit, ut non indigne initio subiectum minime estimaretur, quod semper erat apud Deum. Conuenit enim ut quod ante omnia apud Deum erat, nulli subiiciatur initio. Unde adiecit: Et Deus erat uerbum. Nunc ostendit aperte quia que supra dicta sunt, congruunt uerbo; quia Deus est, inquit, uerbum: et de Deo aliter non oportet sentiri, quam ut semper dicatur fuisse. Si enim cepit esse, creatura est; si creatura est, Deus non est. Quidquid enim est, aut Deus est, aut creatura est: ac per hoc Dei nomen non competit creature. Sed quia non cepit esse , digne dicitur Deus. Apud  Deum autem ideo dicitur semper fuisse, quia non ex se, sed ex Deo Deus est. Quamobrem et nomen eius dicitur uerbum Dei, sicut fides eiusdem euangeliste in reuelatione sua demonstrat. Ait enim inter cetera: Et nomen eius est uerbum Dei . Ut enim non ipse ex quo sunt omnia significaretur, sed per quem [1 1Kb] sunt omnia, id est non Pater, sed Filius, uerbum Dei appellatus est: ut quia Deus sine uerbo esse non potest, hic qui uerbum Dei dicitur, semper apud Deum fuisse credatur; et quia uerbum non est extra eum cuius uerbum est, hoc uerbum quod apud Deum erat, non aliunde, sed de Deo esse significatum intelligatur: et quia de Deo est, non absurde Deus dicatur. Itaque non duos deos facit, Deum fuisse apud Deum. Si enim essent duo, diuersi essent natura, nec unius uoluntatis. Si enim nos homines cum unius sumus nature, diuerse tamen sumus uoluntatis; quanto magis ubi diuerse et nature? et nec Deus apud Deum esse diceretur [2 1Kb] . Deus enim qui apud Deum erat et est, non ex se habet quod Deus est: si quominus, nec apud Deum Deus esse diceretur, neque Dei uerbum Deus uerbum appellaretur; sed quia quod de Deo est, non aliud significat esse quam Deus est, uerbum Dei Deus est nuncupatus, ut quia uerbum Dei dicitur, ad alterum Deum non referatur. Quod autem Deus uocatur, ideo fit, ne ad iniuriam Dei proficeret, si quod de Deo erat, Deus minime diceretur. Igitur et unitas Dei seruata est, et debita honorificentia reddita; quando non in propria gloria receptus est hic qui de Deo Deus est, sed in eius de quo Deus est. Propterea de uerbo incipit loqui Euangelium priusquam loquatur de Deo patre; quia questiones non de Deo fiunt, sed de uerbo Dei. Nemo enim dubitat de Deo, sed de eo qui est de Deo Deus. Omnis enim lingua celestium et terrestrium fatetur unum Deum; sed in sacramento unius Dei turbatur. Trepidat enim audiens Deum dici uerbum Dei; corporalibus enim modis pulsatur, quia uerbum hominis homo dici non potest: cum utique Deus natura sit simplex, non membris compositus, neque qui intus habeat et foris, neque ante et post, aut summum et imum; sed si potest dici, totus per omnia idem, nusquam uarius uel absimilis: una autem claritas eius est immensa. Nam si ignis non habet anteriora et posteriora, aut intus et foris, quanto magis Creator eius? Itaque quia omne quod Deus est, totum unum est, non discrepat cum quid de Deo est, dicitur Deus. Ex parte ergo humano exemplo, et ex parte non humano, Dei Filius qui est uerbum Dei, Deus est. Ea enim ratione qua filii hominum homines sunt, Dei Filius Deus est: sed quia ex commixtione filii hominum homines sunt, non hoc exemplo Filius Dei Deus est; quia ex simplici Deo simpliciter natus est. Et quemadmodum uerbum nostrum ex nobis est, hoc exemplo intelligitur uerbum Dei esse de eo: sed quia uerbum nostrum non est hoc quod nos sumus, non hac ratione uerbum Dei de Deo est; quia uerbum Dei res est, non sonus qui deperit. Nec enim quia communia uocabula nobis et Deo sunt, una ratio erit nobis et Deo in rerum effectu. Nam legimus, In principio fecit Deus celum et terram. Quomodo fecit? Numquid sicut nos manu facimus opera [3 1Kb] ? Et in subiectis: Et dixit, inquit, Deus, Fiat lux; et facta est lux . Cui putamus locutum esse Deum? Quia non utique homini locutus est, sed ei qui posset facere, qui etiam hominem facturus erat, sicut et fecit. Sed quomodo locutus est? numquid, sicut nos loquimur, organo corporali? Absit. uides ergo quod uocabula quidem nobis et Deo communia sunt, sed discrepant in effectu: aliter enim Deus facit quam facimus nos; et loqui dicitur, sed non more nostro. Sic et uerbum Dei non tale  uerbum est, sicut nostrum, quod postquam fit, non est; illud autem manet; quia tale uerbum est, quod et audit, et loquitur, et operatur. Non solum autem uerbum Dei est, sed et uirtus et Sapientia Dei, hic est Filius Dei: qui quantum ad effectum pertinet, Filius dicitur Dei; quantum autem ad locutionem, qua nos alloquitur Deus per ipsum, uerbum dicitur Dei; quantum uero ad sapientiam, qua nos Deus per ipsum docet sacramentum suum, Sapientia dicitur Dei; quantum autem ad operationem, qua per ipsum omnia fecit et facit Deus, uirtus dicitur Dei. Hec nulli alii possent competere nisi Filio Dei. Propterea enim quod ex Deo Deus est, omnia Dei habere dicitur. Nascendo enim omnia consecutus est Dei. Nec enim conueniens erat degener dici uerbum Dei, et uirtutem et Sapientiam Dei: hoc est enim Deus uerbum, uirtus et Sapientia. Christus autem quia totus de toto est Deo Deus; et Sapientia dicitur Dei, et uirtus, et uerbum: hoc est, Deum esse de Deo, et apud Deum. Propter quod ait, Hoc erat in principio apud Deum. Ad euincendas enim incredulorum mentes coacta Scriptura erupit, ut ostenderet Christum esse Deum, cum omni loco propter unitatem Dei, intelligi uult Christum esse Deum. Nunc autem aperta uoce dixit eum esse Deum, et semper fuisse apud Deum, sacramentum patefaciens Dei, ne Deus omnino solitarius putaretur, declarauit non propterea unum dici Deum, ut solitarius estimetur, sed licet duo uel tres, ex uno tamen, non preiudicare unitati quia quod de uno est [1 1Kb] ad illud ipsum refertur, quia unus est, quamuis omnia dicantur ex Deo. Sed aliud est quod proprie exstitit de Deo, et aliud quod nutu deforis creatum est Dei: hoc est, aliud est quod de substantia eius processit, et aliud quod cum nullo modo esset, uoluntate eius creatum est. Quia quod de substantia Dei processit, nunquam fuit post [2 1Kb] eius substantiam; quod uero creatum est, tunc cepit esse substantia cum creatum est: ac per hoc initium non habet Trinitas sola. Declaratio igitur mysterii merita fidei minorauit: quia quanto occultius est quod creditur, tanto magis propensior credentis est merces, et minor pena diffidentis. Declaratio autem mysterii sicut minora fecit merita credentibus [3 1Kb] ; ita maiores exsuscitauit diffidentibus penas. Manifestior enim lex plus facit reum. Nam suffecerat testimonium Saluatoris, quo sibi proprium Patrem dixerat Deum. Quis enim credentium dubitaret nichil a Patre differre in substantia Filium? Sed quia hereticorum peruersitas infidelitatis commentis fidei iura pulsare ceperat, aliter accipiendo Filium Dei quam predicatur, additum est, ad faciendam manifestationem, hunc ante omnia apud Deum fuisse et Deum esse; ut declararet quod filii ueri ratio mystice continebat: per quod diuina clementia humane infirmitati prouidisse uidetur, ut aperiret quod clausum potioris fidei meritis reseruauerat: unde adiecit, dicens, Omnia per ipsum facta sunt, ut si quis ex superioribus in aliquo ambigeret, quia angusta est intelligentia hominum ad diuinas res capiendas, ex his capax fieret, cum audit, Omnia per ipsum facta sunt: ut non utique facturam ipsum putaret, quia omnia per ipsum audit facta a Deo; si autem et ipse esset factura, non omnia per ipsum facta a Deo dixisset: nec enim ipse per se fiebat. Quod ut adhuc absolutius traderet, adiecit, Et sine ipso, inquit, factum est nichil: hoc dicens, exclusit omnem controuersiam et argumenta terrena. Quamuis non desint qui diffidant; tamen quando sine ipso nichil factum ostendit, nullo modo illum facturam esse suspicari debere edocuit. Quomodo enim dici potest ipse esse factura, cum nichil dicatur Deus sine ipso fecisse? Si enim fecit, mentitur  Scriptura. Sed absit. Fidelis enim est Scriptura, que ut errorem amputet, quanta potest utitur manifestatione ad salutem hominum redimendam. Denique subiecit, Quod factum est in ipso uita est : in ipso, id est in uerbo, quod factum est, uitam esse significat. Sicut et ipse Dominus ait: Sicut habet Pater uitam in semetipso, ita dedit et Filio uitam habere in semetipso . Non quia uerbum sine uita erat, et postea aut data aut facta est in illo uita; sed ipsum uerbum uitam uult intelligi esse. Si de Patre Deo potest dici quod aliud ipse est, et aliud in se habet; ita etiam de Filio eius: quia sicut habet Pater uitam in semetipso, ita dedit Filio uitam habere in semetipso. Humana enim eloquia non sunt idonea ad res explicandas diuinas. Ideo uitiosum uidetur quod dicitur, ut cum factura non sit Dei Filius, in ipso dicatur factum quod est [1 1Kb] . Et si dixisset, quod genitum est in ipso, etiam sic uitiosum uidebatur. Sed ut substantiuam generationem [2 1Kb] eius ostenderet, opus in ea factum quali uti potuit sermone, per quod existeret, demonstrauit, quia generatio eius uitam in se habet. Nos enim uiuimus quidem, sed non possumus aliis dare uitam: quippe cum nec in potestate nostra sit eadem uita. Ille autem ideo dicitur uitam in se habere, quia potens est uiuificare, et creare que uult ut sint et uiuant. Ad hoc enim natus dicitur, ut omnia possit facere que facit Pater; quia sic habet uitam in se, sicut habet et Pater. Hoc enim est, omnia per ipsum et in ipso fecisse, sic eum genuisse, ut haberet in se uitam, per quam omnia possit facere: non quia ipse aliud est quam uita, sed dum hoc potest uita eius, ut et uiuat, et alia possit creare que uiuant, uitam dicitur habere in semetipso. Nos enim uiuimus, sed non habemus sic in nobis uitam ipsam, ut etiam aliis demus uitam. Quem sensum et apostolus Paulus memorat inter cetera dicens: Qui est imago inuisibilis Dei, primogenitus ante omnem creaturam: quoniam in ipso condita sunt omnia in celis et in terra: uisibilia et inuisibilia, siue Sedes, siue Dominationes, siue Principatus, siue Potestates; omnia per ipsum et in ipso creata sunt . Conueniunt autem Euangelia in hoc duorum Apostolorum Ioannis et Pauli: eadem enim dicunt, quia Filius Dei ante omnem creaturam genitus est, ut crearet potentias spirituales, et mundum, et que in eo sunt uisibilia. Quod enim dixit Ioannes, quia quod factum est, in ipso uita est, hoc idem significauit et Paulus dicens, quia in ipso condita sunt omnia in celis et in terra. Et in subiectis, Omnia per ipsum et in ipso creata sunt. Per ipsum creauit, quia in substantia idem Deus est, hoc est Pater in Filio: In ipso uero, quoniam sic generauit Filium, ut haberet potentiam faciendi omnia uisibilia et inuisibilia. Hoc fuit fecisse in illo uitam, ut et uiueret, et uitam aliis prestaret uiuendi, intelligendi, agendi, et ceteris animantibus secundum quod uoluit, quasi imago Dei. Dum enim imago dicitur Dei, ad utrumque refertur; quia et per expressam natiuitatem, plenam habet in se similitudinem Patris, et potest quidquid potest et Pater, ut uerum sit Patrem uideri in Filio, qui est imago inuisibilis Dei. Numquid quia Patrem inuisibilem dixit, Filium uisibilem fecit, cum hoc utique sit Filius per naturam quod et Pater? Et cum creatura celestis sit inuisibilis, quanto magis Creator eius? Sed hoc significauit quod in celis est, non quod in terra; quia quamuis Filius inuisibilis sit, illic tamen, id est, in celestibus uidetur ab Apostolis uel ceteris talibus, de quibus dixit: Pater, uolo ut ubi ego sum, et isti sint mecum, et uideant claritatem meam . Et alibi: Beati, inquit, mundo corde, quoniam ipsi Deum uidebunt : hoc est, Patrem in Filio, Deum imagine; quod est Deum in Deo. Sicut corporalis  rei corpus imago est, ita et Dei Deus imago est: quia exemplum Pater, Filius uero exemplum de exemplo, quod communicat Spiritui sancto; Quia de me, inquit, accipiet . Ideoque in Filio uidetur Deus quasi in sua imagine. Sicut enim nemo dignus inuentus est aperire librum, et signacula eius, nisi uerbum Dei ; ita et Deum Patrem nemo uidere dignus est, neque natura, neque meritis, nisi uerus Filius eius. Nihil etenim medium est, quod obstet inter Patrem et Filium, ipso nobis teste qui ait: Neque enim Patrem uidit quisquam, nisi qui est a Deo, hic uidit Deum . Sed si in Filio uidetur Pater, quare nemo dignus dicitur uidere Deum; cum uideatur in Filio, quia nichil differt a Patre Filius? Nihil plane differt in substantia, quia uerus Filius est; differt autem in causalitatis gradu [1 1Kb] , quia omnis potentia a Patre in Filio est: et in substantia minor non est Filius, auctoritate tamen maior est Pater, ipso Domino testante et dicente, Si diligeretis me, gauderetis utique, quia uado ad Patrem, quia Pater maior me est . Quem etiam modum custodiens apostolus Paulus, Unus, inquit, Deus Pater, ex quo omnia et nos in ipso; et unus Dominus iehsu, per quem omnia, et nos per ipsum : ut primus gradus sit, ex quo sunt omnia; secundus, per quem omnia; tertius, in quo omnia. Et quia nullus ex his degener est, in unitate Dei significati sunt, dicente Apostolo, Quoniam ex ipso, et per ipsum, et in ipso sunt omnia, ipsi gloria in secula seculorum .

CXXIII  .---Utrum Adam Spiritum sanctum habuerit?

Comperi quosdam ex fratribus nostris, non plene discussisse Scripturas; sed simplicitate animi asseuerare quod Adam factus, sanctum accepit Spiritum, quem peccans amisit, sicut nunc datur credentibus. Hac ducti ratione, qua solet asseuerari a plurimis quia per fidem instauratus est homo, ita ut ad pristinum redditus statum, hoc omne acciperet quod inter initia Adam fuerat consecutus; et quia perfectus homo factus dicebatur, qui si non habuit, inquiunt, Spiritum sanctum, imperfectus fuit. Ego autem non solum hominem, sed et cuncta que fecit Deus, que non possunt dici accepisse Spiritum sanctum, dico perfecta. Omnia enim genera animalium in suo perfecta sunt, ut impleant id ad quod sunt facta: ita et homo in suo genere perfectus est, ut potens sit discernere mala a bonis, praua a rectis. Est enim animal intelligibile, perfectum ad id ad quod factum est. Capax est enim dicendi, excogitandi et faciendi, ut que uirtute non potest, impleat sensu. Et quomodo ausi sunt dicere, hominem perfectum nasci debere et totum scire, quem uident nichil ultra nosse quam hic discat? Quod enim hic non discit, nescit. Denique quoniam hic non discit, qualis sit, nescit: qui se ergo nescit qualis sit, quomodo omnia nouit, cum minus sit se nosse, quam cetera? Sed quia de ceteris discit, de se autem non discit, de aliis nouit, de se nescit, neque qualis sit, neque an ante corpus an post corpus sit. Nam si sic perfectus factus esset ut nullius egeret, non fuerat homo, sed Deus; neque circumuentus preuaricasset. Spiritum autem sanctum habere, ultra naturam et perfectionem hominis est, ut possit que Dei sunt. Numquid non, quia asina locuta est ad Balaam, ultra perfectionem eius est ? Accepit enim ut posset quod nature sue non erat, sed nostre. Itaque quia prestantior est homo ceteris animalibus, idcirco illa imperfecta dicenda sunt? aut quia sancti Angeli non sunt quod est Deus, imperfecti sunt? uel quia luminaria et stelle imperfectiores sunt supernis Angelis, uel quia nubila uelamine suo obscurant solem et lunam, minus perfecta sunt? Et quia membra inuicem egent , imperfecta dicentur? Absit. Omnia enim pro  locis et gradibus suis firma et perfecta sunt, ut impleant id ad quod facta sunt. Igitur omnia perfecta sunt, quia et Creator eorum perfectus est; sed ad comparationem eius imperfecta sunt. Deus enim per omnia perfectus est, quasi fons et origo omnium. Nam que facta sunt, perfecta quidem sunt, sed ad id quod facta sunt, ut in alia parte non sint perfecta; quia alter alterius eget: ut in eo quo non eget, perfectum sit, non in quo eget: ideoque perfecta et imperfecta sunt omnia. Manus indigent pedibus; quia nisi ambulauerint pedes, otiose erunt manus. Iterum pedes indigent manibus; calceare enim se non possunt, neque curare. Cum ergo corpus perfectum sit membris, uolare tamen non potest, neque ferre tantum quantum potest burdo. Cumque hi perfecti sint, gubernare tamen se nesciunt, nec adhibere sibi possunt medicinam. Unde dictum est, Nolite fieri sicut equus et mulus, in quibus non est intellectus . Et aqua et ignis cum repugnent inuicem, in suo genere perfecta sunt; implent enim id ad quod facta sunt. Coquit enim ignis, et consumit; purgat et calefacit: aqua uero abluit, refrigerat, irrigat, sitientes recreat. Itaque cum omnia in suo genere perfecta sint, sine homine tamen nichil possunt, neque homo quamuis perfectior sit, sine his. Hinc Apostolus imperfectos et perfectos nos dicit. Ad comparationem enim infidelium nos perfecti sumus, quia Deum cognoscimus: sed quia que promissa sunt, minus scimus quam debemus, quia in hac uita non tantum possumus comprehendere, quantum est quod creditur, imperfecti sumus. Igitur quoniam putant perfectionem Ade instaurari credentibus, uideamus si hec instauratio nichil ultra doni habeat diuini quam fuerat consecutus Adam. Factus enim Adam positus est in paradiso, ut operaretur ibi, et custodiret: hoc est, ut coleret terram, et custodiret precepta Dei, per que sciret sic se dominium cunctorum accepisse, ut ipse tamen sub lege uiueret Creatoris, ne dominatio extolleret eum, et inflatus superbia immemor fieret sui Conditoris. Positus ergo est, ut cibis sustentaretur uita eius: per Christum autem hoc concessum est, ut resurgentes non egeant cibo uel potu; quia quod mortale est hominis, conuertitur in uitam. Factus est Adam ut habitaret in terra; fides autem largiri dignata est ut in celis sit habitatio nostra. Scriptura ipsa testatur, quia factus est, inquit, primus homo Adam in animam uiuentem, secundus autem homo in spiritum uiuificantem. Primus autem homo de terra, terrenus; secundus autem homo de celo, celestis. Qualis terrenus, tales et terreni; et qualis celestis, tales et celestes . Quid tam apertum quam quod Adam non habuit Spiritum sanctum? Factus est enim in animam uiuentem; per Christum autem in spiritum uiuificantem, ut homo in aliquo similis sit Creatori, quem credit [1 1Kb] . Quia enim mysterium fidei, quod ad salutem datum est, trinum est, trinus fit, corpore, anima, et Spiritu sancto, per quem dicimur filii Dei: quod minime Adam probatur uocatus; terrenus enim factus est. Filii autem Dei non carnaliter, sed spiritualiter nati, celestes dicuntur esse. Ecce absolutum est donum Dei multo plus gratie concessisse homini tempore Saluatoris, quam acceperat Adam; quia non solum est instauratus, sed et melioratus: in eo instauratus, quia peccatis ablutus est; in ceteris melioratus. Hoc enim et iustitia et ratio exigebat, ut tunc uberior esset clementia Dei in dandis beneficiis, quando mysterium diuinitatis sue innotescere uoluit creature: ut cognoscentes, quod incognitum fuit a seculis et generationibus, Dei unius sacramentum in Trinitate consistere, pro ipsa nouitatis quasi dedicatione peccatis abluti insuper iustificentur, et adoptati a Deo Spiritum sanctum accipiant, per quem signum adoptionis habere uideantur. Adoptio enim a Deo signum habere debet Dei Patris, ut non immerito filii  Dei appellentur. Hoc donum etiam per Prophetas promissum est, ut tunc daretur, quando mysterium Dei declarari deberet in triumpho deuicta morte, ut sciret creatura Patrem et Filium et Spiritum sanctum unum esse Deum. Unde euangelista: Spiritus, inquit, nondum erat datus, quia iehsu non erat clarificatus . Clarificatio enim hec est, cum per uirtutem suam cognoscitur esse quod testificatus est de se, quia clarificatio hoc donum dedit, quod per Ielem prophetam fuerat promissum. Ait enim Deus: In nouissimis diebus effundam de Spiritu meo super omnem carnem, etc. . Et Apostolus inter alia: Cum autem benignitas, inquit, et humanitas apparuit Saluatoris Dei nostri; non ex operibus iustitie, que fecimus nos, sed secundum suam misericordiam saluos nos fecit per lauacrum regenerationis et renouationis, per Spiritum sanctum, quem effudit in nos abunde per Iesum Christum Saluatorem nostrum: ut iustificati gratia ipsius heredes efficeremur secundum spem uite eterne . Confirmauit Apostolus quod per Ielem prophetam fuerat promissum, quia hoc postquam clarificatus est iehsu, impleuit Deus, ut Spiritum sanctum effunderet in illos qui credunt in Christum: et hoc est heredem fieri uite eterne, Spiritum sanctum accipere; ut quia Spiritus eternus est, eternam habeat uitam qui accipit eum: pignus est enim immortalitatis. Qui enim accipit eum, et manet in eius dilectione, transacta hac uita pergit in celos ad eum cuius Spiritum habet. Incongruum est enim ut qui hinc exit habens Spiritum sanctum, apud inferos teneatur. Signum est enim in homine uictorie Christi, qua uicit mortem, Spiritus eius, ut in quo fuerit Spiritus eius ab inferis teneri non possit. Ac per hoc in ueteribus sanctis non ita fuit Spiritus sanctus, sicut nunc est in fidelibus; quia exeuntes de seculo, apud inferos erant: et non potest dici quia Spiritus sanctus causa peccati Ade, quod per traducem generis omne semen eius subiectum fecit inferis, simili tenebatur sententia data Ade. Cum Prophetis ergo et iustis uiris sanctum fuisse Spiritum non est ambiguum: cum Prophetis, propter dispensationem; cum iustis uero causa sanctitatis, sicut legitur de sancto Simeone, quia Spiritus sanctus, inquit, erat cum eo ; non ut signum esset adoptionis in eo, sed meritorum eius gratia. Nam filii Dei credentes tunc esse ceperunt, quando manifestatus est Filius Dei, uicta morte, cuncte creature. Si autem in Adam uel in ceteris sic dicatur fuisse Spiritus sanctus, sicut nunc est in fidelibus; que noua dona dedit Deus, cum regnum Filii sui dedicauit in nobis? Et quomodo felix et beatum tempus pre ceteris dicitur Saluatoris aduentus, si ea prestitit que iam fuerant prestita? Et ubi est illud, quod dicit Saluator ad discipulos: Multi, inquit, Prophete et iusti cupierunt uidere que uidetis, et audire que auditis, et non audierunt ? Qua ratione ergo poterit dici quod beatitudo temporis huius nichil amplius contulit doni, quam ueteribus est collatum? Quod quidem ad iniuriam proficit Saluatoris, ut nichil habuerit nouum quod in ortu imperii sui suscipientibus se donaret: cum tamen laborare soleant diuites, ut in die festo natalis sui exquisita inuitatis dent apophoreta. Quanta ergo iniuria est, ut Deus iis quos ad nouum et inauditum diem festum et omni laude dignum inuitauit, non dicatur habuisse inexperta que donaret? Et ubi est illud euangeliste Ioannis, quod dicit: In sua uenit, et sui eum non receperunt: quotquot autem receperunt eum, dedit eis potestatem filios Dei fieri; iis qui credunt in nomine eius, qui non ex sanguine, neque ex uoluntate carnis, neque ex uoluntate uiri, sed ex Deo nati sunt ? Igitur quomodo non inusitatum est quod donauit credentibus Deus in Christo, quando dedit eis potestatem filios Dei fieri, id est, fratres Filii sui proprii, non ex uoluntate carnis aut uiri, sed ex Deo, ut spiritualiter nascerentur? Aut si prius gratia ista concessa probatur, tunc nichil nouum aduentus Christi contulisse dicatur. Ade certe carnalis et terrena fuit factura, non spiritualis. Non  enim ex Deo sine carne et sanguine natus est, sed de terra a Deo factus est: ideoque non potuit Spiritum sanctum accipere, qui non erat spiritualis, et cui concessum non erat Patrem Deum uocare in oratione. Qui enim Spiritum sanctum accipiunt, his datur potestas ut per id quod Spiritum sanctum habent, patrem illum Christianorum in oratione appellent. Quod quia ante concessum non fuit, non possunt dici priores Spiritum sanctum habuisse. Ii ergo qui putant Adam uel ceteros habuisse Spiritum sanctum, nesciunt quale donum habeant Dei; nec gratias congruas possunt ei agere, qui plus ceteris accipientes nichil se dicunt amplius consecutos.




UNUM OPUS DIFFERRE SECUNDUM PERSONAS IN LAUDEM SIuE CONDEMNATIONEM.

CXXIu  .---Una est misericordia in diuite et paupere, sed aliter imputatur diuiti, aliter pauperi: quia plus laudanda est in paupere quam in diuite. Pauper enim de exiguitate sua largiri non timuit, sperans a Deo sibi retribui et in presenti et in futuro. Credit enim Scripture dicenti quia qui tribuit pauperibus, non egebit . Unde et paupercula [1 1Kb] illa, diuitibus multa mittentibus, sola meruit a Deo collaudari, quia de penuria sua largiri non timuit . Diuites uero securi de diuitiis suis largiuntur, pauper autem securus de Domino. Bene igitur faciunt diuites dum largiuntur egenis, sed multo melius pauperes. Ac per hoc alia remuneratio pauperis et alia diuitis. Diues enim si hoc non fecerit, uapulabit: a paupere enim non exigitur tantum. Ideoque laudabilis est pauper misericors. Furtum in paupere et diuite unum peccatum est, sed diuitem plus facit reum: quia pauper per inopiam facit furtum, diues autem cum abundet non contentus suo, tollit aliena; et quod peius est, solet pauperes exspoliare: ac per hoc differt pena utriusque. Et iustitia pauperis, et diuitis una est; sed laudabilis est in paupere magis. In egestate enim seruare iustitiam, magnifica res est. Diues autem ideo seruare uidetur iustitiam, quia alienus est ab inopia. Ergo uterque iustus est, sed maius est in necessitate seruare iustitiam. Superbia una est, sed plus damnanda in paupere est quam in diuite: quia diues copia elatus est, pauper autem in egestate superbus, quod ad insaniam pertinet, ac per hoc plus reus est pauper. Humilitas una est, sed magis laudanda in diuite est. Quid enim magnum est si pauper humilis uideatur, quem ipsa inopia humilem facit? Magnificum autem si hic qui dignitate et copiis commendatur, inclinet se, non sibi uindicans que mereri se nouit. Ergo in omnibus humilitas bona est, sed multo magis in diuite. Doctrine et studii una est causa; sed laudabilior in diuite est. Pauper enim cum nulla prerogatiua commendaretur, operam dedit ut haberet unde posset requiri: Diues autem cum esset unde commendaretur, adhibito labore auxit se, ut duplici genere necessarius esset; non enim auocatus copiis retraxit animum, quo minus per se floreret. Et ideo hic magis laude dignus est quam pauper, qui si studiis operam minime dedisset, per omnia remanserat uilis. Illum ergo uoluntas, hunc necessitas fecit studii cupidum. Libido in paupere et diuite eadem est, sed damnabilior in paupere quam in diuite est. Pauperem enim ipsa egestas reuocare debet a cupiditate luxurie: cogitare enim debet quia unde hoc impleat non habet, et dum hoc festinat adimplere, alia multa mala admittat necesse est, quibus forte nec ad presens euadat; aut certe hoc ipsum quod habet insumens, mendicus remanebit cum nota. Diuitem autem deliciarum copie lacessunt ad uoluptatem libidinis: preterea quia diuites securi sunt de impunitate, scientes uenalia esse iudicia, et nec redargui se ab aliquo. Quis enim dignitate fultum uirum et diuitem arguere audeat? Unde magis accenduntur, ut et uiolenter hoc agant. Non solum enim minime  reprehenduntur, sed in magno honore sunt, et gloriari possunt, quia tales sunt. Quod si uterque, id est, pauper et diues pudicus sit, multum differt pudicitia diuitis a pudicitia pauperis. Pauperem enim potest humilitas reuocare, ne quod uult possit implere, aut timor legum: diues autem cum multis suffragantibus causis ad uoluptatem possit allici, laudabilis est, si auertat hinc animum. Alia ergo remuneratione dignus est diues pudicus, et alia pauper pudicus. Quod si rex sit pudicus, multum est gloriosum, ut omnia in potestate habens non contingat, quod scit impune a se posse fieri. Hic uere Deum timet, hic uere precepta eius custodit, qui in potestate habens leges, futurum Dei iudicium contemplatur. Itaque grandis res est ut qui in presenti non habet quem timeat, uincat quod delectat; cum delectatio tantum possit, ut non solum futura, sed et presentia minime uereatur. Unde multum merentur quicumque hanc superant, sed plus ii qui in presenti legibus et hominibus dominantur. Ceteri enim et homines et leges uerentur; quare et propositum custodiunt. Ne enim apud homines erubescant, seruant quod diu tenuerunt; et ne condemnentur, a prohibitis se abstinent: hic autem qui dominatione nec leges timet, nec homines erubescit, magne glorie est si se abstinet.



ADuERSUS EUSEBIUM.

CXXu  .---Memini me in quodam libello Eusebii quondam egregii in reliquis uiri legisse, quia nec Spiritus sanctus sciat mysterium natiuitatis Domini nostri Iesu Christi; et admiror tante doctrine uirum hanc maculam Spiritui sancto inflixisse. Hoc enim dicens degenerem illum significauit. Neque enim potest dici de Deo esse, si nescit que Dei sunt: quia inferior natura quid in potiore sit, nescit. Sin uero substantie est eiusdem et diuinitatis, quomodo potest nescire que sua sunt? Denique Filius Dei, quia, Ego, inquit, et Pater unum sumus , propter unitatem substantie, non immerito adiecit, dicens, Omnia que Patris sunt, mea sunt; et que mea sunt, Patris sunt . Quamobrem si Spiritus sanctus eiusdem diuinitatis est, qua ratione segregatur, ne sit eiusdem scientie, cum eiusdem non negetur esse substantie? Quod plus est concessit, quod minus est renuens [1 1Kb] . Creatura enim discit, et incipit aliquanta scire de auctore suo, et erunt ei que didicerit cum auctore suo communia: substantia autem uel diuinitas non potest Deo esse et creature communis. Nam Dei substantia non habet quod discat, quia nichil est quod ignoret: substantia uero hominum non habet in natura ut sciat, sed ut discat. Itaque nature hominum accidit scientia: non tamen immutatur substantia; quia hominis natura dehabet scientiam: sic enim condita est, ut per exercitium acquirat scientiam. Igitur maior est substantia quam scientia; quia non scientia acquirit substantiam, sed substantia scientiam: et substantia est sine scientia, non tamen scientia potest esse sine substantia. In Deo autem sicut est substantia, ita et scientia: substantia enim que nichil habet quod discat, ipsa substantia est sibi scientia. Quamobrem omnia in Deo substantiua dicuntur. Substantia enim cui nichil deest, omnia substantialiter habet; quia nichil ei accessit post studium. Quomodo ergo dici potest de Spiritu sancto quia nescit natiuitatem Filii Dei, si consubstantiuus est ei? Numquid potest una eademque substantia, et scire, et nescire? Certe Filius Dei mysterium natiuitatis sue non didicit; scit enim substantialiter, non per doctrinam: qua ergo ratione Spiritus sanctus dicitur nescire, cum similiter ipse nichil habeat quod discat, quia omnia nouit per substantiam? Sicut enim Dei Filius, ita et Spiritus sanctus Dei substantia est, dicente Domino, Omnia que Patris sunt mea sunt: per quod significauit substantiam Dei Patris suam esse substantiam.  Et Spiritum sanctum a Patre dicit procedere, et de suo accipere: Et ideo, inquit, dixi, demeo accipiet, quia omnia que Patris sunt, mea sunt. Si a Patre procedit, et de Filio accipit, quomodo Filii nesciat natiuitatem; quando substantia eius substantia Filii est? Omnia enim que Patris sunt, Filii sunt. Sine dubio ergo Patris substantia et in Spiritu sancto est. Adiecit enim Filius, dicens: Et omnia que mea sunt, Patris sunt. Quid ergo ambigitur de Spiritu sancto, an eiusdem diuinitatis sit, cum sit eiusdem substantie? Nam sicut de se dixit Dominus quia a Deo processit, ita et de Spiritu sancto testatur. Et ne hoc aliter possit interpretari, A Patre, inquit, procedit ; et, De meo accipiet : ut a Patre procedere, hoc sit de Christo accipere. Cum enim dicitur de Filio Dei accipere, non ambigitur etiam ipse esse de Deo, ut in sancto Spiritu Patris esse substantia et diuinitas non ambigatur. Itaque qui hunc dicit nescire Filii Dei natiuitatem, ipsi derogat cuius dicitur accepisse. Nec enim aliud accipit, quam ipse est de quo accipit; quia accepisse de Christo, de Deo processisse significauit: ideoque non potest nescire, quod hic sit de cuius accepit; neque ignorare dicendus est Dominum, quia a Deo processit. Certe Filius Dei, quia de Patre est Deo, scit omnia Dei: quare ergo Spiritus sanctus negetur scire quecumque Christi sunt, cum de eo acceperit? Itaque si scit Filius Dei que in Deo sunt, dubium non est etiam Spiritum sanctum non ignorare que in Filio Dei sunt: et per id quod nouit que sunt in Filio, non nescire dicendus est que in Deo sunt. De eo enim de quo accipit, Dei habet notitiam. Et quid laboramus, cum testis sit in hac re Apostolus, dicens: Nemo scit que sunt in Deo, nisi Spiritus Dei ? Ecce in quo diu sudauimus, Apostolo adiuuante impleuimus. Et numquid preiudicauit Filio Dei, quia neminem dixit scire que in Deo sunt, nisi Spiritum Dei? Absit. Sic nec preiudicauit Spiritui sancto Filius, cum dixit: Nemo nouit Patrem, nisi Filius. Neminem enim dixit scire que in Deo sunt, preter eum qui de Deo est: quia omne quod de Deo est, nouit Deum, et que in Deo sunt. Natura enim Dei, ipsa se nouit; quam cum intelligis esse etiam in Spiritu sancto, per id quod a Patre processit, et de Filio accepit, tutum non est istum dicere nescire Patrem Deum, cuius naturam agnoscis in eo: et tamen Saluator sic dixit, neminem scire Deum Patrem nisi Filium, ut reseruaret alii persone huius cognitionem: statim enim subiecit, dicens: Et cui uoluerit Filius reuelare . Cui, putas, uult reuelare Filius? Nulli enim carior esse potest quam Spiritui suo: quia si quis, inquit, Spiritum Christi non habet, hic non est eius . Quomodo ergo putas reuelatum Deum Patrem a Filio Spiritui sancto, nisi quomodo ipse Dominus ait, de meo accipiet? Creature enim reuelari non potest Pater Deus; quia Dei naturam ferre non potest, nisi fuerit eiusdem substantie: lucem etenim habitat inaccessibilem creature duntaxat . Sed quibusdam uidetur ideo recte dici nescire mysterium natiuitatis Filii Dei Spiritus sanctus, quia omnia dicitur scrutari , et qui scrutatur, inquiunt, nescit utique. Quod ex alio loco debet intelligi: Dei enim uerba sunt inter cetera dicentis, Ego Deus qui scrutor renes et corda ; et in Psalmo, Scrutans, ait, corda et renes Deus ; et Apostolus, Qui scrutatur, inquit, corda, scit quid desideret Spiritus: quia secundum Dei uoluntatem postulat pro sanctis. His exemplis cum scrutari dicitur Dei Spiritus, non ignorare significatur. Etiam alta Dei dicitur scrutari: et que sunt alta Dei, que dicitur peruidere? Scrutari enim occulta significat penetrare, ut per id nichil esse occultum ei credatur. Alta enim Dei mysteria interiora sunt Dei, que scrutari a creatura non possunt. Nam et secundum Dei uoluntatem pro sanctis legitur postulare, quod sancti utique nesciunt, dicente Apostolo: Nam quid oremus, sicut oportet, nescimus . Ergo  alta Dei scire, et uoluntatem Dei non ignorare, unum significat. Quid enim tam altum mysterium, quam uoluntas est Dei, quod cognitum est Spiritui sancto, ceteris uero incognitum est omnibus? Contuendum etenim est quomodo dictum sit, quia nemo scit quid sit in homine, nisi spiritus hominis, qui in eo est : spiritum animam significauit; quia nemo scit quid sit in animo hominis, nisi animus eius qui est spiritus. Sic et in Deo nemo scit que sunt Dei, nisi Spiritus Dei, hoc est, ipse Deus. Qui enim de Deo est [1 1Kb] , non aliud intelligitur esse quam Deus est. Ideo Spiritus Dei scit quid in Deo est, quia de Deo est. Nam si cogitationes hominum nemo nouit nisi Deus; quanto magis Dei secreta et uoluntatem nullus potest cognoscere nisi sit de Deo, hoc est idem ipse Deus? Ipse est enim sibi soli cognitus. Nam utique in Deo non sunt cogitationes. Nec enim tractat apud se quid faciat, aut quid non faciat, deliberans an expediat; quia omnia que in Deo sunt sine dubitatione sunt non per accidentiam, sed per substantiam; nec per studium, sed per naturam; quia non immutatur [2 1Kb] . Ac per hoc non aliter nouit Spiritus sanctus mysteria Dei, nisi per substantiam: una enim substantia unum habet sensum et uoluntatem. De Deo loquitur, qui semper unus et immutabilis est, siue in Filio, siue in Spiritu sancto. Quod enim uult Pater, hoc uult et Filius; et quod uult Filius, eadem uult et Spiritus sanctus. Quamobrem aliquando dicitur Spiritus Dei, aliquando Spiritus Christi: Qui a Deo, inquit, procedit; et, de meo accipiet. Hinc est unde Ioannes apostolus ait: Ex hoc scimus quia Deus in nobis manet, de Spiritu suo, quem dedit in nobis . Ergo si Spiritu Dei in nobis manente, manere dicitur in nobis Deus, Deus significatur esse Spiritus Dei. Denique, hoc est signum credentium, quod sint filii Dei, ut cum hunc accipiunt, Dei se filios audeant appellare. Nisi enim signum deitatis habuerint, Dei filii dici non poterunt. Quanquam aliquis uerus Dei filius non est, ut sit totus de toto, sicut et Christus. Per adoptionem autem fiunt filii Dei, ut accipientes Spiritum Christi per ipsum filii Dei dicantur, per id quod de Deo est quem in se habent Spiritum. In filiis enim, quamuis adoptatiui sint, patris tamen ex aliqua parte debet uideri substantia. In mundo enim quia res imperfecte sunt, adoptati ab hominibus filii nullum pignus, sed solum nomen accipiunt. Deus autem quia perfectus est, plus facit, ut adoptatis Spiritum suum det, per quem aliquam ueritatem adoptati ab eo uideantur habere; quia uocabula sine rebus inania sunt, Apostolus noster hanc assertionem nostram adiuuat, dicens: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius ! Quid tamen sibi uult, quod cum alibi dicat scrutabilia esse alta Dei, id est secreta, hoc in loco deneget, dicens inscrutabilia esse? Sed in hoc loco de creatura dixit, quia inscrutabilia sunt ei secreta uel iudicia Dei: Spiritui autem sancto, eo quod omnia Dei nouerit, scrutabilia dixit esse cuncta que in Deo sunt; ut quod creature incognitum est, Dei Spiritum asserat non ignorare. Dei ergo natura negari non potest, que cognitum habet quod a creatura non potest comprehendi. Qui degenerem dicunt Spiritum sanctum Dei, pulsant propositum, qui totius creature salutem in Trinitatis diuinitate consistere declarauit: quia si consubstantiuus non est Deo et Christo, ineptum est ponere istum in numero Patris et Filii, ut sine hoc neque salus alicui sit, neque dignitas. Si enim non est eiusdem diuinitatis, aut stulte, aut gratis effectum est [3 1Kb] ; quod absit. Quis enim prudentium deneget Creatorem cum creatura connumerari non posse, neque eternum cum eo qui sub initio sit comparari, neque Dominum cum seruo equari, neque potentem cum impotente conferri, neque  scium cum inscio deputari? Sed iam cesset calumnia. Tertius enim ordine est, non natura; gradu, non diuinitate; persona, non ignorantia. Sicut enim Filius Dei secundus a Patre est, et diuinitate minor non est; ita et Spiritus sanctus sequens a Filio est, non impar, sed equalis diuinitate substantie. Denique que legimus de Filio Dei, eadem legimus et de Spiritu sancto, ipso nobis testante. Ait enim: Rogabo Patrem, et alium Paracletum dabit uobis, Spiritum ueritatis . Alium cum dixit, se Paracletum significauit. Quod Ioannes declarat, dicens quia Filius Dei postulat pro peccatis nostris . Et Paulus apostolus: Ipse, inquit, Spiritus Dei postulat pro nobis. Ecce Scriptura ambos aduocatos esse ostendit. Et cum ueritatis illum dixit Spiritum, nichil illum a se differre ostendit, quia dixit: Ego sum ueritas  Missum se a Patre dixit, et ipse mittere se Spiritum sanctum promisit. Si ipse a mittente impar non est, neque a mittente impar ab illo Spiritus sanctus est Neque enim quia tres sunt singuli, alter alterius membra sunt, ut diuersa possint. Una est enim trium potentia, ut nichil desit singulis. Hic finis sit. Iam enim in libello aduersus Arianam impietatem digesto, reliqua plenius tractata sunt, que Trinitatis complexa sunt indiscretam unitatem.



DE EO QUI FIDEM CHRISTI PERCEPIT [1 1Kb] .

CXXuI.---Scriptum est, Quia iusto nichil proderit iustitia eius, in qua die errauerit: et quia iniusto nichil oberit iniustitia sua, cum se conuerterit . Et Dominus in Euangelio, Qui non crediderit, inquit, iam iudicatus est : ut per hoc eum qui crediderit, non iudicio subiectum ad sententiam excipiendam significaret, sed fidei merito laude dignum futurum. Ergo cognitio Dei hanc habet prerogatiuam, ut peccatorum consequatur remissam. Credens enim Dei esse Filium Iesum, dignus existit ab omnibus liberari peccatis. Diu enim errore deuius, cum per diuersa ignorantie fluctibus iactaretur, illuminatus ueritatis coruscationem nactus est, in qua post nimias tempestates requiescat securus: cui congruit, ut post cognitionem temperet se ab iis que iam pridem in ignorantia positus agebat. Quid enim prodest cognitio, si manet pristina conuersatio? Hinc etenim quis uidetur cognouisse Deum, si uitam mutet, et conuersationem suam corrigat. Cognitus enim Deus timeri debet, quia iudicaturus predicatur, ut et fideles iustitie sue percipiant fructum, et impii, id est increduli, perfidie sue congruas penas exsoluant. Conuenit enim iustos in futuro gaudere, ubi regnabit Christus cum suis: ut sicut in seculo sunt opprobrio, et iniuriis subiacent, in quo princeps est diabolus: ita et in regno Christi gloriosi appareant, propter quem contemptibiles iudicati sunt a mundanis: iniustos autem quia falso florere uidentur, per mendacium repugnantes ueritati, in pena tribulari; ut qui per fucum gloriosi uisi sunt, per uerum despecti et humiliati nimis appareant. Tunc enim iusti se credidisse gaudebunt, cum perfidos uiderint cruciari: et nec penitebit perfidos non credidisse nisi uiderint gloriam eorum et suam penam, quos quia crediderunt stultos, et contemptibiles arbitrati sunt. Ergo ex eo quod profitetur se quis christianum esse, id studere debet ne peccet, et armare se contra uitia: et quia impossibile est semper uincere, si uictus fuerit, dolere ne iterum uincatur; quia qui se dolet uictum, reparat se. Qui ergo repugnat, habet unde se excuset, si uictus fuerit. Ostendit enim se uotum habuisse uincendi, sed minime preualuisse. De hoc spes est quia potest se reparare, ut assidua meditatione in congressione peritior et fortior inueniatur. Nam qui ad hoc surgit, ut peccet, inexcusabilis effectus pergrauem habet causam. Peius est enim sub Dei uiuere professione, et uoluntatem habere peccandi, quam si ignoret quis Deum et turpiter et contaminate uersetur.  Hic enim nescit quem timere debeat, ille sciens contemnit. Credentes ergo accipiunt remissionem peccatorum; non tamen gloriosi erunt, nisi post acceptam fidem uixerint sub Dei timore, ut colluctati contra hostes christiani nominis uictoriam faciant, ut possint premium mereri dum plus uincunt quam uincuntur. Nam qui intelligit Deum, et non accedit ad fidem eius ne uiuat christianus, sed in fine uult fidem accipere, ut moriatur christianus, aut erubescit christianus uiuere, aut peccatis operam dat, que arbitratur posse sibi remitti cum crediderit; istum puto non bonam causam habere: quia ut quamdiu in seculo est, peccet, non uult fieri, nec uiuere christianus, aut confunditur fieri christianus. Qualem sperat Deum, cui cum militare erubescit, uult ab eo stipendium accipere? huiusmodi irrisor est. Sciens enim se iam non tempus habere ut peccet, morte imminente, tunc uult fieri christianus; ut quia iam non potest peccare, credere se dicat in Christum, qui exsecratur peccari, ut non iam nolit peccare, sed non possit preueniente morte. Istis debet legi quia Deus non irridetur . Nam et solent huiusmodi talia dare mandata, ut iam defectis et alienis, tantum anhelantibus detur fides, timentes ne euadant, et confundantur, quia facti sunt christiani. Quibus recitanda sunt Euangelii uerba: Qui, inquit Dominus, erubuerit me confiteri in hac generatione [1 1Kb] , et Filius hominis confundet eum, cum uenerit in regno Patris sui . Sed forte dicant, scientes fragile esse genus humanum, idcirco in fine uite uolumus fidem accipere, ne iam peccemus. Sed fides sic accipi debet, ut sciatur quid accipitur. Tunc enim beneficium eius habebit, si cognoscat, et profiteatur eam. Corde enim creditur ad iustitiam, ore autem confessio fit ad salutem . Ac per hoc, qui iam nescit ubi sit, quomodo potest dici accipere? Ille enim accepit, qui profitetur se accepisse, sciens quia accepit. Si enim credunt quia datur credentibus remissio peccatorum, scire debent quia hic credit, qui corde suo teste credit. Quia Deus, qui promisit, cordis inspector est: ipsum enim suscipit quem corde uidet credere. Itaque cuius cor uerba fidei non aduertit, quomodo beneficium eius habebit? Ergo hic potest uideri non temere fieri christianus accepta fide, qui id agere cernitur, ne facile peccet. Nam qui peccare festinat, idcirco non uult accipere fidem, ne cogatur bene uiuere, quod uidetur nolle; sed in morte uult consequi, impunitatem sperans, et remissionem preteritorum malorum, ut et de preteritis securus sit, et de futuro; quia iam utique non poterit peccare moriturus. Sed hoc non bono fit consilio, neque munda conscientia, ut tunc uelit accipere fidem, quando iam non possit, non nolit peccare. His conuenit dictum illud, Faciamus mala, ut ueniant bona; hoc est, modo peccemus, et in nouissimo credamus, et remittetur nobis. Ideoque subiecit, Quorum damnatio iusta est . Non est enim dignum ut his detur remissio peccatorum, qui iam scientes Deum qui nolit quemquam peccare, et odio habeat peccatores, peccare gestiunt; nolentes aduertere, donum Dei his proficere, qui ignorantes Deum sic peccant, ut nesciant iudicaturum Deum. Qui autem audiuit et tractauit apud se, et uotum habet peccandi, non ut uincatur aliqua cogente causa, sed uelit peccare, durum est ignosci ei. Nam due cause sunt que habent peccatorum remissam: una doni, alia penitentie, ut qui post donum peccauerit, per penitentiam reformetur. Quia enim in accepta gratia non permansit, ut in libertate duraret, sed iterum se subiecit peccato, lamentatione et gemitu impetrat oblitterari peccatum; sciens enim prudensque peccauit: non quod aliquis ignoret peccatum, sed qui nescit Deum iudicaturum, impune putat futurum quod peccat. Ac per hoc gentilis si ceperit infirmari, et in ipsa uite desperatione tractet apud se de fide et  spe promissa, integram habet causam, ut huic credenti remittantur peccata, nec teneatur in inferis, signum ferens secum euicte mortis ac spoliate, licet non habeat dignitatem uel remunerationem. Quia debet aliquid interesse inter eum qui prouocatus amore sui Domini contra hostes eius dimicare non timuit, armans se continentia et obseruatione omnium uitiorum, ut possit resistere malo, semper sollicitus quomodo imperium Domini sui defendat; et inter cum qui cum inimicis Domini sui conueniens, et eis assistens, in fine uite ad Dominum suum regressus est, non ut regnum Domini sui uindicaret, sed ut sibi soli prodesset esse ciuis antequam miles. Ille enim qui uiuere uult christianus, ut post mortem remuneretur, scit quia non sunt condigne passiones huius temporis ad futuram gloriam que reuelabitur in nobis . Ac per hoc suscepta armatura fidei non dubitat congredi contra principes et potestates, ut in seculo existens uictor, post seculum coronetur. Dignum est enim ut qui inter perfidos et rebelles Domini sui regnum ad presens testatur, huius rei in futuro consequatur mercedem: ut uidentes inimici Dei testem Christi propter confessionis sue ueritatem sublimem apparere in regno Dei, doleant confusi falsum se estimasse quod uerum esse declaratum est; necnon et hi qui tarde crediderunt, non in uita, sed in morte confitentes Deum, uidentes quanta eorum gloria est, qui sub armatura Christi militantes bella imperatoris sui deuote et fideliter gesserunt, peniteant non se uixisse, sed mortuos esse christianos. Potest enim uideri minime idoneus mori christianus, qui uotum non habuit uiuere christianus: forte enim iam moriturus, idcirco uoluit dici christianus, quia iam tempus peccandi non erat, Ne forte, inquit, uerum sit quod creditur, uolo fieri christianus, nichil amittens, si falsum est quod creditur: et quia iam in morte non uoluntas [1 1Kb] peccandi, sed peccatum fieri desinit, tentat si prodesse poterit fides post mortem; cum hoc utique fuerat utile, ut hic uitia et peccata emendarentur, ubi fuerant admissa. Tunc enim aliquis condemnasse se preterita probat, quando fidei lineam sequens, conuersationem et uitam uidetur mutare. Si enim prius ideo peccabat, quia nesciebat Deum, cum cognoscit eum, ultra non debet peccare, ne frustra sit cognouisse illum. Debet enim aliquis perfectus esse ex cognitione Dei. Christianus enim ante professionem debet intelligere operibus magis se probandum quam nomine. Nam propterea mandata data sunt ceteris legibus potiora [2 1Kb] , et ad sanctitatem pertinentia, ut ex his Dei cultura appareat: si quominus, audient, Quid me uocatis, Domine, Domine, et non facitis que dico ? Per quod tunc significauit prodesse Dominum uocari Dominum, si mandata eius seruentur: irrisor enim uidetur qui Dominum uocat eum cuius precepta contemnit. Huic uerba Legis recitanda sunt, que dicunt quia Deus non irridetur. Itaque uerbis suis condemnabitur, quia Dominum uocat quem minime se timere operibus suis ostendit.



DE PECCATO ADAE ET EuAE [3 1Kb] .

CXXuII  .---Nulli dubium arbitror, mundum istum hominis causa esse fabricatum: qui cum diuersis constet substantiis, unus est tamen multis membris aptatus, ut ex his inuicem mutuis operibus, que necessaria homini futura erant, gignerentur. Domus enim facta est homini cum annona, ita ut singula eorum secundum genus fierent super terram, id est, ut facta hanc haberent insitam [4 1Kb] potentiam in propagine uniuscuiusque generis eorum que crearentur in terris. Origines enim institute sunt, quarum semen proficeret ad procreationem multiplicandorum generum  super terram. Unde Scriptura testatur, Et benedixit illa Deus, dicens: Crescite, et multiplicamini super terram . Simili modo etiam hominum genus benedictum est: quem sensum contuemur in Lege. Cernimus enim scriptum esse, Creuit populus, et multiplicatus est in Aegypto . Qua benedictione enim benedicta sunt, que ad utilitatem creata sunt hominis, ea benedictione et homo est benedictus, ut similiter ex mare et femina propago generis humani cresceret et multiplicaretur super terram: et ut sicut per culturam melioranda erant semina, ita et hominum genus adhibita cura id studeret, ut Creatoris cognitione percepta, uitam suam frenaret ad promerendum eum, ut simul omnia proficerent ad laudem et gloriam Creatoris. Et quoniam non aliud hec dicta significant, res ipse testantur. Omnia enim que facta sunt, Dei nutu multiplicata et meliorata super terram. Nec enim aliter posset accidere, quam Dei uoluntas et benedictio decreuit seminibus. Quomodo ergo dici potest male fieri, aut non licere quod ex Dei benedictione et ipso fauente augmentum facit? Cuius rei traditio et in Synagoga mansit, et nunc in Ecclesia celebratur, ut Dei creatura sub Dei benedictione iungatur. Non utique per presumptionem, quia ab ipso auctore data est forma. Sed si cessare debere putatur, tunc cessare debebit, quando cessatura et illa sunt, que similiter benedicta sunt ut multiplicarentur: quia si generatio hominum cessat, ad quam utilitatem nascuntur, que benedicta sunt super terram? Non potest enim mundus ex parte agere, et ex parte cessare. Aut totus enim operatur, aut totus pausat in otio. Numquid utile corpus est, cuius quedam membra uigent, quedam torpescunt? Quod ergo a Domino benedictum est, cur sordidum et contaminatum opus a quibusdam asseritur, nisi quia ipsi Deo manus quodammodo infertur? Non enim hoc reprehenderent, nisi de Deo huius operis auctore male sentirent. Quia enim aperte Deo detrahere uerentur, per opus tamen ab eo inuentum accusant eum. Quando enim displicet opus, reprehenditur auctor. Si huiusmodi homines legerent, aut potius acciperent Scripturas, memores essent Balaam dicentis, Quid maledicam quem benedixit Deus ? Frustra enim accusatur qui a iudice laudatur: imo ipse sui accusator est, qui reum dicit quem leges defendunt. Quis ergo tu es qui damnari censes quod a Deo benedictum legis, nisi aut Deum hunc negas esse, aut Scripturam falsam accusas? Sunt enim qui quasi noua accipientes, uetera repudianda putant. Sed non discrepant ab his noua, per Christum precepta populis intimata. Ipse enim rogatus ad nuptias ire non dedignatus est: et non solum presentia sua illustrauit eas, uerum etiam contulit quod deerat ad letitiam . Scriptum est enim, Quia uinum letificat cor hominis . Et ut hoc secundum Dei Patris sui uoluntatem fecisse se demonstraret, Iudeis interrogantibus an liceat homini dimittere uxorem suam, respondit inter cetera, dicens: Quoniam ab initio fecit Deus masculum et feminam, et dixit: Propter hoc relinquet homo patrem et matrem, et adherebit uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet . Hinc est unde rogatus ad nuptias iit libenter, ne factum Dei et Patris sui infirmare uideretur. Magis autem Legis ueteris et noue doctrinam concordare ostendens, nuptias non solum non prohibuit, sed et interesse dignatus est, testimonium eis tribuens quoniam Deus auctor earum est; et quod a Deo iunctum est, neque prohiberi, neque separari debere salutari precepto monstrauit. Et quia natiuitas prodest, cum iam relinqueret mundum, matrem suam Ioanni discipulo suo commendauit . Quamobrem et nos per omnia Legis ueteris et noue mandata seruantes, parentes honorare docemur : quod nisi fecerimus, maledictum nos incursuros cautum est Lege. Itaque quenam  est hec presumptio, aut ex qua lege descendit, nuptiarum aditus intercludere, quando tam noua quam uetus Lex per omnia istis fauere uideatur? Sed illud est quod legimus, quia quod extra est, a malo est . Unde Apostolus huiusmodi homines cauteriatam dicit habere conscientiam, qui prohibentes nubere, et a cibis quos Deus ad percipiendum creauit, abstinendum docent . Hoc enim in hypocrisi, inimicitiarum causa facere denotantur, ut Legem a Deo traditam criminentur. Alii ideo studentes preceptis salutaribus obuias manus tendunt, ut praue doctrine mandata commendent: ac per hoc cauteriatam habere dicuntur conscientiam. Corrupta enim mente aliud scientes, aliud profitentur. Sicut et Iudei, qui non ignorantes gesta Saluatoris opera esse Spiritus sancti, inuidentes dicebant quia in Beelzebub eiicit demonia ; ut populum a fide eius auerterent. Talis est etiam supra memoratorum uersutia, quia ut sanctitatis et castimonie amatores esse se simulent, nuptias esse dicunt damnandas, ut per hoc commendentur, et populum a ueritate auertant: et ut abstinentie se studere fingant, temperandum a cibis tradunt, ut per hoc se alienos a mundo ad celestia regna festinare ostendant, per quod mentes hominum illicientes deinceps illicita doceant licere, et licita quasi inconcessa damnare. Hec sunt prestigia satane, ut causas inuertat, quasi nouum insinuans aliquid, excludat ueritatem, in qua nichil nouum est, quia totum eternum. Quis non aduertat sensum istum ab aduersariis esse aptatum? Quis enim audeat Dei inuentum reprobare, et quod nunquam alicui obfuit, nisi aduersario ueritatis? Qui ut impuritatem suam tegat, sanctimoniam predicat quam non amat, ut dum ex eo se quasi bone uoluntatis ostenderet [1 1Kb] , illicita suadeat quasi licita. Commendat enim se ut promptius fallat, ac per hoc captis imprudentibus suggerat, per que plus eos faciat peccatores: quia ut cause sue aliquam conferat medicinam, granditer suadet homines peccare, magnum ex eo querens solatium, dum criminis sui socios multos ostendit, leuem penam estimans, ac si minus grauis sit, si secum multos uideat in gehenna. Ceci homines [2 1Kb] , dum uincuntur uitiis, aut per infirmitatem, aut per ignorantiam sese defendunt, non uindicando hec que contraria decipit concupiscentia. Aut que obstat caligo ut non quod uerum est, uideatur? Nam solent littere aliud uideri significare, dum aut non bene pronuntiantur, aut improprie distinguuntur. Cum autem legitur, Fecit Deus; et, Benedixit quod fecit: quis hinc disputet? quis dubitet? quis quod benedictum est, maledictum putet, nisi alio spiritu animetur? Quod quidem si hominis uox esse diceretur, forte aliqua fallacia crederetur: Deus dicitur loqui, et dubitas? Deus benedixit, et reprobas? Sed forte sub Dei nomine Moyses errorem induxit? Satis tibi faciant signa et prodigia per Moysen facta in Aegypto; suadeant tibi mirabilia que in Rubro mari gesta sunt ad liberationem filiorum Isrel. Audi magos confitentes quia digitus Dei est hic . Consenti Apostolo dicenti, Nolo uos ignorare, fratres, quoniam patres nostri omnes sub nube fuerunt, et omnes per mare transierunt, et omnes per Moysen baptizati sunt in nube et in mari, et omnes eamdem escam spiritualem manducauerunt, et omnes eumdem potum spiritualem biberunt. Bibebant autem de potu spirituali consequente eos petra: petra autem erat Christus . Et unde hoc Apostolus locutus est? Presto est Scriptura, in qua legimus Christum Dominum nostrum dicentem Iudeis, Si crederetis Moysi, crederetis forsitan et mihi; quia de me scripsit Moyses . Quis huic concordie fidem deneget? quis audeat dicere, quod unum est discrepare? quis tam male mentis est, ut indiuiduam caritatem contendat uideri inimicitiam?  Ecce habes et uerborum testimonia, et exempla uirtutum, que animum tuum subiugent ueritati, ut non aliud putes uerum quam quod Ecclesie catholice continent libri. Quoniam igitur probatum est eumdem Deum fuisse in ueteri Testamento, qui nunc noster est, et hunc multis uirtutum indiciis uerum esse, in tantum eius auctoritas debet preferri, ut etiam id quod asperum, et forte absurdum a nobis estimatur, accepto ferri debeat, et aliter sentiri quam a nobis putatur, si Dei iudicio commendetur; quia magis Deo credere debemus quam nobis. Infirmitas enim nostra et imperitia, utilia solet iudicare que nociua sunt, et estimare falsa pro ueris: quod de Deo uel suspicari nefas est. Non est enim natura, que possit falli: quanto magis de coniugiis dubitari non debet, Deo dicente, Quod Deus coniunxit, homo non separet? Est enim res aperta et simplex. Certe omnis homo gaudet cum fuerit Dei dignationem adeptus, et meliorari se credit dum sacramentum Creatoris addiscit, quod utique non assequeretur, nisi natus. Cur ergo plangit quod gaudet, et quod gloriatur se didicisse, condemnat? Si enim gaudet quia didicit, non autem didicisset, nisi natus fuisset; sine dubio bonum est nasci, quia fructus natiuitatis, cognitio est ueritatis. Si autem malum est nasci, non erit bona cognitio. Cui enim rei proderit cognitio, si damnatur natiuitas? Quia si non expedit nasci nec debet, inane est ut discat damnandus. Sed quia nemo tam hebes est, ut neget cognitionem Dei prodesse hominibus, et bona et utilis est. Per ipsam enim melioratur natiuitas, ut meliorata natiuitas plus mereatur quam fuerat collatum Ade: quia in celo, non in terra regnabunt credentes, in paradiso Dei Patris, non in quo Adam corporaliter iussus fuerat operari. Nam si encenia celebrabantur Ierosolymis, id est, dedicationis templi Dei agebatur festiuitas; quanto magis ipsius hominis celebrandus natalis est, qui magis templum Dei est; cuius etiam, ad agendum Deo gratias, manibus templum est fabricatum. Melius est enim templum, corpus nostrum: quia hoc Dei opere, illud uero humano labore constructum est; et hoc sub spe eternitatis est, illud perditionis. Itaque qui Deo instituente natum se nouit, ut ei gratias agat, cognitum habens mysterium eius, debet in natali suo gaudere, uidens profectum esse natiuitatis sue. uere autem illi nasci non debuerunt, qui Creatorem suum relinquentes, gloriam eius aliis deputant: horum enim natiuitas proficit ad penam: sed non natiuitas crimen incurrit, sed uoluntas. Sed quis es tu, qui nuptias prohibes? Forte Marcion, quia corpus non a Deo fabricatum putas, sed a diabolo: animam uero errore quodam lapsum passam, ut ad tenebrarum partes, in quibus nunc mundus est, ueniret, contendis. Quomodo ergo posset hinc liberari, si prohiberetur generari? Natus enim cognouisti casum tuum, et data opera id egisti ut remeares ad patriam [1 1Kb] sedem, redditus sorti tue. Denique gratias agere te dicis Christo, per quem hanc cognitionem assecutum te gratularis. Age uero, si natus non esses, cessaret cognitio, nec prosequeretur liberatio. Itaque si gaudes animam liberari, faue natiuitati: nam si natiuitati resistis, inimicus es animarum. Aut si Manicheus es, qui nuptias quasi contrarias renuis, quero a te, si corpora minime gignerentur, quomodo anima hinc, quam fusam in tenebrarum partem et herentem hylicis rebus asseris, eriperetur? Nascendo enim liberari eam in libris uestris scriptum habetis, ut a luna suscepte anime et exeuntes de corporibus soli tradantur, quem Deum uestrarum asseritis animarum. Nam gaudetis, cum Manichei uocamini. Per hoc enim nomen liberationem uestram flagitatis: quod utique nesciretis, nisi nati essetis. Longe itaque apparet per hypocrisim uos nuptias condemnare. Sanctimoniam enim profitentes, latenter immunditie studetis; quod non solum priuatum sed etiam edictis proditum est imperatorum.  Audi nunc, catholice, et ex Euangelio disce [1 1Kb] , prodesse hominis natiuitatem. Cum Simeon enim uir iustus uellet exire de seculo, sufficere sibi putans Creatoris sine mysterii eius cognitione notitiam, non permissum est ei nisi incrementum faceret in Dei perceptione, ut plenam haberet fidei sue mercedem. Denique natum Saluatorem accipiens in manibus benedixit Deum, et dixit: Domine, nunc dimittis seruum tuum, secundum uerbum tuum in pace; quia uiderunt oculi mei salutare tuum . Manifeste ostensum est Dei beneficium esse in hominis natiuitate, quando uiro iusto de morte cogitanti responsum est quod non ante moreretur, quam Christum Domini uidisset: in tantum enim proficiebat in uita, ut dignus fieret etiam in presenti uidere quem liberatorem sperabat post mortem. Qui ergo reseruatus in uita non permissus est mori, nisi spei sue fructum uidisset, ut securus esset quia de uita ad uitam transiret; quomodo potest dici non huic profuisse natiuitas? Si enim malum est quod nascimur, non paradisus promitteretur, non uita eterna, non regnum celorum, sed pena et gehenne perditio, ut timeret alterum generare, qui se sciret natum ad perditionem; ut ille qui se illicite natum sciret, non affectaret generare. Sed forte dicatur: Regnum quidem celorum promissum est, sed fidelibus et bene agentibus. Recte. uides itaque non ideo reos fieri homines, quia nati sunt, sed quia male conuersati sunt. Neque enim non natis promissum est regnum celorum, ut natiuitati imputent, quibus non dabitur: promissum est autem natis bene agentibus, ut neque natiuitas prosit male agenti, neque obesse possit bene agenti. A fidelibus enim et bene agentibus melioratur natiuitas: ab infidelibus autem et male agentibus deterioratur. Sic enim est natiuitas, quasi arbor que inseritur: quia si bono surculo inseritur, melior fiet et bona dicetur; si uero malo surculo inseratur, deterior erit, et non bona, sed mala uocabitur. Ita et natiuitati si bona accedat doctrina, bonos faciet fructus; si autem mala, malos faciet fructus. Itaque sicut necessaria est arbor, ut sit ubi inseratur; ita etiam necessaria est natiuitas, ut sit ubi proficiatur. Sed respondetur e contra: Si utilis est natiuitas, cur renascimur? Non renasceremur nisi utilis esset natiuitas. Renasci enim renouari est, et qui renouantur, instaurantur. Non ergo accusat renascibilitas natiuitatem, sed reformat: et quod reformatur, bene ab initio institutum probatur. Igitur quod renascimur, consilio mutamur, corporis expiatione percepta, ut reddamur ad pristinum statum Ade. Anime autem peccato maculatum est corpus, quo reparato et meliorato per fidem, consilio abluitur: ut sicut per contemptum Dei fuerat pollutum, ita per obedientiam abluatur, ut effugiat sententiam datam Ade, et possit resurgere. Itaque si ab anima cepit peccatum, cur natura corporis accusatur [2 1Kb] ; cum in causa peccati Ade non fuerit desiderium corporale, sed spe deitatis illecta anima transgressa sit Dei preceptum, ut corpus suum subiugaret peccato, et nascerentur homines sub peccato? Quod quidem nichil obest homini, si tamen legi Dei obediat, nisi quod moritur: cui rei beneuolentia Dei promisit mercedem, ut quoniam in Creatoris deuotione fideles inueniuntur, per preuaricationem autem Ade corruptioni subiecti sunt et morti, pro hac re accipiant a iudice Deo [3 1Kb] ultra quam fuerat concessum Ade, ut in futuro et gloriosi sint, et eternam habeant uitam, et adoptati filii Dei uocentur; ut lucrum sit, quia nati sunt. Ex hoc iam reuertar ad reliquam partem lectionis. Cum positus esset homo in paradiso, hec accepit mandata: Ex omni, inquit, ligno quod est in paradiso ad escam, edes. De ligno autem unde dignoscitur bonum et malum, non edetis ex eo.  Omnia ligna que commemorat, fructus sunt ad esum creaturarum. Denique uno nomine ligna dicuntur, sed uaria intelliguntur in fructibus. Omnia tamen ligna sunt, et edendi unum est genus, quamuis diuersa sunt que edantur. Cum enim multa fructuum ligna creasset homini ad edendum, sicut dixi, de uno ligno edi prohibuit; ut reuerentiam Creatoris ex aliqua parte haberent, qui omnia in potestate acceperant, dum una reseruata est arbor, cuius licentiam non haberent, ut memores essent conditionis legis. Quomodo autem ex sententia peccati genus intelligebatur? Et homicide enim, et malefico, et adultero, et infami congruit hec sententia. Achar quoque filius Charmi cum peccasset, consumi cum omnibus suis adiudicatus est . Quomodo ergo potest hec sententia peccati genus intelligi? Grande delictum fuisse potest cognosci, non tamen genus delicti intelligi. Scimus enim alios hac damnatos sententia, cum sciantur aliter deliquisse. Et Amorrhei [1 1Kb] et Sodomite cum omnibus suis periisse noscuntur. Ita enim fit ut et unius peccati rei diuersa feriantur sententia, et diuersi criminis peccatores uno atque eodem genere puniantur. Quamobrem Ade et Eue non ex data sententia peccati genus potest intelligi. Quamuis enim unum eorum peccatum sit, sed secundum personam suam uir et mulier sententiam acceperunt: necnon et serpens, ut non solum in eo quod facti sunt, non manerent, uerum etiam adderetur eis labor ad penam. Cum enim omnia pecora et animantia homini fuissent, sicut legimus, subiecta ; serpens contra hanc constitutionem erexit se, et dolo et fallacia circumuentum hominem sibi subiecit. Sine dubio enim qui aliquem capit, infra se eum facit. Propter quod serpens ne astutie sue effectum haberet, sententia Dei reuocatur, et reprimitur ultra quam fuerat factus, ne supra hominem esset, ut calliditate sua non solum ad nichil se profecisse doleat, sed et deteriorasse. Cum enim prudentior legatur fuisse ceteris bestiis, postquam decepit hominem, maledictus factus est ab omnibus bestiis terre. Post sententiam datam in hominem, datam in feminam, datam in serpentem, sequitur ut et mulier quam sibi sociauerat ad contemnendam Dei legem, excipiat sententiam. Ait ei: Replens replebo erumnas tuas et gemitum tuum: in tristitia paries filios, et ad uirum tuum conuersio tua, et ipse tui dominabitur . Nemo quod reprehendit, ipse confirmat. Si ideo concessi sunt filii quia usurpauerat coitum, ergo plus usurpatio prestitit. Sed quia dixit, In tristitia paries filios; si inde putas generationem sumpsisse principium, ubi erat quod dictum est, Crescite et multiplicamini? Intelligite ergo hoc ad penam tantum additum, ut cum per letitiam sibi fuerat ante concessum, tristitia subderetur ad penam: et ut deterior et multiplicata pena mulierem semper urgeret, additur conuersio ad uirum, ut esset unde ei dolor iterum innouaretur. Si coitum Dominus damnabat, cur in subiectis addebat, Et ad uirum conuersio tua? Nemo quod damnat, hoc pro pena constituit; cum utique pena sit damnationi contraria, nec unquam ex uno, sed contra proueniat. Quod si in uno essent, damnationem nemo metueret. Deinde aliquis in hoc addiceret [2 1Kb] , ex quo in legem commissum uideret. Hoc est confirmasse, non punisse peccatum, si ideo conuersio femine ad uirum, et ex eo quod colit, et non quod uerum est, conuersio simpliciter ante concessa cum ultima seruitute, propter penam eidem credatur imposita, quoniam per mulierem concessam subiectus factus fuerat uir. Et sine dubio superior uidebatur, cuius consilio usus putauit prodesse quod suasit, ut factum Dei subtilitate serpentis destrui uideretur: instauratur per sententiam Dei institutam, ut reuertatur mulier ad conditionis subiectionem humiliata uiro, sicut fuerat constitutum; et additum ei quod additur ad penam, cum audit, Replens replebo merores tuos, et gemitum tuum: in tristitia paries filios, et ad uirum  tuum conuersio tua, et ipse tui dominabitur. Numquid fuerat aliter decretum, quam ut mulier dominio uiri esset subiecta? Hinc ergo apparet mulierem reuocatam esse ad id quod fuerat cum additamento. Unde ait, Replens replebo merores tuos et gemitum tuum. Quod replet, in eo quod minus est, addit non in eo quod non est, uidetur operari. Hac ergo sententia que ante processerat, Crescite et multiplicamini , non incipit ad creandum, sed ad creature, que fuerat concessa, perniciem. Mulieri ad pariendum filios dolor additur, difficultas imponitur, non procreationis noua forma componitur: nam si ex hoc recte generatio speratur, magis intelligi potest arbitrio serpentis generationem extitisse, quam Domini; et est uere, ut ait ille, Progenies uiperarum . Si quis autem se existimat ita natum, quid mereatur, aduertat, ut propter peccatum amplificaretur ei dolor partu, ut que modicum doloris habitura erat, filiorum cresceret ei causa delicti: quia et cum gemitu et merore pariuntur, nati autem sine tristitia non habentur. Nunc tertio promitur in uirum sententia talis: Quoniam audisti, inquit, uocem mulieris tue, et edisti de ligno, de quo preceperam tibi ne ederes ex eo, maledicta terra in operibus tuis, et in meroribus tuis edes ex ea omnibus diebus uite tue: spinas et tribulos germinabit tibi . Et hinc idem Adam ad hoc reuocatur, ad quod fuerat factus, sed cum decremento. Ante enim positus erat ut operaretur terram simpliciter, ut sequeretur eum laboris effectus: at ubi autem spreuit preceptum Dei, melius sibi procurari credens consilio serpentis quam fecerat Deus, ad institutum pristinum reuocatur cum laboris dispendio; ut terra ei secundum laborem minime responderet, maledicta non sibi, sed operibus eius; ut ostenderetur propositum Dei subuerti non posse, neque melius posse quemquam prouidere quam Deum. Nemo enim potest alterius opus plus diligere, quam ipse qui fecit, dicente Apostolo, quia nemo, inquit, carnem suam odio habet; sed nutrit, et fouet eam, sicut et Christus Ecclesiam . uideamus nunc sequentia Legis, an concordent cum initiis eius. Abraham cum placuisset Deo, inter cetera que ad remunerationem fidei eius pertinent, cum senior esset, unum filium generare dignus est iudicatus . Quomodo ergo accusari potest quod pro merito concessum uidetur, ut qui ipsius Dei uoluntatem fecerat, Deus uoluntatem eius impleret? que minime fuisset impleta, nisi innoxia esset; nec Deus impleret quod male uel imperite posci uidebat, maxime ab eo qui sibi placeret: hoc enim nec homini conuenit. Et Anna cum sterilis esset et Deum diligeret, petiit ut haberet filium et accepit : quod si contrarium esset, moneri potuit ab eo quem diligebat, ne rem postularet aduersam. Et natus ex ea sanctissimus Samuel, filios genuit, non tamen iustitie sue merita minuit. Prima enim etate sua semper auctus est, ut in senectute propensiori Dei testimonio commendaretur. Et Zacarias sacerdos, uir iustus, in senectute sua Dei nutu genuit filium: quo nondum nato, meruit prophetare . Qua ergo ratione accusatur quod minime obesse probatur? Et quis neget bonum debere dici quod neminem ledit? Et ut hoc loco aliquid de Apostolis dicatur, quod ad robur pertinet cause, certe sanctus Ioannes castimonie fuit custos: condiscipulus autem eius, id est sanctus Petrus, uxorem habuisse cognoscitur; et primatum ut acciperet inter Apostolos, non ei obstitit generatio filiorum. Quomodo ergo condemnandum putatur quod non impedit meritum? Hinc Apostolus eum qui uxorem habeat, si in ceteris seruet mandata, sacerdotem fieri posse ac debere ostendit. Quod si illicitum esset, non poterat utique peccatorem dicere debere fieri sacerdotem. Et quid tam apertum? Eiusdem enim Apostoli uox est dicentis: De uirginibus autem imperium Domini non habeo . Cum enim Corinthii exagitarentur ab hereticis, qui in hyprocrisi nuptias damnandas docebant, consuluerunt Apostolum litteris, an liceret nubere, an uxorem remittere.  Tunc precepit Apostolus non debere uxorem a uiro recedere: cum habuerit occasionem dicendi, si scisset sic docendum, non licere nubere; quomodo quod sibi non sit traditum, docere se non posse ostendit. Quis autem discipulorum doceret quod a magistro traditum non est? uel quis non audiat predicantem: uolo adolescentulas nubere, filios procreare ? Sed forte dicatur: Si licet et bonum est nubere, cur sacerdotibus non licet uxores habere? id est, ut ordinatis iam non liceat conuenire? Quis nesciat unumquodque suam legem habere? Est enim quod omnino generaliter omnibus non liceat: est item quod aliis licet, et aliis non licet: et est quod aliquando licet, et aliquando non licet. Fornicari omnibus semper non licet: negotiari uero aliquando licet, aliquando non licet. Antequam enim ecclesiasticus quis sit, licet ei negotiari: facto iam non licet. Et Christiano cum uxore sua conuenire aliquando licet, aliquando uero non licet. Propter dies enim processionis aliquando non licet conuenire; quia etiam a licitis abstinendum est, ut facilius impetrari possit quod postulatur. Unde Apostolus, ex consensu ait abstinendum ad tempus, ut. uacetur orationi . Nam secundum Legem in ieiunio cedi et iurgari non licet, postea licet: quia maior reuerentia debetur Dei causis. Numquid omne quod ante ceteros licet, ante imperatorem licet?  Quanto magis in Dei causis? Ac per hoc antistitem eius puriorem ceteris esse oportet: ipsius enim personam habere uidetur, est enim uicarius eius: ut quod ceteris licet, illi non liceat; quia necesse habeat quotidie Christi uicem agere, aut orare pro populo, aut offerre, aut tingere. Et non solum huic concubitus non licet, uerum etiam ministro eius: quia ipse mundior debet esse, quia sancta sunt que ministrat. Nam sicut ad comparationem lucerne tenebre non tantum obscure, sed etiam sordide sunt, ad comparationem autem stellarum lucerna caligo est, ad solis uero comparationem stelle nebulose sunt, ad Dei autem claritatem sol nox est: ita et que ad nos licita et munda sunt, ad Dei autem dignitatem quasi illicita et immunda sunt; quanquam enim bona sunt, Dei tamen persone non competunt. Numquid non tunica mediocris hominis, quamuis munda, imperatori tamen sordida et illicita est? similiter et Saxonicia senatori? Ac per hoc antistites Dei puriores esse debent quam ceteri, quia et Christi habent personam, et ministros Dei mundiores esse oportet. Nemo enim imperatori ministrat non accuratus; igitur uestimentis claris et mundis induti ministrant: Deus autem quia natura clarissimus est, ministros eius natura magis quam uestibus mundos esse oportet; cui laus et gloria in secula seculorum. Amen.



[QUAESTIONES ALIAE uETERIS ET NOuI TESTAMENTI.]





IN QUAESTIONES uETERIS ET NOuI TESTAMENTI POST uULGATAS ADMONITIO.

Habes prefixum superiori libro elenchum duplicem: unum quo illa precedentium centum uiginti septem Questionum exhibetur collectio, que ab Augustino Ratisponensi, ab Ioanne Amerbachio et a Desiderio Erasmo fuit primum uulgata; alterum, qui collectionem non tantum disparem Questionum ordine, sed etiam earum numero auctiorem longe representat. Huius porro alterius collectionis exemplar cum e uictorina Bibliotheca adeptus fuisset Iacobus Hemer, curauit ut subsequentes hic Questiones, quas uidelicet aut nondum uulgatas, aut certe aliis uerbis tractatas esse animaduertebat, prodirent in lucem. Fecit uero ipse tres earum classes, quarum prima in editis inscribitur, Questionum ex ueteri Testamento pars secunda; alie similiter, Questionum siue ex Nouo Testamento, siue ex utroque mixtim, pars secunda dici solent: cum tamen uictorinus codex aliique inspecti a nobis Mss., in una et altera classe Questiones omnes, nec alia quam in excuso superius elencho cernitur, ratione et ordine digestas complectantur. Nihil nos in constituta per Hemereum, perque posteriores editiones iam confirmata distributione mutandum duximus: nisi quod aliquod inde Questiones transferre uisum est in superiorem librum collectionis primo uulgate; ut que de eodem argumento agunt, iuxta se collocatis, quid inter illas intercedat uarietatis primo conspectu deprehendas; tum etiam utra collectio in Mss. antiquior et sincerior sit, uel potius an utraque interpolatoris inepti manum referat, diiudicare possis. Ceterum de subsequenti opere idem quod de priore sentiri uolunt Louanienses Theologi: quod uaria, inquiunt, contineat et Augustino indigna, et a ueritate aliena.





[QUAESTIONES.]



QUAESTIONUM EX uETERI TESTAMENTO PARS SECUNDA.


ADuERSUM EOS QUI NEGANT AD DEUM ALIQUID PERTINERE.

QUAEST. PRIMA  .---Multis, quos secularis ista caligo cecauit, plurimum displicemus, si solliciti Dei precepta seruemus, si occasiones delinquendi fugiamus, si bona omnia salutari studio implere conemur, si illecebrarum, uitiorumque blandimenta seductoria negligamus, si nulla nos seculari dulcedine capi patiamur, si sponte pro Dei nomine cruciatus penasque subeamus, si mortem ipsam uirtute spiritus contemnamus. Illis nimirum quibus omne quod geritur, sensus iste mortalis nec laude nec uituperatione dignum  esse persuasit. Nolunt enim ad Deum horum aliquid pertinere. Nonnulli adeo scelera sua criminaque defendere cupientes, Nihil, inquiunt, prodest, bene an male uiuas. Neque enim ista nunc Deo cura est, ut te diuersa pro instituto proprio morboque gerentem sollicite festinet aspicere, et fedis aliquando tuis actibus oculos permiscere. uana sunt omnia, que ut libitum fuerit celebrantur: is qui ad Deum pertinet, secretus est et remotus ab istis rebus humanis, et ideo nec irascitur, nec mouetur; nulla illi humanarum rerum, nulla nostri actus est contemplatio; totus rotati seculi cursus, et quedam mundani orbis inexplicabilis uolutatio, ita correptum rapit et proiicit, ut stultus credatur quisquis se ad curam Dei  reuocare posse putaret. Nec martyrum quidem probandus est animus, qui Deum suum, quem misericordem esse pronuntiant, effusione sui sanguinis estimant delectari. Nihil illi charum in nobis, nichil est odiosum; nulla mortis nostre conditione, nulla sanitatis integritate letatur; nec quid ubi geratur scire desiderat: non quod impossibile sit maiestati diuine omnium fere que gesta sunt uel geruntur habere notitiam, sed quod scire nolit miserias hominum uanitatesque mundanas, Sic denique scriptum est: uanitas uanitantium [1 1Kb] , uniuersa uanitas . Quorum sententia desperatione firmata, ut diuini sensus auctoritate dissoluitur, sic ipsorum sacro sermone uulgari, qui maximus habetur in usu, conuincitur expugnata. Nam cum inter negotia diuersorumque contractus fides perfidiaque contendunt, ut testis diuinitas adhibetur, que aliquando quid agamus scire negatur. Testis est, inquiunt, Deus: Deus uideat, Deus iudicet, Deus faciat, Deus reddat. Et cum ad necessitatem iurisiurandi uenitur, et iurantis animus metuit ne sibi aliquid obueniat peieranti; et iusiurandum exigit, et reddi ei posse confidit, qui sibi male iurauit. Et cum sanitas exoptata et bona ualetudo fuerit consecuta, diuinitati gratie referuntur. Et cum aliqua decidente materia casus proximus illesus euaserit, Deus bonus dicitur prestitisse. Et cum aduerso uentorum flatu commoti equoris fluctus insurgunt, et nauis undique cesa quassatur, nauigantium turbe ad celum manus extendunt, Deum uoce supplici deprecantur, et exaudiri se et liberari posse confidunt. Unde hec si Deo nulla nostri est cura, si quid agamus ignorat? Inanis est igitur ista persuasio. Omnia Deo sunt cognita. Nullus sibi de impunitate commissorum scelerum blandiatur. Bone uite maximus fructus est, male perpetua pena et eterni cruciatus. Igitur nobis qui Deum omnia nosse credimus, qui deuote ad martyrium festinamus, inestimabilis fructus, perpetua uita prestabitur: impiis uero, qui Deum scelera sua, criminumque nescire docuerunt arcana, ignis flamma consumens, incendiumque semper indeficiens ministrabitur.

II  .---An Spiritus qui super aquas ferebatur, Spiritus sanctus intelligatur; quia dictum est, Spiritus Domini ferebatur super aquas ?

Si ideo a quibusdam Spiritus sanctus putatur, quia Dei esse spiritus legitur, etc.

III  .---Si Adam factus a Deo et animatus, Spiritum sanctum accepit; quia scriptum est, Inspirauit Deus in faciem eius spiritum uite .

Non erat ordinis ut acciperet Spiritum sanctum; quia hoc in posterum reseruatum est a Deo, ut in nouissimis diebus cum mysterium unius Dei manifestatum est, daretur credentibus. A principio quidem predicata est Trinitas, sed quasi sub uelamine erat intelligentia eius. Dei enim Patris primum persona sine cunctatione et figura predicata et manifestata est, quia ab ipso sunt omnia. Filii autem eius, Domini nostri Iesu Christi et Spiritus sancti persone non tacebantur, sed neque manifestabantur. Denique de Domino fit a perfidis questio, et de Spiritu sancto. Quidam enim dementes Spiritum sanctum ipsum Patrem dicunt, sicut et Sabellius ipsum dicit Patrem quem et Filium. De Dei autem Patris persona nemo dubitat. Cum ergo Trinitatis fit manifestatio, tunc demum Spiritus sanctus datur credentibus, ut et persona eius manifesta sit, et accipientes illum, signum habeant, quia filii sunt Dei, per id quod Spiritum Dei, qui de Deo utique est, habent in se. Perfectionis enim significatio hec est, cum scitur et Pater esse et Filius et Spiritus sanctus. Hec perfectio hoc tribuit donum. Adueniens enim Filius Dei, et hec adaperiens ac manifestans,  plus aliquid debuit dare, et dignum fuit tribuere perfectionem hanc credentibus; quia nec in Filio, nec in Patre solo perfectio est uel salus, sed in nomine Patris et Filii et Spiritus sancti. Unde dicit Ioannes euangelista, quia de plenitudine eius nos omnes accepimus, gratiam pro gratia: quia Lex per Moysen data est, gratia autem et ueritas per Iesum Christum facta est . Apertum est, adueniente Saluatore plenitudinem factam ueritatis. Que enim latebant, et quod promissum est dum reuelatur, et manifestatur, plenitudo fit ueritatis: tunc credentes accepto Spiritu sancto fiunt filii Dei. Nam inspiratio que dicitur facta a Deo in Adam, anime traditio est: Spiritus enim frequenter pro anima ponitur, dicente Euangelio inter cetera, Et reuersus est, inquit, spiritus eius ad illam . Et in Psalmo: Spiritum, ait, contribulatum, et cor contritum Deus non spernit . Frequenter tamen aliqui codices non sic habent, quia inspirauit Deus; sed, insufflauit Deus in faciem eius spiritum uite, et factus est homo in animam uiuentem. Non quia dixit, spiritum uite, ideo Spiritum sanctum significauit. Nam et de animalibus ita ait: In quibus erat spiritus uite . Spiritus uite dicitur, quia animat corpora ad uitam.

Iu  .---Cur Adam in mundo positus mandatum uel legem accepit, cum ipse dominium ceterorum haberet.

Quamuis in mundo dominus positus sit Adam, tamen quia non utique ex se, sed a Deo id accepit, debuit huius rei significationem ex lege accipere; ut ipse qui dominus uidetur, per legem subiectus ei esset qui illi hanc dederat potestatem; ut auctoritas Creatoris reuerentiam illi faceret per legem, ne dominatio tanta extolleret illum, et immemor fieret Dei conditoris sui.

u  .---Cur Deus dicat, Non permanebit Spiritus meus in hominibus istis, quia sunt caro: anni illorum centum uiginti, etc. .

Cum gigantes essent illis diebus super terram, pestiferi et superbi, a magnitudinis statura elati, post desideria carnis euntes, nati apostate; tunc cum displiceret Deo, promisit genus humanum diluuio deleturum, et tempus statuit; ut si quis forte ira Dei audita et indignatione, super hoc uellet se corrigere, haberet spatium emendandi se. Denique centum annis arca hac ratione uidetur fabricata. Ante arce autem inchoationem uiginti anni fuisse perhibentur. Sed narratio istud quod postquam de numero annorum Ne dixit, subiecit, obscurare uidetur. Nam hec sententia antequam quingentorum annorum esset Ne, dignoscitur lata. Quid enim dicit? Non permanebit spiritus meus in hominibus istis: propterea et subiecit, Quia malitia increuit super terram, delebo [1 1Kb] hominem a facie terre usque ad pecus; quod utique diluuio facto impletum est. Nam et post diluuium multis annis homines uixisse meminimus: et Aaron frater Moysi centum uiginti tres annos uixisse memoratur . Ipse autem Moyses ut centum et uiginti annos transire non posset, fecit quod Deum in contradictione aque non clarificauit. Nam intraturus erat in terram promissionis, si non obstetisset peccatum . uidetur enim hoc quibusdam dictum ad tempus Moysi pertinere, cum inueniatur Ioiada sacerdos centum triginta annos uixisse .

uI  .---Quid continet benedictio Iacob, quam dedit filiis suis .

Non solum ex presentibus causis futura uniuscuiusque tribus predixit, sed et de futuris futura, quorum adhuc umbra non erat, in populo Iudaico significauit. Quales enim future essent singule tribus moribus, fide, disciplina, luxuria, petulantia, contemptu fidei, ut cum de uno erant, et tamen unum non seruarent,  ostendit. Aliqui enim profecerunt in melius, alii deteriorauerunt, alii permanserunt: ut per hoc non sibi prerogatiuam generis uindicarent, cum ab eo ipso predictum esset, quosdam ex his, qui utique ex eius essent origine, reprobos futuros, imo multos perituros, ita ut alii significarentur subintrare, qui ad eorum dedecus et damnationem insererentur in naturam, ex qua illi exciderunt. Promiscuum ergo populum in omnibus tribubus futurum declarauit: qua uarietate tam boni sed pauci, quam mali sed multi intelligerentur. Et quamuis sceptrum dederit filio suo Ioseph ad tempus, Iudam tamen prefecit omnibus. Non quod omnes ex Iuda idonei essent futuri, sed quia Saluator, qui uere rex est, ex ea tribu oriundus erat secundum carnem.

uII  .---Cur angelus missus loqui ad Moysen in igne et rubo apparuit?

Natura angelica secundum se simplex est, cuius substantia superiora appetit, etc.

uIII  .---Non fuit aliud signum quod fieret a Moyse palam Pharaoni, nisi serpens ?

Qui hoc reprehensibile putat, dicat quid aliud fieri debuit. Nam utique serpentem fecit, qui et terrorem incuteret, non tamen obesset, per id quod stupore quodam ad nocendum tardior est. Si enim leonem fecisset, aut ursum, aut aliud tale, quomodo euaderent qui aderant? Nec enim occidere uoluit quemquam, sed solum timorem ponere, et ostendere uirtutem; ut quia prima preuaricatio per serpentem cepit, similiter et recordatio cognitionis Dei et morum emendatio serpentis signo proueniret, ut quomodo peccatum est, sic et emendaretur: sicut et per mulierem peccatum factum, per mulierem sublatum est, Mariam matrem scilicet Domini, ex qua Christus natus damnauit peccatum. Eua uirgo adhuc preuaricauit, sicut et Maria uirgo erat. Hoc ergo modo ad statum pristinum reuocata sunt, que perierant: quia et regnum per ligni gustum amissum erat, et iterum per lignum quesitum est. Dominus enim, ait, regnauit a ligno . Simili modo et mundus in quo factus est, in eo et reformandus est, id est in principio mensis primi, quod est Pascha. Nulla ergo mala erit natura nisi sola preuaricatio; quando peccatum per id emendatum est, per quod et admissum est.

IX  .---Si unus Deus est, cur in tribus spes salutis est, et non in duobus, aut quatuor, aut certe in uno; et quare prius non est Trinitas predicata?

Unus quidem est Deus, sed non singularis est, etc.

X  .---Utquid circumcisio et precepta data sunt populo, que prius non erant, neque nunc in auctoritate habentur?

Circumcisio signum est fidei Abrahe, ut cum in filiis eius hoc signum uideretur, scirentur eius filii esse, qui Deo credens hoc signum acceperit . Precepta autem sabbatorum, et preteritorum testimonio data sunt, et futurorum que haberent figuram . Futuri enim sabbati, quod in eternis dabit requiem, figura est hoc sabbatum quod in hebdomadam impletam factum est. Escarum autem lex non in primordio Legis data est, sed cum duce perfidia, Dei uerbis et promissis fidem nollent dare, ad duritiam cordis sui acceperunt precepta non bona, sicut dicit propheta Ieremias . Id enim actum est, ut ceruix eorum premeretur, ad profectum illorum. Superbis enim hominibus et contumacibus, non debuit tota creatura subiici. Postea autem misericordia Dei ueniente, reddita est libertas edendi. Unde dicit Petrus apostolus: Quid imponitis iugum super ceruicem fratrum, quod neque nos neque patres nostri portare potuimus ?

 XI  .---Si propter diffidentiam et detractiones dura acceperant Iudei mandata; quid peccauerant filii eorum, ut etiam ipsi his mandatis astringerentur?

Patribus data lex est, que filiis similibus oneri esset. Nam postea non minus, sed forte amplius in Deum peccauerunt quam patres illorum. Prescius enim Deus, filiis magis hanc legem dedit; quia illi omnes in eremo obierunt.

XII  .---Cur in Lege etiam ipsi Aaron dictum est, ut pro peccatis suis holocausta offerret, cum dicat Dauid, Pro delictis holocaustum non postulasti ; et in subiectis, Holocaustis non delectaberis ? Quomodo offerri precepit, quo non delectatur?

Manifestum est holocaustis Deum non delectari, sed pro satisfactione peccati gemitu et dolore cordis ueniam posse mereri. Sacrificium autem testimonium peccati uoluit esse, ut se peccator per oblationem sacrificii confiteretur peccasse. Remissio autem quomodo obtineretur, ipse alio loco ostendit, dicens, Frange esurienti panem tuum: si uideris nudum, uesti, et domesticos seminis tui ne despicias  aut certe, Cor contritum et humiliatum Deus non spernit . Primum ergo confitendum delictum monuit; deinde quomodo ignosci possit, ostendit. Nam nunquam pro manifesto delicto sacrificium mandauit, sed pro ignoratis; quia etiam cum nescit homo peccat, et cum se putat recte agere, intentione quadam delinquit. Tale peccatum dixit per sacrificium posse purgari.

XIII  .---Quid est ut missa mors in Iacob, uenerit in Isrel; cum Iacob ipse sit Isrel?

Unius populi duo nomina posuit. Nam utique qui prius Iacob dicebatur, etc.

XIu  .---Si anima que peccat ipsa morietur, quid est ut Charmi peccante triginta sex uiri occisi uideantur causa eius?

Charmi quidem peccauit, et mortuus est lapidibus. Illi autem triginta sex uiri, etc.

Xu  .---Quid est quod dicit propheta, Letare, sterilis que non paris; erumpe et clama, que non parturis: quia multi filii deserte magis quam eius que habet uirum?

Duas matres hoc in loco intelligimus, celestem et terrestrem, id est, Ierusalem liberam, etc.

XuI  .---Benedicat terra Dominum, ait, hoc est laudet et confiteatur uirtutem tuam: quomodo ergo in Psalmis, Numquid confitebitur tibi, inquit, puluis, aut annuntiabit uirtutem tuam?

Non est sic intelligendum, ut legitur, et sonant uerba, etc.

XuII  .---In sole, inquit, posuit tabernaculum suum , id est corpus suum in quo habitauit Christus, qui a Pilato flagellis cesus est: quomodo ergo dicitur in Psalmo de Christo, Flagellum non appropinquabit tabernaculo tuo ? quippe cum templum corpus suum dixerit.

Et filii hominis, et Dei Filii corpus templum esse intelligitur. Deus tamen, id est, Dei Filius, quamuis in carne uenerit, in anima tamen habitauit. Ergo tam anima quam corpus tabernaculum est Filii Dei, licet unus sit Deus et homo, Filius Dei, et filius hominis. Ergo ex hac parte flagellum non appropinquasse dicitur tabernaculo eius; id est, anima eius, in qua habitat diuinitas eius, immunis fuit a pena inferni uel principum eius. Ne quia hic quasi peccator, cum sit innocens, crucifixus est, et passa est caro, aliquid mestitie apud inferos anima eius passa putaretur, ostendit Scriptura non potuisse animam eius turbari apud inferos, quia ad hoc descendit, hoc est pati se  permisit, ut confunderet tenebras, et principes earum remitteret hebetes. Unde et ipse Dominus ait: Tristis est anima mea usque ad mortem . Permissa est enim, quod nature sue erat, ut tristaretur, tropeum protinus referens, et spolia eorum a quibus contristata fuerat usque ad mortem, post mortem iam in eterno gaudio constituta. Potest et de toto homine intelligi; quia qui peccatum nesciit, a lege flagellari non potuit.

XuIII  .---Cur Salomon spiritum sapientie habuit , cum uitam mundam non habuit? ualde enim mulieribus delectabatur, ac per hoc peccabat .

Primum merito suo accepit spiritum prudentie: postea uero quam mulieribus nimium cepit uti, et per hoc peccare, si habuit spiritum sapientie, regni merito habuit; sicut et Nabuchodonosor regni merito in camino Christum uidit.

 XIX  .---In Salomone, Spes est, inquit, in tenebris, et melior est canis uiuus et leone mortuo.

Tenebre ignorantiam significant et gentilitatem: quia spes est in gentili potius quam in apostata, etc.

XX  .---In Sapientia, Qui creauit, inquit, orbem ex materia inuisa: et contra, quia ex nichilo facti sumus .

Deum simul confusas substantias creasse, Scripturarum sensus declarat, permixtis utique tenebris. Hanc confusionem rerum, id est, era, ignem, aquam, terram, tenebras, materiam dixit inuisam, sicut in Genesi legitur: Terra autem erat, inquit, inuisibilis et incomposita . Ex hac ergo confusione creauit orbem instituto firmamento, ut intra ipsum aquis congregatis in unum habitatio fieret generi humano. Distinctis enim et discretis substantiis, in concauo domum habitabilem fecit.




QUAESTIONUM EX NOuO TESTAMENTO PARS SECUNDA.


QUAESTIO PRIMA  .---Cur facta et dicta dominica quatuor uoluminibus a quatuor scriptoribus sunt in scripturam digesta?

Congruum fuit annum Domini acceptabilem, sicut dicit propheta , a quatuor uoluminibus ueluti quatuor uicibus contineri. Sicut enim annus quatuor temporibus euoluitur, ita ut inuicem sui egeant; ita et gesta et dicta Domini quatuor libris definita sunt, ita ut alter alterius indigeat: simul autem plenitudine perfecta sunt. Ut autem a quatuor scriptoribus ordinarentur, hec fuit causa, ut quia temporum diuersa sunt nomina, Euangeliorum quoque essent diuersa uocabula. Et si qua uidentur in uerbis contraria, sensu tamen non discrepant, per interpretationem aptam cause: sicut tempora cum uideantur utique diuersa nomine, ere, et cursu siderum, in effectu tamen eorum que gignuntur non discrepant.

II  .---Quoniam constat quatuor libros rite conscriptos gestorum et dictorum Domini, sciendum quis ordo eorum sit.

Euangelium ordinatione colligitur magis quam tempore. Mattheus ergo primus ponendus est, quia ab ipsa promissione sumpsit initium, id est ab Abraham, cui facta promissio est incarnationis Domini nostri Iesu Christi. Post hunc Lucas, quia incarnationem hanc quomodo facta est, narrat. Tertius Marcus, qui Euangelium quod predicatum est a Christo, testatur in Lege promissum. Quartus autem Ioannes, quia hunc qui promissus est Abrahe incarnandus, et a Luca quemadmodum incarnatus est dictum est, et a Marco Euangelium eius iuxta Isaiam prophetam predicatum ostensum est, aperta uoce ostendit Deum dicens, In principio erat uerbum, et uerbum erat apud Deum, et Deus erat uerbum .

III  .---Quare Mattheus Euangelium Christi describens dicit, Liber generationis Iesu Christi filii Dauid ; cum prior sit Abraham?

Propterea sic cepit, ut prius de ipso diceret a promissione incarnationis eius genealogiam describens, sicut dicit Apostolus, Quorum patres et ex quibus Christus secundum carnem . Ideo dixit, Liber  generationis; quia ex multis et diuersis incarnatio Christi consistit, ut quia ex uno diuersi esse ceperunt, de omnibus corpulentiam traheret. De Iudeis et Gentibus et de dignis et indignis: quia Ruth Moabitida fuit, et Bersabee ex mecha facta uxor est; ut omnium carnem ad se trahens, ad unitatem illos genuinam reuocaret. Idcirco, Iesu Christi filii, ait, Dauid, cum prior sit Abraham; quia specialiter Christus dicitur filius Dauid, propter regnum: ut sicut Deus de Deo, ita et rex de rege ortum caperet iuxta carnem. Sic enim dictum est ad Dauid: De fructu uentris tui ponam super sedem tuam .

Iu  .---Quid est, ut generationes omnes in tres partes diuideret supradictus Mattheus apostolus .

Cause faciunt diuisiones et tempora. Idcirco ab Abraham usque ad Dauid distinxit. Prima enim pars cause ab Abraham usque ad Dauid est; quia Abraham pater fidei est, et Dauid pater regni. Saül enim indignus effectus, seipsum regno priuauit. A Dauid uero usque ad transmigrationem alia pars cause, in qua regnum amiserunt facti reprobi Iudei. Post transmigrationem autem Babylonis usque ad Christum tertia pars lamentationis et miserie, captiuitatis et dispersionis illorum: quia quamuis post transmigrationem Babylonis et septuaginta annorum tempus, quando a Cyro dimissi reuersi sunt ad sua, nunquam tamen causam [1 1Kb] uel requiem habuerunt. Neque enim postea Iudea regnare potuit, sed solliciti semper et peruagantes fuerunt. Nam utique tempore natiuitatis Christi captiui fuerunt, dicentes: Nos, non habemus regem nisi Cesarem . Hac ergo causa Mattheus tres gradus fecit generationis, ut etiam meritorum et causarum mutationes ostenderet a promissione facta usque ad Christum, anni autem tempora usque ad finem in unam gratiam permanere.

u  .---Quare cum quadraginta et una sint generationes, Euangelista quadraginta duas numerasse uidetur ? Ter enim quatuordecim, qui faciunt, nisi quadraginta duo?

 Secundum numerum, quadraginta et una generationes numerantur; iuxta rationem autem, quadraginta due probantur. Iechonias autem in transmigratione genitus, id est rex factus, sicut continetur in Paralipomenon, finem fecit secunde parti: et quia post transmigrationem remansit in regno permittente rege Nabuchodonosor, ab ipso incipit tertia pars, que uenit usque ad Christum. Ideoque bis computatur, ut et concludat secundam partem, et initiet tertiam Iechonias. Sic enim habet: Et post transmigrationem Babylonis, Iechonias genuit Salathiel . Usque ad istum autem Salathiel regnauerunt qui sunt ex Iuda, scilicet quorum ex radice nascitur Ioseph. Nam Iechonias primum filium habuit Assur nomine. Sed quoniam Ioseph per radicem Salathiel originem trahit, pretermisso Assur Salathiel Iechonie patri suo subiunctus est, ut ueniretur ad Ioseph, cui erat desponsata uirgo Maria. Nam et post Iosiam Iechonias sequitur. Sed quia per Ioachim patrem Iechonie uenitur ad Ioseph, pretermisso eo, id est Ioachim, Iechoniam posuit, ut numerum quatuordecim generationum non egrederetur, et quia post Iechoniam Salathiel et filius eius per quem oritur Ioseph.

uI  .---Quare in Mattheo pater Ioseph Iacob scribitur, et in Luca Heli; ut aut duos patres habere imperite descriptus sit, aut certe qui uere pater sit nesciatur?

Non est ambiguum patrem Ioseph Iacob fuisse. Ordo enim a Dauid per Salomonem tramitem suum tenens, recto cursu peruenit ad Iacob, etc.

uII  .---Manifestum quia natus Saluator Dei Filius et Christus appellatus est: cur ergo post baptismum accessit ad eum tentator, dicens, Si Filius Dei es? etc. .

Sic natus Saluator ex uirgine est, ut et Christus esset et Filius Dei, non factura, sed ortu. Adhuc autem in minori etate potentiam suam euacuans, hoc est a potestate sua dissimulans, impudentiam diaboli non prouocauit. Baptizatus autem descendente in se Spiritu sancto, cum apparuisset hominibus testimonio Dei Patris, emulatione zeli ductus est inimicus ad iniuriam, uidens hoc factum sibi obesse: intellexit enim ordinationem baptismatis ad salutem hominum procuratam. Ideoque accedit ad Saluatorem huius rei principem, non ut approbet, sed ut locum inueniat euertendi. Tentatio enim aliquando ad probationem fit, aliquando sub dolo ad subuersionem. Arbitratus est enim quasi Saluatori elicuisset secundum dolum uoluntatis sue responsum, ut regnum suum totum haberet securus, quod duce Saluatoris doctrine subiecto, nemo mortem eius euaderet.

uIII  .---Cur Saluator tentanti se diabolo non aliter quam exemplis Legis resistit ?

Saluator non solum diabolo tentanti respondit, sed et Iudeis per quos crudelitatis sue impietatem egit in Saluatorem. Prescius enim Iudeos se inimicum Legis dicturos, patris eorum impudentiam diaboli, testimoniis Legis compressit, ut patrem in filios, et filios in patrem condemnaret.

IX  .---Utquid Saluator post baptismum quadraginta diebus ieiunauit, postea esuriit ? Qui enim quadraginta diebus ieiunauit, potuit iam non esurire.

Scriptum est, Fili, accedens ad seruitutem Dei, sta in iustitia et timore, et prepara animam tuam ad tentationem . Ideoque Saluator ut formam nobis daret, ieiunauit; ut simili modo nos quoque ieiuniis insistentes, omnem motum diaboli contra nos oppositum, Dei auxilio superemus, scientes exemplo Saluatoris tunc magis insidias aduersarii cauendas, cum ad Dei timorem accedimus. Dolet enim quod recesserimus  ab illo: ideo plus seuit aduersum nos. Hoc nobis gessit Saluator, non sibi. Similiter et quod esuriit, non sua causa, sed nostra est. Ieiuniis enim cum superate fuissent tentationes diaboli, que ideo scripte non sunt, quia ad profectum doctrine non pertinent; postea, id est, post quadraginta dies permisit, ut  pateretur famem; ut uidens diabolus, qui iam fuerat superatus, infirmitatem in eo famis, incitaretur rursum ad tentandum, uidens hominem esse a quo uincebatur. Hoc enim fuit mysterium Saluatoris, ut quia homini uicto insultabat et dominabatur, ab homine uinceretur, ut Dei uirtus homini uictoriam acquireret: et sic magis uilis effectus est satanas, cum et hominem cernit, et uirtutem non hominis intelligit. Mirabatur enim stupore hebetatus, quod mysterium inesset quod se lateret: ut potestas esset accedendi, circumueniendi non esset. Duabus enim ex causis torquebatur. uidens enim infirmitatem, accedebat, et inueniebat uirtutem; ut cernens hominem suspectus esset de Dei uirtute. Ad hoc ergo esuriit, ut illuderet astutiam satane. Idcirco autem non amplius ieiunauit, ut concordaret Moysi et Elie.

X  .---Quid est ut cum prius Ioannes Baptista testimonium perhibuerit Saluatori, postea dubitauerit dicens per discipulos: Tu es qui uenturus es, an alium exspectamus ?

Qui Ioannem putant dubitasse, detrahunt Saluatori Aut enim illum recte asserunt dubitasse, aut certe imperitie arguunt Saluatorem; quia sicut putant, male de se sentientem laudauit. Sed quia falli Saluatorem impossibile est, recte laudatus ab eo Ioannes est. Si recte laudatus est, non dubitauit. Ipso enim tempore quo misit ad Iesum Ioannes de carcere discipulos suos, dicens: Tu es qui uenturus es, an alium exspectamus? tunc iehsu respondit discipulis eius dicens: Ite, dicite Ioanni que uidetis et auditis. Ceci uident, surdi audiunt, leprosi mundantur, claudi ambulant, mortui resurgunt, et beatus ille qui non fuerit scandalizatus in me. Abeuntibus autem nuntiis Ioannis, cepit iehsu dicere ad turbas de Ioanne Baptista: Quid existis in desertum uidere? arundinem uento moueri, aut hominem mollibus uestibus indutum? Ecce qui mollibus uestiuntur, in domibus regum sunt. Sed quid existis uidere? prophetam? Dico uobis quoniam plus quam prophetam. Hic est de quo scriptum est, Ecce ego mitto angelum meum ante faciem tuam, qui preparet uiam tuam. Tunc publicani laudauerunt Deum, baptizati baptismo Ioannis. Quanta autem laus data Ioanni est, ut plus diceretur esse quam propheta, et beatum uocat Saluator eum qui non scandalizatur in se? quomodo laudatur Ioannes qui dubitando scandalizatus est? Sed non utique dubitauit. Laus enim beatum illum probat, quia non est scandalizatus. Nam et Saluator idcirco ipso tempore in laudem Ioannis prorupit, ut ostenderet sensum Ioannis esse liberum a discipulorum eius dubitatione. Ioannes enim uolens mirantes discipulos suos corroborare in fide Saluatoris, sciens exitum sibi imminere, ea que de ipso dicebat, ore eius uoluit confirmari: ideo ut testis uerus sit, testimonium potioris implorat, ut eorum concordia omnis ambiguitas auferretur. Hoc commentum Ioannis est, ut dubios suis quasi uerbis mitteret, ut eadem audientes a Saluatore que audierant a Ioanne, firmarentur, scientes idonei procuratoris et Domini celestis testimonium in dubium uocari non posse. Idcirco et Saluator quasi Ioanni respondit, ut inter Ioannem interrogantem et Saluatorem respondentem discerent ueritatem.

XI  .---Quid est quod superius Herodem mortuum legimus , infra autem et post multos annos Herodem Ioannem occidisse , cum superius mortuo Herode Ioannes superuixerit?

 Herodes rex fuit Iudee: hic habuit filios quatuor, Archelaum, Herodem, Philippum, et Lysaniam: sed mortuo Herode patre eorum, successit Archelaus, quo mortuo, in quatuor partes diuisum est regnum supra dicti Herodis, ita ut Pilatus in partem regni quartam admitteretur, quasi preses, non quasi rex : filii autem Herodis reges dicerentur. Denique mortuo iterum Philippo, accepit uxorem illius Herodes frater eius, de qua arguebatur a Ioanne Baptista, qua causa occidit eum Herodes filius supra memorati Herodis. Quid enim dicit? Herodes, inquit, tetrarcha; id est, in parte quarta regni positus sui patris Herodis. Quid ergo ambigitur quando significatio adiecti cognominis ostendit alium hunc esse Herodem? Ipse est enim qui et Iacobum occidit gladio, fratrem Ioannis, qui postea percussus ab angelo Dei scatens uermibus exspirauit.

XII  .---Orandum utique pro inimicis docuit Dominus: quid est ergo ut contra anime occisorum ulcisci petant, a Domino postulantes uindictam?

Apocalypsis cum futura mala et tribulationes diffidentie et male uite causas Deo uindice testaretur, etc.

XIII  .---Si iam predicante Saluatore uel Ioanne Lex cessauit, quomodo Saluator ait: Non ueni soluere Legem aut Prophetas, sed adimplere? Si enim cessauit, quomodo non soluta est, aut destructa, que agendi amisit auctoritatem?

Prophetarum dicta de Saluatoris aduentu, impleta sunt cum uenit, etc.

XIu  .---Ioannes ad Dominum, Tu es qui Suenturus es, an alium exspectamus ? ub sua persona discipulorum suorum agit causam. Non enim Ioannes dubitabat, qui dixerat: Ecce agnus Dei, ecce qui tollit peccata mundi : sed ut discipulis suis satisfaceret, mittit illos suis uerbis, ut Saluatoris ore firmaret quod ipse de illo docebat; ut post excessum suum sine dubitatione aliqua discipuli sui Christum sequerentur.

Xu  .---Quare Lex et Prophete usque ad Ioannem, et post recte cessasse dicuntur ? Quia iam de quo prophetabant, aduenit. Quare Lex usque ad Ioannem, cum Apostolus dicat, Legi nos subditos debere esse: Que autem, inquit, sunt, a Deo ordinata sunt ?

Legis quidem unum nomen est, sed tripartitam habet intelligentiam. Prima enim pars Legis de Deo est. Sic enim Lex a lectione dicta est, ut de multis quid eligas scias. Inter errores ergo positi acceperunt ut eligant uerum, id est reprobato diabolo eligant Deum. Secunda autem Legis pars hec est, que scilicet preceptis continetur, que sic incipit, Honora patrem et matrem. Tertia uero in neomeniis et in sabbato est, et in escis discernendis ac eligendis, et in circumcisione et in hostiis pecudum offerendis. Hanc itaque Legem dicit usque ad Ioannem, non ultra seruandam. Sic enim data est, ut completo tempore cessaret, nec enim fuit ab initio, sed ex causa data ad tempus est, ut adueniente Saluatore cessaret Lex. Ergo de Deo manet tam Lex preceptorum quam natura eius que sine dubio est, ab ipso aboleri non potest. Per ipsum enim proficitur ad promissum premium. Timor enim sollicitudinem parit.

XuI  .---Cum Saluator baptismum Ioannis de celo dicat, cur Nicodemo, cum de baptismo loquitur, dubitanti ait: Si terrestria dixi uobis et non creditis? etc.

Quod dixit, Si terrestria dixi uobis, et non creditis, non pertinet ad baptismum, etc.

XuII  .---Quid est ut Saluator mulieri alienigene,  id est Chananee, inter initia misericordiam denegaret , cum et Centurioni alienigene, et leproso quem ipse iehsu alienigenam dixit, beneficium impertiende salutis non negauerit ?

Dignum factum Saluatoris ipsa causa designat. Absurdum enim erat, et ad iniuriam promissionis Patrum proficiebat, si mulier que Iudeorum Deum non confessa fuerat, acciperet beneficium promissum genti confitenti Deum. Inter initium ideo negatum est illi. At ubi autem ceruice flexa Saluatoris uerbis fidem non negauit, sed confessa est Iudeos credentes esse filios, Gentes autem canes uel seruos, per quod iunxit se fidei dominice; quia serui dominum indicant, et dominus non est sine seruis: unitas facta est subiecti et subiicientis. Hinc est unde meruit consequi quod precata est. Centurio autem qui beneficium a Saluatore incunctanter accepit, olim se Dei rebus infecerat. Denique dicunt maiores Iudeorum ad Dominum: Dignus est ut prestes illi; diligit enim gentem nostram, et synagogam ipse edificauit nobis. Leprosum uero alienigenam dixit Dominus, non fide, sed natione. Erat enim Samaritanus, quos constat ex origine esse Babyloniorum. Et hic tamen non sine confessione consecutus est beneficium: quia dictum erat discipulis a Domino: In uiam gentium ne abieritis, et in ciuitatem Samaritanorum ne introieritis, sed ite potius ad oues que perierunt domus Isrel ; hoc est, ut non prius predicaretur Samaritanis et Gentibus quam Iudeis, quorum fuerat promissio hec. At ubi Iudei ceperunt repudiare fidem Christi, tunc et Samaritane se obtulit Saluator, et post crucem Centurioni Cornelio: a Chananea autem requisitus suscepit eam; quia non erat adhuc tempus, ut offerretur illis salus.

XuIII  .---Quomodo probatur quod dixit Saluator, quia post tres dies et post tres noctes a mortuis resurgeret; cum utique cena pura passus, illucescente die dominico, cum adhuc tenebre essent, resurrexit? Unde numerus dierum et noctium non conuenisse uidetur.

Prescius Saluator omnium que in se futura erant, hec protestatus est, etc.

XIX  .---Quare Saluator, Orate, ait, ne fiat fuga uestra hieme uel sabbato : cum tempus persecutionis huius differri non possit, dicente Apostolo, Qui reuelabitur in suo tempore ; et in Actibus Apostolus inquit, Definiens tempora et terminos habitationis eorum ? Et cur hieme fugam uel sabbato non expedire significat?

Hieme tuta fuga non est: frigora enim sunt, imbres assidui, ningit, gelat, flumina exeunt; ideoque fugientibus pergraue est. Latere enim in siluis non possunt, neque in montibus, neque in speluncis. Sabbato autem iuxta Iudeos longius a ciuitate exire non licet, nec altum ascendere, ac per hoc fugi sabbato non potest [1 1Kb] . Quomodo hec tempora fugam tutam non faciunt, propter impedimenta supra dicta; ita et fuga nostra tuta non erit, si nos obligatos impedimentis carnalibus inuenerit predicta persecutio. Detinent enim homines quasi compedes desideria secularia, id est facultates mundane, ne edicta diaboli possint effugere. Ideo ergo orandum est ne tempore quo fugiendum est, hiemis et sabbati in nobis ratio inueniatur, sed ut liberos nos ab his impedimentis Dei prestet auxilium, ut non sit quod nos desiderio sui captos mancipet mundo. Quoniam ergo de nouissima persecutione loquebatur Saluator, que futura est ab Antichristo; ideo hiemem posuit, quia nouissimum tempus est: et sabbatum similiter, quia postremus dies est, ut sicut his temporibus aspera et difficilis fuga est, ita significaret illo tempore tam  graues foturas persecutiones et pressuras, ut uix aliquis eas possit effugere.

XX  .---Saluator cum se passurum diceret, et post tertium diem resurrecturum, adiecit, Et postquam resurrexero, precedam uos in Galileam, ibi me uidebitis; et angelus mulieribus similiter : cum tamen inueniatur a mulieribus et a discipulis suis in Ierusalem.

uerba Saluatoris retractare infidelis est: sed te uideo non de uerbis Saluatoris dubitare, sed sensum requirere, quare cum in Ierosolymis post passionem suam uisus sit, dixit se in Galilea ab his uideri. In Ierosolyma uisus est, sed particulatim ad recreandos animos discipulorum: in Galilea uero ab omnibus simul. Ergo qui in Ierusalem uisuri illum erant per partes, in Galileam illis constituit ut simul omnibus appareret, et ad ordinandam disciplinam daret precepta.

XXI  .---Tres euangeliste sexta hora crucifixum dicunt Saluatorem, Marcus uero euangelista tertia hora dicit crucifixum. Sed quidam strenui  tertia hora sententiam datam dicunt, ac per hoc tertia hora crucifixum. Data enim quis sententia iam mortuus habetur. Sed constat post quintam horam in sextam Pilatum sedisse pro tribunali, et sic sententiam dedisse, sicut Ioannes ostendit.

Obscuris uera inuoluere non est bonum. Nam tres euangelistas uerum dixisse ipsa concordia obtestatur, etc.

XXII  .---Si ideo Saluator baptizatus est ut exemplo esset, quare circumcisus ceteros prohibuit circumcidi?

Circumcisio usque ad Christum indulta est. Abraham autem circumcisionem in Christo promisso accepit, etc.

XXIII  .---Iudeis accusantibus discipulos eo quod facerent contra legem sabbati, spicas uellendo, Saluator exemplum protulit Dauid, dicens: Nescitis quid fecerit Dauid cum esuriret, quomodo accepit panes propositionis et manducauit, et dedit his qui secum erant, quod non licebat nisi solis sacerdotibus? Quod exemplum non excusare uidetur discipulos, sed possunt tam hi quam Dauid preuaricatores uideri.

Noluit Saluator de tempore impleti sabbati preiudicare Iudeos, etc.

XXIu  .---Cur Saluator discipulos suos filios tonitrui appellauit , qui plus magis uideantur filii Dei dici? tonitrua enim dicuntur collisione nubium fieri.

Quoniam tonitrua terrorem incutiunt, hac causa filios tonitrui discipulos appellauit, quasi eius filii, qui timendus sit. Quamuis enim tonitrua collisione nubium fiant, uoluntate tamen Dei fiunt, et sunt terribilia.

XXu  .---Quid est ut secundum Marci euangeliste relationem, Christi non sit impleta uoluntas: Intrans enim, inquit, in domum, uoluit neminem scire, et non potuit latere? Si ergo uoluit latere et non potuit, infirmata uoluntas eius est.

Hoc quod per compendium propositum est, ut plus sensum posset occulere, etc.

XXuI  .---In Euangelio legimus angelum dicere ad Mariam matrem Domini, quod regni eius, id est Christi, non erit finis . Et Daniel eadem dicit: ait enim: Tunc exsurget regnum in eternum, quod nunquam corrumpetur . Contra Apostolus de Domino: Cum tradiderit, inquit, regnum Deo et Patri  Quomodo regnum eternum habebit, quod traditurus dicitur Deo et Patri?

 In causa Patris et Filii, id est, Dei et Christi, traditio non abolitio intelligitur. Considera enim quomodo Pater tradiderit Filio regnum, ipso hec Domino protestante: Omnia enim, inquit, mihi tradita sunt a Patre meo . Si Pater ergo desiit habere cum tradidit, potest et de Saluatore dici quia cum tradidit, amisit. Nam Filius postquam traditum sibi a Patre regnum dixit, Patrem adhuc preferens ait: Hec est autem uita eterna, ut cognoscant te solum et uerum Deum, et quem misisti Iesum Christum . Secundum hunc igitur sensum et Filius non amittit regnum cum tradit, ut hec uera sint; et angelus et Daniel non discrepare ab hoc sensu dicantur. Qui horum enim testimonium retractandum putat, perfidia plenus est. Sed nunc uideamus manentes in hac fide, quid sit tradere Filium Patri regnum: hoc enim est quod inter cetera alio loco dicit Apostolus: Tunc et ipse subiectus erit ei qui subiecit ei omnia, ut sit Deus omnia in omnibus . Subiectio igitur hec, ipsa est traditio regni. Itaque hoc loco interpretatio uidetur necessaria, ut et subiectus Patri Filius non negetur, et nichilominus eternum regnum habere dicatur. Hoc est regnum Filii, quia in nomine Iesu omnia genua flectuntur, celestia, terrestria, et inferna . Quod etiam firmat Petrus apostolus, dicens: Non est aliud nomen datum sub celo, in quo oporteat nos saluos fieri . Et ipse Dominus discipulis ait: Usquemodo nichil petistis in nomine meo; petite, et ego faciam . Sic regnat Filius, cum omnia in nomine eius saluantur, et dantur que postulantur usque ad finem mundi. Postquam uero omnia Christum fuerint confessa, siue ui, siue uoluntate, et substrata potentie eius cui restiterant, mysterium unius Dei cunctis manifestabitur, et omnis gratiarum actio referetur ad Patrem, ex quo sunt omnia; ut cessante predicatione unus Deus sciatur in mysterio Trinitatis. Cum enim omnes potestates, omnes principatus et Dominationes Christo genu flexerint, tunc Filius manifestabit non se esse a quo sunt omnia, sed Filium eius, et illum in se uideri. Hec est subiectio et regni traditio. Ostendens enim Patrem esse a quo sunt omnia, subiecit se illi cum de eo se dicit esse. Tanta enim maiestas et claritas in aduentu Filii uidetur, ut omnes potentie et chori Angelorum hunc singularem putent Deum. Saluator autem cum se non illum esse dixerit, qui dicitur Pater, sed Filium eius, regnans tradit regnum Patri. In hac re manifestata est et subiectio, et regni traditio; quia et cum a Patre se profitetur esse, quidquid habet, Patris confitetur esse, omnem summam referens ad eum.

XXuII  .---Saluator ait, Si quis non reliquerit omnia sua, id est, domum, et agrum, et cetera, non potest meus discipulus esse: et contra euangelista, uenit, inquit, Ioseph ab Arimathia, homo diues, qui et ipse discipulus erat Iesu, exspectans regnum Dei . Quid est ut euangelista profiteatur eum discipulum quem Saluator negauit? Nam et Zacheus diues erat, et Cornelius Centurio diues, et mulieres que illis ministrabant de facultatibus suis.

Hunc sensum paucis absoluit Apostolus, dicens: Qui habent, quasi non habentes sint; et qui utuntur hoc seculo, quasi non utantur; et qui emunt, tanquam non possidentes . Qui ergo hec sic habet, quasi non habeat, reliquisse uidetur. Quando enim non presumit de his, neque se iactat, sed humiliter incedit, non tantum habitu, sed et mente, dispensatorem se harum et ministrum intelligens, omnia sua reliquisse uidetur. Hoc enim relinqui dicitur, quod a desiderio recedit, et gratiam non habet.

XXuIII  .---Si Lex et Prophete usque ad Ioannem quomodo Saluator ad sacerdotes mittit offerri munera pro emundatione?

 Hoc secutus est apostolus Paulus. Cum enim predicaret iam non oportere circumcidi quemquam, etc.

XXIX  .---Si Lex et Prophete usque ad Ioannem, ex quo regnum celorum predicatum est ; ipse est enim inchoator noue predicationis; cur baptisma eius cessauit?

Baptisma Ioannis ceptum non cessauit, sed additum est ei quod deerat. Ioannes enim tantum baptizauit, non Spiritum sanctum credentibus dedit: sicut et ipse de Saluatore dicit, Ego baptizo uos in aqua in penitentiam, ipse autem uos baptizabit in Spiritu sancto . Hoc est quod dicit: Per me remissio peccatorum, non tamen datur Spiritus sanctus, ut purificati filii dicantur; hoc enim Saluatori reseruatum est, utpote Domino, ut filii Dei non fierent, nisi accepto a Filio Dei Spiritu sancto. Effectus ergo baptismi Ioannis, quod tacite operabatur sine interrogatione, non tamen sine Saluatoris mentione, ut firmum esset quod agebat, Trinitatis est donum: quod dignatio Saluatoris ostendit, dans formam trium, nominum, que primordio sub unius Dei nomine uel persona unum opus et indifferens operata sunt. Interpretatio ergo accessit ad baptismum Ioannis cum significatione latentis dudum mysterii: accessit et amplius donum, ut baptizati accepto Spiritu sancto sint filii Dei. Amplificatum ergo est, non euacuatum.

XXX  .---In Euangelio Ioannis, Lex, ait, per Moysen data est; gratia autem et ueritas per Iesum Christum facta est. Si ergo per Christum ueritas facta est, ante non fuit. Si ante non fuit, quomodo a Deo data Lex dicitur, in qua ueritas non erat?

uidendum est quid sit, Lex per Moysen data est. Per Moysen autem Lex data, manifesta habet precepta, etc.

XXXI  .---Sabbatum certe Lex est uel pars Legis; quomodo ergo non euacuata Lex est, dicente euangelista, Non solum soluebat sabbatum, sed et patrem suum dicebat Deum .

Soluit sane sabbatum Saluator, sed sine preiudicio dati sabbati. Dum enim sabbati iam tempus cessaret, Iudei autem sabbatum adhuc manere assererent, Saluator sabbatis operans, et infirmo lectum suum sabbatis portare precipiens, secundum sensum Iudeorum sabbatum soluebat. Nam iuxta ueri fidem tale est si dicatur quod iam cessauerat, quale est si dicatur de aliquo qui exprefectus dicendus est, et iniuriam passus fuerit, quia prefectura iniuriam passa est. Non ergo sabbatum solutum est, sed homines qui impudenter sabbati auctoritatem uindicabant, delusi sunt, cum iam sabbato successisset noua Lex.

XXXII  .---Si arbitrio proprio uiuimus, cur Saluator, Nemo, inquit, uenit ad me, nisi Pater qui misit me, traxerit eum: et non discordans ab his Apostolus, Neque uolentis, inquit, neque currentis, sed miserentis est Dei? His utique perturbari uidetur arbitrium libere uoluntatis. Si enim nemo uadit, nisi tractus, non erit illius delictum, qui non uadit quia non est tractus. Et si non qui petit et currit, accipit, sed cui uult dat Deus, sine culpa erit et crimine qui uult et non obtinet; et ad illum redundat crimen qui petentem spernit.

Nullo genere ex his arbitrii causa poterit turbari. Etenim dicta ad causam referas qua dicta sunt, etc.

XXXIII  .---Quid est ut cum Saluator omnes prope uerbo curasset, ceco tamen per lutum de sputo factum oculos reformarit ?

Hoc Saluator ad confusionem illorum fecit, qui Creatorem accusant. Quando enim non aliter uitium accidens corpori emendauit quam Conditor fecit, auctorem operis huius commendauit. Per id enim emendauit, quo erat conditum. Omne enim quod fit, si  lapsum per id quod fuerat factum reformetur, rectum factum probabitur. Si enim Saluator per hoc se Deum testatur, quia damna et uitia corporis emendauit, quanto magis Deus est qui ipsius corporis inuentor est?

XXXIu  .---Quid est quod Saluator ait, Ego sum ianua; qui ante me fuerunt, fures sunt et latrones ? Quod dictum uidetur Prophetas pulsare.

Quia nemo uadit ad Deum Patrem, nisi per fidem Christi, idcirco se ianuam dicit Saluator regni celorum. Si ergo ianue uerbis utitur, quid opus erat ut de anterioribus diceret, Quotquot ante me fuerunt; cum nulla questio de preteritis uerteretur; sed utique quasi presens ianua de presentibus quereretur? De Iudeis enim dicit Saluator, qui non per fidem, sed per iustitiam Legis in regnum Dei se intrare putabant. Ante Saluatorem enim uenientes, id est ante illum stantes, obtrectabant ei contradicentes, ut etiam alios a fide eius auerterent. Unde fures et latrones appellati sunt. Nam eo tempore hec dicta sunt, quo Pharisei disceptabant cum illo qui erat ex ceco illuminatus, cui Saluator oculos reddidit quos natura negauerat, quem uolebant a fide Saluatoris auertere, dicentes non per hunc posse, quia sabbatum uiolat, sed per iustitiam Legis intrari in regnum Dei. Tunc Saluator: Ego sum, inquit, ianua; per me si quis introibit, pascua inueniet: si quis autem aliunde intrare uoluerit, ille fur est et latro. Quomodo hoc ad personam pertinet Prophetarum? Numquid Prophete contra Christi doctrinam per iustitiam Legis sine fide Deum promereri posse dicebant, qui Christum in carne uenturum scierunt? Hoc ergo de presentibus dixit, ut quicumque ante ipsum fuerunt, astantes uel sedentes, fures intelligantur et latrones. Seuocantes enim illum qui fuerat cecus, uolebant eum a fide Saluatoris auertere, dicentes: Da honorem Deo; nos scimus quia hic homo peccator est. Quos ille arguit, dicens: A seculo nunquam fuit auditum quod aperuerit quis oculos ceci nati: nisi hic esset a Deo, non poterat facere quidquam . De hoc ergo, quia perseuerauit in fide; et de illis qui dixerunt, Hec uerba non sunt demonium habentis; numquid potest demonium cecorum oculos aperire? dixit Saluator, Sed non audierunt eos oues : illos utique quos fures et latrones appellauit. Nam quomodo non audierunt Prophetas oues, cum constet Scripturis omnes bonos obedisse Prophetis, et malos pseudoprophetis?

XXXu  .---Quid est ut admirabilem et incognitam uirtutem facturus, Lazarum scilicet a mortuis resuscitaturus, fleret, aut locum ubi positus erat quasi ignarus quereret ?

Saluator Deus et homo est, ac per hoc duas uices egit semper: ut quia hominis affectus habet, ploret; sed quia et Deus erat, hunc quem fleuit resuscitauit. A minimis ergo semper ad maiora uenitur, ut quia homo cernebatur, hoc reprobaret esse quod uidebatur; Deum autem se operibus asserebat.

XXXuI  .---Cum Saluator dicat, Ego pro eis rogo, quos mihi dedisti; non pro mundo rogo ; Ioannes apostolus contra, Habemus, inquit, aduocatum apud Patrem, deprecatorem pro peccatis nostris, et non solum pro nostris, sed pro uniuerso mundo : hoc contrarium uidetur.

Quamuis non longe discrepet sensus, tamen aliud est quod dicit Saluator, et aliud quod affirmat apostolus Ioannes. Nam Saluator rogat pro discipulis, ut a mali infestatione tuti prestentur: denique sic dicit: Non rogo ut tollas eos de mundo, sed ut serues eos a malo. Apostolus autem Ioannes aliud genus precationis inducit: ait namque: Habemus aduocatum, qui postulat pro peccatis nostris, et totius mundi. Pro Christianis ergo duplici genere postulatur; quia et pro peccatis illorum oratur, et ut tuti a diaboli infestatione prestentur.  Pro his autem qui non credunt, hec sola deprecatio est, ut cum pro peccatis suis et perfidia plecti mererentur, bonitas et patientia exspectet illos, si forte uelint corrigi. Non enim postulatur ut ignoscantur illis peccata diffidentibus, sed ut dilationem accipiant longam, ut si se emendauerint, dimittantur illis delicta. Hoc ergo postulat pro illis Saluator, quod diximus.

XXXuII  .---Quid est ut Saluator dicat Marie uolenti se tangere causa gaudii, Noli me tangere; nondum enim ascendi ad Patrem ; cum legatur a ceteris mulieribus et tactus et adoratus?

Indignantis uerba sunt dicentis, Noli me tangere. Quamuis enim desideraret Saluatorem, aliis tamen resurrectionem eius credentibus, hec ad monumentum stabat plorans, quam iam gaudere oportuerat. Audierat enim a Ioanne et Petro apostolis resurrexisse Dominum. Sic enim habes: Et uidit linteamina et sudarium in unum locum, et credidit: nondum enim sciebat Scripturam, quia oportebat eum a mortuis resurgere. Sed Maria quia non illum uidebat resurrexisse, non credebat. Nimius enim amor dubitare illam faciebat. Denique quos diligimus, si incommodum patiantur, non eos euadere credimus: quos autem odimus, si iam prope mortem sint, incredulum nobis est. Marie ergo, quoniam obstupuerat et merorem patiebatur per amorem, quam oportuerat sequi discipulorum fidem, primum se ostendit Dominus, ut desineret a merore, non tamen sine indignatione. Hinc audit, Noli me tangere: hoc est, Carnalem sensum queris; abstine te, et spiritualia sequere que non uidentur. Nondum enim, inquit, ascendi ad Patrem. Tale est hoc, quale illud beati Ioannis Baptiste mittentis discipulos suos ad Iesum, et dicentis: Ite, dicite, Ioannes Baptista misit nos ad te, dicens, Tu es qui uenturus es, an alium exspectamus ? Sub sua persona, discipulorum suorum agit causam. Nec enim Ioannes dubitabat, qui dixerat, Ecce Agnus Dei, ecce qui tollit peccata mundi : sed ut discipulis suis satisfaceret, mittit illos suis uerbis, ut Saluatoris ore firmaret quod ipse de illo docebat, ut post excessum suum sine dubitatione aliqua discipuli sui Christum sequerentur. Ita et Saluator in se [1 1Kb] Mariam arguit, dicens, Nondum ascendi ad Patrem: id est, Adhuc cor tuum humi pressum est, que si non uides, non credis. Si enim ad Deum cor eleuasset, resurrexisse Dominum cum discipulis credidisset.

XXXuIII  .---Quomodo intelligitur, quod dicente Maria ad angelum, Et unde hoc sciam, quia uirum non cognoui? respondit Gabriel angelus, Spiritus sanctus superueniet in te, et uirtus Altissimi obumbrabit tibi?

Ambigenti Marie de conceptu, possibilitatem angelus predicat dicens, etc.

XXXIX  .---Qua ratione Magi Chaldei per stellam apparentem Christum regem Iudeorum natum intellexerunt; cum stella indice temporalis rex designetur?

Hi Magi Chaldei non maleuolentia astrorum cursum, sed rerum curiositate speculabantur, etc.

XL  .---Quid sibi uult ut Isaias propheta de Christo dicat, Qui peccatum non fecit; contra autem Apostolus, Qui peccatum, inquit, nesciebat, peccatum pro nobis fecit?

Quantum ad propositum pertinet, non solum uerba discrepant, sed et persone diuerse sunt, etc.

XLI  .---Certe qui filius Dei non est, diaboli  est: semper ergo filius est, sed aliquando Dei, aliquando diaboli. Quid ergo nascimur, requirendum est utrum filii Dei, an diaboli, an aliud tertium, si possit admitti.

Dominus cum filii Isrel sepe delinquerent educti de Aegypto, iratus, nullum illorum terram promissionis intrare permisit, etc

XLII  .---Querendum an Spiritum sanctum habuerint Apostoli tempore illo quo fuerunt cum Domino, etc.

In his omnibus que proposita sunt, non una est causa. Breuiter enim singularum causarum significate sunt forme, etc.

XLIII  .---Qua ratione responderi possit Ariane impietati simpliciter ex Lege.

Si rationi fides accommodetur, ipsa nominum ratio Patris et Filii ostendet unitatem, etc.

XLIu  .---Cum Saluatorem natum profiteamur, quid est ut Apostolus factum eum dicat ex semine Dauid ; cum aliud sit fieri, aliud nasci?

Quanquam hoc loco possit factura natiuitatis intelligi: factura enim a generatione distat quidem; sed in aliis causis non ubi carnis et corporis uertitur ratio: Apostolus tamen non sine causa taliter uerbis locutus est; quia et in alio loco, Factum, inquit, ex muliere . Aliquid ergo significauit hoc dicto. Quoniam enim non humano semine concreta caro Domini est in utero uirginis, et corpus effecta, sed effectu et uirtute sancti Spiritus; ideo sic locutus est Apostolus. Aliud est enim semine admixto sanguinem coagulare, et generare, et aliud non permixtione, sed uirtute procreare. Ideo factum potius dixit quam genitum [1 1Kb] .

XLu  .---Si ex semine Dauid Christus Dei factus est Filius secundum carnem, hoc est natus iam Filius Dei est in utroque, quia sanctificatus natus est: quomodo ergo postquam baptizatus est, dictum ei a Deo est, Tu es Filius meus, ego hodie genui te?

Christus Filius Dei secundum spiritum ex eterno est, iuxta carnem autem Dei Filius ex semine Daui est ex natiuitate, etc.

XLuI  .---Apostolus Legem datam a Moyse, et sanctam, et iustam, et bonam, et spiritualem appellat . Alibi dicit, Lex enim iram operatur; et, Ubi non est Lex, nec preuaricatio . Sine enim his esse, securitas est.

Ipse dicta conferens, satis tibi debueras facere. Nam sic solent dubii facere questiones, ut unius dicta, que fas non est reprehendere, pugnantia et inimica querantur. Si enim Apostolus Legem sanctam, et iustam, et bonam, et spiritualem uocat, uir omni laude precipuus, et undique ueritate munitus; sufficeret hoc ad fidem, et de hoc quod uidetur in uerbis contrarium, sine obstinatione et inuidentia querendum erat. Propositio enim hec impunitatem peccandi uult. Nam Apostolus utique cum legem fidei pro temporis merito et gratia preferret apud Romanos, qui sub fide Christi in Legem fuerant inducti. In legem dico, non eam que naturalis est: nam utique in legem erant Romani, quam de Athenis decemuiri missi, et post alii duo attulerunt, que in duabus [2 1Kb] tabulis scripta est, que in Capitolio obrute sunt; sed eam que factorum appellatur, ut circumciderentur, sabbatum obseruarent et neomenias, discernerent escas, circa mundanda uasa essent solliciti, et cetera que continentur in Lege huiusmodi. Hanc ergo Legem dicit iram operari: propterea enim irato Deo addita sunt hec, ut oneri essent perfidie Iudeorum. De tantis enim necesse est ut aliquid pretereat. Unde apostolus Petrus: Quid, inquit, imponitis iugum  super ceruicem fratrum, quod neque patres nostri, neque nos potuimus portare ? Denique dicit Deus per Ieremiam prophetam: Dedi illis precepta non bona . Post enim offensiones multas et tentationes in Deum et contumelias factas Moysi et detractiones de Deo, hec data sunt, que obseruarent, ut premeretur dura ceruix eorum, et quocumque se conuerterent, Legem haberent, ut nullum eis esset refrigerium. Ut ergo ab hac illos Lege tolleret Apostolus, Ubi, ait, non est Lex, nec preuaricatio: ut securi per compendium possint Deo seruire spiritualiter. Quia, inquit, legem Iudeorum seruantes, necesse est ut preuaricetis. Tanta enim sunt precepta, que impleri impossibile est. Nam quomodo de ista lege diceret, que naturalis est? Nam Moyses ideo scripsit, ut auctoritatem illius firmaret, non quia ante non erat, cum legamus uindicatum esse ante Moysen; sed ut exponeret Romanis non debere uiuere iam sub Lege, quos sub Lege agere expediebat. Nec aliter enim possent seruare iustitiam. Denique dicit ad eos: uis non timere potestatem? Bonum fac; et, Qui contemnunt, ipsi sibi damnationem acquirunt . Spiritualem ergo hanc legem dicit, quam et sanctam, et iustam, et bonam ostendit. Hec est quam naturalem diximus, que prohibet peccare: dux est enim bone uite. Huic addita Lex fidei perfectum hominem facit. Nam quia communi nomine nuncupatur lex hec quam naturalem dixi, et illa que factorum lex dicitur [1 1Kb] , contra Legem loqui uidetur Apostolus. Sed ne hanc exinanire uideretur, sine qua uita hec gubernari non potest, dicit, Scimus quia Lex spiritualis est: ut illam quam exinanit, lex sabbati, et circumcisionis, et escarum, et neomeniarum sciretur. Illa enim idcirco spiritualis dicitur, quia omnia punit peccata [2 1Kb] .

XLuII  .---Qua ratione sapientia carnis inimica est Deo; uel que est ipsa sapientia que legi Dei non est subiecta ?

Non discrepat sensu questio hec a superiore  . Nam carnem dicendo, quid significet declaratum est; unde que sit eius sapientia, facile possit dignosci. Diximus ergo elementa omnia carnem appellari, id est uisibilium substantias: quorum ratio talis est, ut nichil estiment posse fieri sine commixtione spirituali et simplici, potentie rationem horrentes ac fatuam iudicantes. Hi enim qui de spiritualibus diffidentes, carnalia sequuntur, nichil aliud sapiunt ac putant uerum, quam ratio continet elementorum: ut neque uirginem peperisse, neque carnis credant resurrectionem; quia hoc ratio carnis, id est elementorum, non recipit. Omnia enim que gignuntur in tempore, permixtione operante generantur: et emortua et resoluta corpora non posse rursus reddi ad uitam, quia unumquodque elementum permixtione discreta reuertitur in propriam naturam. His modis inflati, negant futurum uel factum quod credimus: ac per hoc asseueratio illorum inimica est Deo, dum stultum et inane putat quod fecit et facturum se promisit Deus.

XLuIII  .---Apostolus dicit de principibus et potestatibus huius seculi, quod si cognouissent, nunquam Dominum maiestatis crucifixissent: e contra Marcus euangelista de demonibus ait, Sciebant enim ipsum esse. Si demones sciebant, quomodo potestates ignorabant?

Quibusdam uidetur principes et potestates huius seculi Iudeorum maiores et principes dixisse, etc.

XLIX  .---Quem spiritum Apostolus saluandum  asserit, cum dicit, Tradidi huiusmodi hominem satane in interitum carnis, etc. ?

Interitus carnis est, cum quis uoluptatibus et desideriis carnalibus deditus, gehennam sibi procurat: interitum enim ex opere carnis acquirit. Ex his enim totus fit carnalis, quia sicut secundum legem uiuens totus homo spiritualis efficitur, ut etiam caro hoc dicatur quod anima: ita si secundum desiderium mundi et uoluptates libidinum uiuat; totus homo fit caro, proficiens in interitum carnis; id est, ut sicut caro, propterea quod fluxa et corruptibilis et mortalis est, amissa anima deformatur carens figura, defluit in interitum; interit enim cum uigorem omnium membrorum amittit: sic et anima de tali corpore deformata est, cuius uigore despecta erat in pena cum carne, in qua se uitiis maculauit. Ut nullus profectus sit carni per animam; sed interitum habeat anima per carnem, quia non corpus gubernauit, spiritualiter, cum regina data sit carni, sed ipsa docet [1 1Kb] opera carnalia. Talem igitur hominem cum Ecclesia abiecit, spiritum habet saluum, sanctum scilicet, qui Ecclesie curator est: quia si passi fuerint talem inter se habere qui uxorem patris polluit libidine, ut lege eum possint compellere, ne contaminet omnes, et Spiritus sanctus recedat ab Ecclesia propter pollutum; non habebit saluum spiritum Ecclesia. Quod enim amittitur, non est saluum, et in die Domini nudi ab spiritu inuenti, inter filios Dei computari non poterunt. Spiritus etenim testimonium perhibet quod sumus filii Dei . Hec Apostolus ad plebem loquitur, quia adhuc episcopi Ecclesiis non erant locis omnibus ordinati. Ideo plebem iubet hoc facere quod facturus esset si illic creatus fuisset episcopus, ut conspirantes in unum, eiicerent illum de cetu suo, ne consentire uiderentur operibus eius. Quia qui non arguit eum quem potest, sed recipit quasi non errantem, delinquendi illi fomitem prestat, qua causa contaminatur et ipse fugans a se Spiritum sanctum. Ad Thessalonicenses namque simili modo inter cetera dicit: Integer spiritus uester, et anima, et corpus sine querela in aduentu Domini nostri seruetur . Ipse idem sensus est: hoc est enim saluum esse, quod integrum. Nam dicit rex ad Danielem, Saluane sunt signa Daniel? et ille respondit, Salua, rex ; id est, integra: ut nobis sit integer spiritus, cum non nos deserit. Quos enim spiritus deserit, iam non erunt integri in causa regenerationis; quia non habent eum, per quem filii Dei uocabantur. Nec hoc est contrarium, si Spiritum sanctum dicamus, nobis peccantibus nos deserere, et integrum non esse. Ideo enim integer non est, dum nos deserit qui dux et rector noster erat; quia si caput nostrum est, et nos membra eius. Cum autem aduersum aliquid facimus, non ille nos, sed nos illum uidemur deserere: et tunc ille uidetur integer non esse, cum nos amittit. Hoc enim uerum ac manifestum est, quia non ille se a nobis auertit, sed nos ab illo cum peccamus. Et ad Colossenses inter cetera ait: Ex quo omne corpus subministratum et productum crescit in incrementum Domini . Quod iuxta sonum uerborum si accipiamus, non conuenit: nec enim Deus aliquid dehabet, ut crementum faciat per nos. Sed nos dum reuertimur ad auctorem uite nostre, et confitemur illum, acquirens nos ad salutem, crementum facit in nobis diuinitas: ideo in eis qui ab eo recedunt, detrimentum est. Hoc est ergo integrum non esse, quod est et detrimentum facere.

L  .---Cum multa peccata in corpus admitti uideantur: omnis enim qui sibi ex quacumque parte corporis uim intulerit, in corpus utique suum peccat; est enim qui se abscidit, est qui laqueo uitam finiuit, est qui ferrum in se iniecit: quare Apostolus, Omne, inquit, peccatum quodcumque fecerit homo,  extra corpus est; qui autem fornicatur, in corpus suum peccat .

Imperitum putas fuisse Apostolum, aut uim dicti explanari desideras? Nam Apostolus corpus dicens, non singularem hominem significauit, sed simul comprehendit et feminam; quia portio uiri est mulier. Nam omnia supra dicta facinora, que uiolenter in se unusquisque admittit, non totum maculant corpus; singularis enim peccat, ac per hoc solus fit reus. In fornicatione autem totum polluitur corpus; quia consensus contaminationis et uirum tenet et feminam: ideo graue delictum esse fornicationem. Pessime enim peccatur, cum quis facinori suo socium querit ad perditionem. Si enim ut bene uiuens etiam pro eo premium accipiet, quem lucrum fecit; et malus non tantum in se, sed et in illo fit reus, quem participem uoluit habere damnationis: quanto magis qui fornicatur, quem constat uno delicto seipsum bis quodammodo contaminare? Si enim in carnem, que ex se est peccat, bis utique seipsum adulterat. Si quis autem questionem hanc transfigurare se putat, ut aut ad Ecclesiam, aut ad corpus Christi dictum hoc aptet, non stabit. Improprie enim dicetur, et Nouatiano erit similis, qui ut causam furoris sui astruat, pronuntiat eum qui fornicatur, non in corpus suum peccare, sed in Christi, quia Christiani membra et corpus Christi sunt; ut fornicatio hoc sit quod sacrilegium; ut talis in Christum dicatur peccare, sicut qui negat Christum. Quod quidem infirmum est et fragile: quia ex quauis parte heret in laqueum, et non euadit. Si enim qui fornicatur, in corpus Christi peccat, cetera peccata non erunt in Christum admissa: ut si christianus fratrem occidat, aut sacrificet idolis, uel aliud genus peccati admittat; quia omne peccatum extra corpus est, excepta fornicatione. Si autem omne peccatum non est extra corpus, sed quodcumque fuerit, in Christum admittitur; qui furatur, aut qui periurat, et qui mentitur, aut qui percutit fratrem, aut aliud tale admittit, in Christum uel in Spiritum sanctum dicitur peccare, quod ualde absurdum est: et tamen Apostolus Ecclesie membra corpus Christi appellat [1 1Kb] , ita ut nos inuicem simus membra. Quomodo ergo qui fornicatur, in suum corpus peccat, et non magis in Christi? quia secundum Ecclesie mysterium non nostrum corpus dicimur, sed Christi; et hoc longe a causa est, quia qui fornicatur, ideo in corpus suum peccat, quoniam totus Adam contaminatur.

LI  .---Cur Apostolus omnibus omnia se factum dixit : quod factum adulatoris uidetur et hypocrite?

Adulator ille est qui ideo dat consensum, ne offendat eum quem optat habere propitium. Qui enim propter scandalum aliquid facit, quod non quidem periculosum, sed superfluum sit, saluti studet illius quem scandalum pati non uult. Cum Paulus apostolus circumcidit Timotheum propter Iudeos, et purificatus intrauit in templum, talem se utique prestitit, ne illi qui emuli erant traditionis paterne scandalum passi aut occiderent illum, aut religionem nostram sibi inimicam putarent. Minus ergo admittere uoluit, ut plus possit lucrari. Grauiter enim potuerat peccare, si non ut Iudeum se fecisset in templum ire ad orandum: subiecit ergo se, ut illis prodesset. His autem qui sub Lege erant, id est, Samaritanis, hac ratione, consensit, qua constat illos, libros Moysi recte confiteri esse a Deo, et circumcisionem et sabbata a Deo data. Ex his autem ostendebat illis Christum quem sperabant, hunc esse quem predicabat. Sic enim habes dicente Samaritide ad Dominum, Scio quia Messias uenit: cum ergo uenerit, ille annuntiabit nobis omnia . Iuxta ergo hunc sensum persequebatur uerba librorum Moysi, qui dixit, Quia Prophetam uobis suscitabit Dominus  Deus uester de fratribus uestris . His autem qui sine Lege erant, ex hac parte assensit, quia mundum dicunt factum a Deo, et hominum genus. Ait enim: Sicut quidam ex uobis dixerunt, Huius etenim genus sumus . Sic ergo factus est omnibus omnia, ut saluti eorum proficeret.

LII  .---Quid est quod dicit Apostolus, Tentatio uos non apprehendat nisi humana; quasi optet hanc fieri? Et que est hec humana tentatio? Nam per hanc ostendit esse et diuinam tentationem. Discernende ergo sunt et que sint ostendit.

Omnis questio ut dilucidari possit, ad originem reuocanda est. Apostolus autem cum de Iudeorum perfidia quereretur, etc.

LIII  .---Quid est quod dicit Apostolus, Nemo potest dicere, Dominus iehsu, nisi in Spiritu sancto ? Ergo Photinus, qui negat Christum Deum, potest Dominum nostrum Iesum Christum in Spiritu sancto fateri? et Marcion et Manicheus, qui negant Christum in carne uenisse, hi in Spiritu sancto possunt dicere Dominum Iesum Christum; uel meretrices et spurci: cum Spiritus sanctus non habitet in corpore subdito peccatis, et in maleuolam animam non intret sapientia ?

ueritas non ex persona probatur, uel improbatur: quidquid enim bene et uerum dicitur, sine dubio in Spiritu sancto dicitur. Non ergo si quis in aliis reus est, et in hoc illi prescribi debet, quod uerum loquitur. Nec illi tamen prescribitur, sed Christo Domino contradicitur. Qui enim negat istum uerum dicere, Christo iniuriam facit. Si autem uerum dicitur, negeturque quod uerum est in Spiritu sancto dici, quod et Christus admittit ; nemo uerum dicens poterit improbari.

LIu  .---Apostolus dicit Christum pro omnibus mortuum esse: sic enim ait, Ergo omnes mortui sunt, et pro omnibus mortuus est . Ipse uero Dominus ait, uenit Filius hominis dare animam suam redemptionem pro multis . Hoc modo contrarium.

uerba quidem diuersa sunt, sed unus est sensus; quomodo iterum uerba eadem diuersum habent sensum, utputa, Omne quod non est ex fide, peccatum est ; et, Lex, ait, non est ex fide , nec tamen peccatum est. Hos ergo quos multos dixit Saluator, ipsos Apostolus omnes significauit. Multi enim sunt, quia maxima pars ex omni populo et gente creditura est Saluatori. Istos Apostolus credentes omnes nuncupauit. Sic enim inter cetera ait, Pro omnibus mortuus est; his utique qui crediderunt et credituri sunt. Est etiam et pro ipsis mortuus, qui credere nolunt: sed dum illi beneficium non recipiunt, nolunt pro se mortuum esse Christum; ac per hoc non uidetur mortuus pro his, quibus nichil profuit, sed magis obfuit. Pro his autem rite mortuus dicitur, quibus acquisita uictoria est, qui intelligentes mysterium, Deo gratias referunt, per Christum Dominum nostrum.

Lu  .---Cur apostolus Paulus Petrum coapostolum suum reprehendit, quod timens eos qui erant ex circumcisione, subtrahebat se a Gentilibus , cum et ipse timens eos qui erant ex circumcisione, accipiens circumcidit Timotheum, quod fieri prohibebat ? et ipse ergo reprehendendus est?

Incredibile est tantum apostolum in eo alterum reprehendisse, in quo se sciret succubuisse. Hoc a tam magno uiro factum, non est fas credere; quia iis competit qui carnaliter uiuunt. Caret itaque apostoli Pauli factum reprehensione. Cum enim predicaret  non circumcidi, uolens autem Timotheum secum assumere, qui cum esset natus matre Iudea, patre autem Greco, et hoc Iudeis esset scandalum, ut ex Iudea natum incircumcisum assumeret; tunc subiectioni se submisit ad horam, et accipiens circumcidit eum. Rem ergo superfluam fecit, permittente eo qui passus est. Quia enim erat ex matre Iudea, eruditus ab infantia in synagoga litteris sacris, id est uoluminibus Hebreorum, permisit circumcidi se, ut Iudeis scandalum tolleret, quia zelum habebant generis sui. Denique cum Titus, inquit, esset Grecus, non est compulsus circumcidi . Timotheum autem, quia de matre Iudea erat, sicut dixi, non sunt passi Iudei assumi inter doctores incircumcisum. Ad hoc illum assumpsit Apostolus, ut eum episcopum ordinaret, sicut fecit. Eruditus enim propheticis Litteris, ad asserendum Christum idoneus magister inuentus est. Apostolus enim Petrus non esset reprehensus, si se more [1 1Kb] Iudeorum a Gentilibus segregasset, ne illis scandalo esset. Sed hoc reprehensum est in apostolo Petro, quod cum ante Grecis credentibus gentiliter uiueret, aduenientibus ab Iacobo Iudeis, timore subiectus ex Gentilibus credentibus iudaizare debere docebat. Hinc audit, Si tu, cum sis Iudeus, gentiliter uiuis, quomodo cogis Gentes iudaizare? Dubitari enim fecerat de euangelica disciplina: quod crimen est, dum que edificauerat, destruebat. Ideo simulationem hanc uocat apostolus Paulus, quem constat si circumcidisset Timotheum [2 1Kb] , ut non taceret rem se superfluam propter illorum scandalum facere, et ideo se cedere, propter quod matrem haberet Iudeam: nec enim Iudei insisterent, nisi inuenta occasione matris Iudee, quia hoc minime possent improbare Gentilibus, nec habere facile de his scandalum, qui non essent de genere Isrel. Non ergo simulatione hoc fecit, sed uiolentia. Supra dicta enim causa simulationem habuit non minimam. Nam multi reprehensi sunt in hac causa, ita ut aliqui Iudeorum et Barnabas consentirent huic simulationi.

LuI  .---Apostolus ait, Nos natura Iudei. De Iudeis ergo Iudeos nasci ostendit. Denique in eremo qui nati sunt, non circumcisi Iudei erant. Non ergo circumcisio Iudeum facit, sed natiuitas sub Dei creatoris deuotione progenita. Si ergo de Iudeis Iudei nascuntur, et de Paganis Pagani nascuntur; etiam de Christianis Christiani nascuntur.

Non omne quod nascitur, hoc est quod unde nascitur. Nam et aurum de terra nascitur, etc.

LuII  .---Quid opus erat ut Galatas arguens Apostolus hoc interponeret. Galatis enim post Euangelium ad Legem confugientibus inter cetera ait, Mediator autem unius non est, Deus autem unus est : quasi Galate unum Deum negarent. Quippe cum hac ratione inducti in Lege, ut unum Deum et singularem crederent: Christum autem ministrum tantum ex predestinatione uenisse ad dispensandum donum gratie Dei.

Manifestum est sic inductos Galatas in Legem fuisse ut et Christum profiterentur, sed non sicut dignum est, sed more Photini; ut quia unum Deum Lex predicat, contra Legem sit si Christus Deus dicatur. Hoc commentum Iudeorum est, qui magnalibus uirtutum uicti crediderunt post crucem Christi, ita ut profitentes Christum, Legem tamen seruarent, quasi non esset omnis spes in Christo ponenda. Hi sunt quos Apostolus falsos fratres appellat . Isti ergo post Apostolorum traditionem, Galatarum sensum corruperant, ita ut Iudeos eos facerent sub nomine Saluatoris. Hinc Apostolus Christum dicit uenisse arbitrum circumcisionis et preputii, sicut  dicit ad Ephesios: In uno nouo homine faciens pacem . Si ergo arbiter uenit Christus, arbiter autem sic facit pacem inter duos, ut nouam regulam ponat, auferens ambobus professiones, reconciliat eos, ut eius sententiam secuti, amittant discordiam pristinam. Iudeo enim circumcisionem uindicante, et Gentili preputium, discordia fit. Cum uero hoc ambobus aufertur, fit pax. Si igitur sic se hec habent, quomodo uos, inquit, Galate Iudei facti, Christi arbitrium corrumpitis? Ideo dixit illis: Euacuati estis a Christo. Ius enim reconciliationis quod inter eos constituerat spernentes, ad pristinum Iudeorum sensum conuersi sunt, accusantes tam se quam reconciliatorem. Omne enim quod displicet, accusatur. Et quoniam hec res Galatas ad Legem conuerti cegerat, ut unum Deum sine mysterio faterentur, quasi Legi esset inimicum, si Christus Deus diceretur; dicit, Arbiter, hoc est, mediator, unius non est, sed duorum utique: uos autem conuersi ad Legem, arbitrum recusastis, Deus tamen unus est. Quo dicto non sic se Christum Deum predicare testatur, ut alterum Deum faceret, aut duos profiteretur, sed unum esse Deum, sicut et in Lege dictum est. Quia Christus cum de Deo Deus predicatur, non ad alterum proficit Deum: quia quod de Deo est, non se permittit alterum Deum dici. Siue enim Deus, siue quod de Deo est, unus est Deus. Nihil enim utique distat inter Deum, et quod de Deo est. Est enim alter. Ipse enim alter, propter personam, qua Filius nuncupatur: ipse uero idem, propter unitatem substantie. Ne reprehensibile uideatur quia personam dixi, solent enim hoc quidam abnuere; sed Apostolum sequamur qui ait: Nam quod donaui, si quid donaui, propter uos in persona Christi .

LuIII  .---Si per Christum salus, et uera et perfecta cognitio, cur non ante uenit, ut anteriores nostri qui in ignorantia fuerunt addiscerent ueritatem? Denique post aduentum Christi multi salui facti sunt magis quam prius: unde si ante uenisset, multo plures saluati fuissent. Si ergo ita est, reprehensibile uidetur.

Si ei cui necessitas imminet, ante subueniatur, erit quidem gratus, non ualde tamen poterit scire quid sibi prestitum est, etc.

LIX  .---Paganos sub elementis esse nulli dubium est. Quid ergo Apostolus dixit, Eramus et nos sub elementis huius mundi seruientes. Si itaque et Iudei sub elementis erant, quid differunt a Paganis?

Pagani non sub elementis seruiunt, sed ipsis elementis. Colunt enim astra, etc.

LX  .---Quando Apostolus Galatis dicit, quos sic reprehendit et arguit per totam Epistolam, Estote sicut et ego, quia ego sicut uos : si ergo talem se prestitit quales illi erant, superfluum fuit dicere, Estote sicut et ego. An forte in quibusdam imitator illorum esse ceperat, et in aliquibus uult illos sui similes existere?

Quid illorum poterat imitari Apostolus [1 1Kb] ? aut quid illi deerat magistro gentium? Sed hortatur illos ut imitatores eius sint: et quoniam non est impossibile, sic reprobat, cum dicit, Quia hoc sum quod uos: homines enim estis, sicut et ego; ideo facite quod facio ego. Potest et ad illud referri, ut quoniam omnibus se omnia factum dicit per assensum in quibus a uero non discrepabant, maxime Gentiles . Nec enim fuit aliquid eorum, quid iam fieri minime oportebat, prius autem recte factum erat, ut circumcisio, sabbatorum obseruatio, neomeniarum, escarum. Sed si quid gentium probauit, non cessare iam debere ostendit. Mundum enim dicunt a Deo et hominibus fabricatum: hoc semper stat. Si ergo in his consentiens illis factus est sicut et illi, hortatur illos  ut simili modo et hi fiant sicut et ille est, consentientes doctrine eius.

LXI  .---Quomodo liberi sumus arbitrii ac uoluntatis, cum dicat Apostolus, Caro concupiscit aduersus spiritum, spiritus uero aduersus carnem, ut non que uultis, ea faciatis ? Et si caro aduersus spiritum concupiscit, mala est. Spiritus enim bona suggerit.

Carnem non substantiam carnis hoc loco intelligas, sed actus malos et perfidiam significata in carne. Per id enim quod omnis error ex uisibilibus et mundanis, caro autem cognata eorum est; ex elementis enim constat; omnem errorem carnem appellat: non solum adulteria, fornicationes et luxuriam, opera dicit carnis, sed et idololatriam, et maleficia, et blasphemias, et talia. Numquid caro ad blasphemiam cogit aut idololatriam [1 1Kb] ? Nonne hec anime uitia sunt, dum consentit errori? Recte autem agentibus dicit quod non sint in carne, sed in spiritu. Et utique ad hoc in corpore sunt [2 1Kb] . Qui ergo bene ambulat, nec diffidit de spe fidelium, in carne positus, non esse dicitur in carne: male autem uiuens et blasphemus, in carne dicitur esse, et caro; quia quomodo bene agentes spirituales sunt cum ipsa carne, sic male uiuentes carnales sunt cum ipsa anima. Hoc enim nuncupatur quod dicit. Hic itaque error, quem carnem appellat, concupiscit aduersus spiritum, id est suggerit mala contra eumdem spiritum, qui est lex Dei. Ad duas enim leges inducit, Dei et diaboli. Unde spiritum dicit, propterea quod lex Dei spiritualis est, contra carnem, hoc est contra uitia repugnare, ut hominem conseruet Deo: lex autem diaboli, qui est error, contradicit per oblectamenta luxurie, et mundana dulcedine. His ergo repugnantibus medius homo est, qui cum consentit spiritui, non uult caro: cum autem manum dat carni, spernit spiritum, id est legem Dei contemnit. Consentientem ergo carni, spiritus reuocat ne faciat quod uult: assentientem autem spiritui, caro sollicitat ne faciat quod putat utile. Sed spiritus recte et prouidenter contradicit et reuocat, ut eripiat hominem a consiliis satane. Caro autem que est lex aduersa, idcirco sollicitat, et spiritui legis resistit, ut per fallaciam decipiat. Ideo ergo hec Apostolus publicat, ut ostendat arbitrio humano cui rei uoluntatem suam committat, non ut arbitrium libertatis exinaniat, sed docet arbitrium cui rei se coniungat. Si autem non est uoluntatis arbitrium, neque lex diaboli que est caro, neque lex Dei que est spiritus, inuicem sibi aduersando hominem consiliis sollicitarent. Qui enim sollicitat, suadet: qui autem suadet, non uim infert, sed circumuenit: qui circumuenitur, fallaciis quibusdam uoluntas illi mutatur. Si autem non esset liberum arbitrium, nolens homo traheretur ad ea que non uult.

LXII  .---Si in Christo omnes thesauri sapientie et scientie sunt absconditi , quomodo idem Saluator de die et hora futuri iudicii dicit se nescire ? Si autem sciat, et dicit se nescire, uidetur mentiri.

Dictum hoc duplicem continet sensum. In Christo enim omnes thesauros sapientie et scientie sic dicit absconditos, ut qui habet Christum, pro omni sapientia et scientia illi cedat [3 1Kb] : ut scire Christum totum sit scire, et omnem sapientiam comprehendisse, sicut dicitur ad Colossenses, Nemo uos circumueniat per philosophiam et inanem seductionem, secundum elementa huius mundi, et non secundum Christum: quia in Christo inhabitat omnis plenitudo diuinitatis corporaliter:  Hoc est, nichil indigere ad salutem, eum qui credit in Christum, sed illi hoc abundare; quia plenitudo diuinitatis in fide eius est. Et iterum in eadem Epistola inter cetera ait: Nemo uos seducat in humiliationem cordis, et in superstitione Angelorum, que uidet extollens se, frustra inflatus mente carnis sue, et non tenens caput ex quo omne corpus subministratum et productum crescit in incrementum Dei . Si itaque credentes in Christum, caput totius principatus et potestatis uenerantur, nullius indigent, sed totum quod ad salutem opus est habent; nichil illis oberit inferiora que ad salutem nichil conferunt nescire, quando id quod necessarium est norunt. Huiusmodi ergo totum scire, dicendi sunt, qui hoc sciunt, quod illis proficiat ad salutem. Est etiam illud, quia in Saluatore omnes thesauri sapientie et scientie sunt absconditi. Omnia enim sacramenta Paterna ipsi sunt cognita; et omnem creaturam ipse metitur; et nec Pater iudicat quemquam, sed omne iudicium dedit Filio ; et nemo scit que sunt in Deo, nisi Spiritus Dei , qui est et Christi. Quomodo ergo et diem et horam futuri iudicii nescire dicendus est, cuius Spiritus que in Deo sunt, nouit, de quo dixit quia de eius accepit ? Si ergo qui de eius accepit nouit que futura sunt, quomodo non sciet Christus qui misit Spiritum sanctum? Et potest fieri ut iudex nesciat diem futuri iudicii? quippe cum omnia signa dederit quando speretur. Forte etiam hos dicatur uere nescire, quibus dicit: Amen dico uobis, quod nescio uos . Nec uirgines stultas et improuidas dicetur scire, quia dixit etiam, ipsis dicentibus, Domine, Domine, aperi nobis, Amen dico uobis, quod nescio uos. Causa ergo est ut dicat se nescire quod scit. Denique sic ait: uigilate, quia nescitis qua hora Dominus uester uenturus sit . Ut ergo sollicitos nos et uigilantes faceret, interrogatus nescire se dixit diem et horam futuri iudicii; sed ut nobis prodesset, negauit se scire quod scit. Ignorantibus ergo nobis quid prosit nobis, scire omnino uolumus quod si scierimus, oberit nobis: Christus autem prouisor salutis nostre, ne audiremus quod contra nos esset, dixit se nescire. Numquid si alicui in dolore posito gladium poscenti se ut perimat, qui habet respondeat se non habere, mendacii arguendus erit negans, quod si non neget, sciat contrarium?

LXIII  .---Quid est ut cum Apostoli omnes curas sibi oblatas sanassent, propriis tamen infirmis medelam non dederint? Nam utique Epaphroditus usque ad mortem non egrotasset , si intercessio Apostoli fuisset audita. Quis enim dubitet orasse hoc sepe Apostolum, et non impetrasse? Si enim auditus fuisset, statim infirmitas fuisset adempta?

Signa et uirtutes idcirco ab Apostolis facte sunt, ut infidelitas cogeretur ad fidem, ut uidentes facta que hominibus impossibilia sunt, Dei ex hoc esse predicationem agnoscerent, et rationem esse in fide, uirtute probarent: ut quoniam uerbis semper contradicitur, testis uirtus posita est, cui cum uerba cedunt, rationem esse in fide significat, que uerbis exprimi non potest. Inter fideles igitur non iam signa et prodigia sunt necessaria, sed spes firma. Postquam enim discitur uera esse que promissa sunt, ad hoc se armat animus, ut spretis presentibus, futuris dignus existat, meritum sibi collocans per laborem; hoc Salomone testante, qui ait, Fili, accedens ad seruitutem Dei, sta in iustitia et timore, et prepara animam tuam ad tentationem . Quoniam tentationibus proficit homo, hec data sunt monita. Unde Apostolus: Per tribulationes, inquit, oportet nos intrare in regnum Dei . He tribulationum tentationes diuersis modis accidunt, ut perseuerans animus in accepta fide possit coronari. Non solum enim  in fide tentatur homo, sed et in egritudine, et in damno, et in persecutione, et in morte charorum: ut si in his passionibus ad auxilium demoniorum non fuerit abductus, sine sanguinis pretio mercetur martyrium. Non ergo ad dispendium Epaphroditi non impetrauit Apostolus quod petiit, sed ad profectum: quia et in sua causa, cum postulasset, audiuit, Sufficit tibi gratia mea; nam uirtus in infirmitate perficitur .

LXIu  . Petrus apostolus dicit, Christus mortuus est pro uobis . Paulus uero apostolus asserit quia et pro se mortuus est, Factus, inquit, obediens usque ad mortem; propter quod donauit illi Deus nomen quod est super omne nomen . Quod si ita est, imperfectus uidebitur fuisse qui per opera sua fecit augmentum.

Filium Dei perfectum natum esse de Deo, nemo fidelium ambigit. Omnia enim diuinitatis paterne accepit  nascendo de Deo Patre. Tunc ergo accepit nomen, quod est super omne nomen, id est ut hoc dicatur quod Pater, Deus. Nam nichil apud eum futurum dicitur: omnia enim ante se habet. Ideo ad hec omnia creanda et restauranda natus est. Nam utique ordo et ratio hoc habet, ut paterno nomini omne genu flectatur. Hoc Pater donauit Filio propter ea que erat acturus; donauit autem quando genuit. Sic enim illum genuit, ut in eodem honore esset, quo ipse Pater est.

LXu  .---Quid est quod dictum est Ioanni, sicut in Apocalypsi scriptum legitur, uade, et accipe librum, et deuora illum; et amaricabit uentrem tuum, sed in ore tuo erit dulce tanquam mel? Quid est hic liber: uel quomodo amarum facit uentrem, cum sit dulcis?

Frequenter, qui compendium querit, solet errare. Quid est ut non omnia ad causam dicta proponas, etc.




QUAESTIONUM EX UTROQUE MIXTIM PARS SECUNDA.


QUAESTIO PRIMA  .---Quid sit ad imaginem et similitudinem Dei fecisse hominem: et an mulier imago Dei sit.

Hoc est ad imaginem Dei factum esse hominem, quia unus unum fecit, etc.

II  .---Euangelium testatur quia nemo uidit Deum : contra Iacob et Moyses et Isaias asserunt Deum se uidisse . Sed dicit quis, Patrem nemo uidit. Quid ad rem? Si Filius uisus est, uisus et Pater est: quippe cum Pater et Filius uterque sit unus Deus, et in substantia, et in imagine, quia duorum una imago est, et sicut ipse dicit, Qui me uidet, uidet et Patrem . Quomodo ergo nemo uidit Patrem Deum, cum Filius dicat uideri Patrem cum ipse uidetur? Quia neque alter Deus. Si ergo alter non est, ipse idem quia unus est, uisus est Deus.

Quantum ad Euangelistam pertinet, de Patre Deo hoc dixit, quia nemo uidit Deum, nisi Filius unigenitus qui est in sinu Patris, ipse enarrauit. Credamus Filio; ipse enarrauit enim quia nemo, nisi ipse, uidit Deum. Hoc autem ideo dixit, ut doceret se semper apparuisse Patriarchis et Prophetis. Non ergo hoc ad unum Deum pertinet, sed ad personam Patris, de quo non potest dici aliter quam Deus Pater. Filius autem sic se uisum dicit, ut inuisibilis sit tamen in eo ipso cum uideri putatur. uisus enim hic intellectus est; quia non utique oculis uisus est, sed mente intellectus: et hoc fuit uidisse, intellexisse, in eo quod apparuit ibi inesse Deum. Cum autem dicit Saluator, Qui me uidet, uidet et Patrem; non utique ad oculorum uisum hoc retulit, sed mentis, et ut nichil inter Patrem et Filium diuersum esse putaretur. Neuter ergo eorum uisus est iuxta substantiam. Circum apparentia autem solus Filius uisus est mente, non carnalibus oculis; quia inuisibilis est sicut Pater.

III  .---uetus Lex Deum iurasse allegat: sic enim dicit, Per memetipsum iuraui, dicit Dominus . Saluator autem iurare prohibuit : quomodo non destruxit uetera?

Antequam notitia Dei esset in terris, non aliter oportuit prouocare homines ad spem inauditam, quam  iureiurando promissio illis fieret, ab eo utique quem non, ut dignum erat, sciebant. At ubi autem cepit sciri, non utique iurare oportuit, quem mentiri fas non esset arbitrari. Ideo ergo Dominus nec seruos iam iurare precepit, sed tales se instituere, ut sermonibus illorum fides habeatur. Sacramentum enim iurisiurandi aut perfidia exegit, aut fallacia inconstantis; ut quia fallere homines solent, timore forte Dei reuereantur: aut certe satis erit, et qui fallitur, quia ex hoc offensam acquirit.

Iu  .---Quid est quod in cruce positus Saluator ait, Pater, ignosce illis; non enim sciunt quid faciunt? Si nesciunt, quid est quod ignoscitur, maxime cum dicat Abimelech ad Deum, Numquid ignorantes perdes?

Non omnis ignorans immunis a pena est. Hic enim qui potuit discere, et non dedit operam, etc.

u  .---Si in Lege nemo iustificatur apud Deum, quare scriptum est, Maledictus omnis qui non permanserit in omnibus que scripta sunt in libro Legis, ut faciat ea ? si ex fide iustificantur homines, et non per Legem , utquid maledictus est qui non impleuit Legem, cum non proficiat ad iustitiam?

Lex data per Moysen iustitiam habebat quidem, sed terrenam; ut seruantes Legem iusti essent ad presens, ut non rei fierent. Iustus est enim ex Lege, qui nulli nocet. Unde Apostolus, Lex, inquit, non ex fide; sed qui fecerit ea, uiuet in eis : hoc est, faciens Legem non morietur, sed uiuit ad presens; iustitia autem que ex fide est, iustificat homines apud Deum, ut remunerentur in futuro seculo. Addiderunt enim temporali iustitie iustitiam fidei. Iustum est enim nosse ex quo et per quem sumus, ut Patris et Filii et Spiritus sancti uera confessio ad celestia regna nos perducat. Nam et ueteres qui non solum Legis precepta seruauerunt, sed et Deum dilexerunt, spem habentes in promissione, iustificati sunt apud Deum. Solam enim Legem dicit non iustificare homines apud Deum, sicut nec sola fides exceptis bonis operibus commendat apud Deum, sed seruata iustitia terrena et diuina, perfectos facit. Hinc dicit Dominus: Nisi abundauerit iustitia uestra  plus quam Scribarum et Phariseorum, non introibitis in regnum celorum .

uI  .---Quid est ut Dauid dicat, Confundantur et erubescant qui dicunt mihi, Euge, euge : Dominus autem, Euge, inquit, serue bone et fidelis,  etc. Quod Dauid pro malo accepit, hoc Saluator bonis meritis dignum ostendit?

Non ualde istud discrepat a superiore questione. Unum enim uerbum diuersas habet significationes, sicut supra memoraui . Obtrectatores enim Dauid, cum exitiis eius fauerent, gratulabantur malis eius. Dum enim ille pressuras et angustias pateretur a Saül et filio suo Absalon, illi recte et bene fieri dicebant. Tale est si aliquis dicat, de eo qui iniurias patitur, Bene illi hoc est, gaudere in malis: hoc est dicere, Recte illi fit, sic enim meretur. Simili modo et Saluator letus in bonis operibus, meritum hominis pronuntiat dicens: Euge, serue bone et fidelis. Exsultat enim, quia seruus digniorem se fecit, dicens, Bene; hoc est, Recte egisti, uti [1 1Kb] maius meritum collocares. Unum igitur uerbum duabus contrariis causis aptatur. Nam solemus de aliquo dicere, Adiudicatus est. Sed quomodo dicatur, causa aut subsequens aut precedens declarat. Aliquando enim ad bonum dicitur, aliquando ad malum: sicut et concupiscentia aliquando ad bonum, aliquando ad malum aptatur.

uII  .---Quid est quod in Psalmo, Homines, inquit, et iumenta saluos facies : et ad Ionam prophetam, Non parcam, ait, ciuitati in qua habitant centum triginta millia hominum, et pecora multa : contra autem Apostolus, Numquid, ait, de bobus cura est Deo ?

Quantum ad uerba pertinet, uidetur contrarium; si causa autem hominis et pecorum inspiciatur, manifestabitur esse non dispar. Omnium curam gerit Deus, quasi omnium opifex; sed non seruat pecora propter ipsa, sed propter homines seruat pecora, non homines propter pecora. Itaque qui hominum curam gerit, custodit pecora, ut non illi cura sit de bobus, sed de hominibus. Que enim spes in pecoribus?

uIII  .---In Tobia, Opera, inquit, Dei reuelare et confiteri, honorificum est . Saluator autem opus Dei faciens, Nulli, ait, dixeris .

Non Saluator opus Dei celari debere dixit: nam alio loco, uade, inquit, et narra quanta tibi fecerit Deus . Sed illorum testimonium refutauit aliquando, et iactantiam pressit; ne uideretur, quod prudentibus absurdum est, ipse sibi, ut seductor, testimonium perhibere.

IX  .---De eternitate Filii.

Quoniam sunt quidam, qui nondum adhuc discussa erroris caligine, nec purgata uel detersa ueternose uite carie, terreno sensu existimantes, dubitant uel de Dei Filio, uel duos unum esse , breuiter quantum tractus contractior patitur edisseram. Spes enim ignorantibus si uelint discere, integra dimittitur; pena dissimulantibus perpetua destinatur. Deus omnipotens, cum magnitudine ac bonitate prestantior sit, magnum aliquod et maxime bonum edere ex se atque exhibere debuerat: sed si quid edidisset quod contra modum excellentie sue foret, aut non potuisse amplius, quod in omnipotentem non cadit; aut noluisse, quod in benignissimum, uideretur. Certe in summo Deo grande non fuerat fecisse quod infra se positum uim  plene summitatis non esset habiturum. Super se ergo nichil erat; nichil est enim quod Deum uincat: infra se parum fuerat; quia minus maximo non congruebat. Simillimum itaque suum Filium creans, edidit ex se quasi alterum se: ac sic illud summum et maximum bonum, quod nobis ex Deo suppetit, per eius ad nos propaginem redundauit. Quin et hec simul intelligenda ratio est, Deum qui hunc mundum condidit, ei qui inter cetera pulchritudinis ordinationisque miracula, creandi quoque naturam sufficiendis sui cuiuslibet generis fetibus tribuit, ipsum prius utique habuisse quod dederit. Nullus enim dat quod ipse non habeat. Qui habuit ergo Filium totis sibi similitudinis partibus congruentem, hoc est, unus uni cum, probus probum, bonus benignum, beatus beatum, maximus maximum, sempiternus eternum, habuit utique ante mundum create sobolis principatum, de quo rebus oriundis impertiebatur exemplum, ut gignentium germina suis respondere seminibus cogerentur. Nec sane aliter sinebat ordo legitimus, quam ut pater rerum futurus, ante esse debuerit pater proprius, hoc est proprii sui fetus. Sed quod editum filium diximus, non sic est accipiendum tanquam nostri similem habeat ortum, natusque ita sit, ut mortales nasci uidemus, cum prorumpente fetu existant que ante non fuerant. Illa enim aliunde insitis concepta seminibus, elementorum subiectorum cetu in generis sui speciem coalescunt [1 1Kb] : hec autem diuinitus nullo auxilio admixtionis externe ex se id quod in se ac secum semper habuit, eduxit et protulit. Ut enim si lucem nasci ex sole dicamus, quod ab eo procedat et profluat; non utique sic dicimus, quasi aliquando sine luce sol aut esse possit, aut fuerit, ut eam tempore aliquo a se posteriorem generauerit [2 1Kb] , sed ut quod secum semper obtinuit, eam de se scilicet genitam sine cepti aliqua distinctione a principio, qua semper fulgeat, semper ex se uelut munere reparante collustret: sic Dei Filius ab eterno omnino Patri coherens, hanc quoque eius similitudinem tenuit, ut nec ortum habeat, nec occasum. Et ut Deus sine origine sempiternus, ita et Filius sempiternus: et ut Deus unus est, simplex, idemque, sic cum Patre permixtus, ut nominibus et affectibus distincti quidem, sed idem sint, in ambobus unus, et uterque in uno inseparabili maiestate continuus. Deus itaque Filium non ex materiis discordantibus tractum, sed ex simplici ac singulari nature sue stirpe ac seminario editum, semper in se habitum, nec a se ulla unquam separatione dimissum, ita secum continet et amplectitur, ut nichil in ambobus de illa unitate mutetur.

X  .---Quid est quod Apostolus dicit Galatis, Miror quod sic tam cito transferimini ab eo qui uocauit uos in gratiam, in aliud Euangelium, quod non est aliud ? Si aliud certe est, ipsum non est: si ipsum non est, quomodo non aliud est?

Ideo aliud dicit Euangelium, ad quod uocati fuerant, quia non hoc est quod postea sequi ceperant Galate. Ab Euangelio enim Christi abducti, in Iudaismum fuerant attracti sub nomine Christi, quasi hoc esset sequendum; et aliud quam quod Apostolus predicabat, affirmabant. Unde sublegitur, Sicut uobis suadent. Pseudo enim apostoli, cum circumuenirent Gentiles credentes, hoc dicebant a Saluatore traditum, quod ipsi docebant, sicut continetur in Actibus Apostolorum, Quia nisi circumcidamini more Moysi, non poteritis salui esse . Hinc Apostolus dolore euersionis illorum commotus, scribit ad eos, dicens: Miror quod sic tam cito transferimini ab eo qui uocauit uos in gratiam, in aliud Euangelium, quod non est aliud. Miratur ergo, quia post rem leuem et minus grauem, asperitati studerent et oneri: hoc  est, ut post fidei simplicitatem circumcidi se, pro elementis permitterent, neomenias colerent et sabbatum, elementis subiecti ac prouocati erant, id est, gratie non Legis factorum [1 1Kb] . Et ne pseudoapostolis occasionem dedisse uideretur, dicentibus aliud esse quod acceperant Galate quam ueritatis habet traditio, statim subiecit, Quod non est aliud, nisi sunt aliqui qui uos conturbant, et uolunt conuertere Euangelium Christi. Aliud ergo erat, ad quod ab Apostolo uocati erant Euangelium, quam quod sequi ceperant impulsu pseudoapostolorum: non tamen aliud erat quam Christus tradiderat, ut uel per id in errorem se inductos cognoscerent, et solam fidem sequerentur, profitentes Christum Deum, et hunc sufficere ad salutem tribuendam, per quem fuerant remissionem peccatorum adepti, non per Legem: quia sine Lege gratia Dei donat delicta.

XI  .---Non esse contristandum de mortuis Paulus apostolus signat . Nam desperantium est contristari; et ipse, Infirmus, inquit de Epaphrodito, fuit prope mortem, sed Deus misertus est illi:  non solum autem illi, sed et mihi, ne tristitiam super tristitiam haberem . Quomodo contristandum uetat, cum ipse contristandum se, si mortuus fuisset, declarat?

Aliter se de morte Epaphroditi, si prouenisset, contristandum significauit, et aliter prohibet contristandum. Nam hic propter solatium adiutorii eius, quo utebatur in Euangelio, si mortuus fuisset, contristandum se dixit. Nos autem sic contristari prohibet, ne obitos quasi exstinctos et perditos lugeamus, desperantes de resurrectione. Aliud est igitur solatium requirere quasi absentis, et aliud dolere interitum iam non futuri. Hic cessat consolatio, illic excluditur desperatio.

XII  .---Quid est quia occisis filiis Lie, qui sunt ex tribu Iuda, Rachel filios suos plangere dicatur?

Rachel filii, quantum ad historiam pertinet, olim pro malefico suo opere Sodomitarum, et spurcitia quam in concubinam hominis leuite operati sunt, exstincti fuerunt et erasi sunt a reliquis tribubus, etc.




[EXPOSITIO IN APOCALYPSIM IOANNIS.]





ADMONITIO DE SUBSEQUENTI EXPOSITIONE IN APOCALYPSIM.

ueterum in Apocalypsim commentarios euoluenti tibi occurret magna pars subsequentis expositionis, que ex uictorini martyris presertim , atque ex Primasii et Bede uerbis consarcinata est. Hanc pro Tichonii opere omnino recipi uolebant nonnulli: at certe non habentur hic que Donatista ille suo operi insperserat, »multa« uidelicet, uti Primasius scribit, »sane doctrine contraria, ita ut de causa que Catholicos inter et Donatistas uertebatur, secundum prauitatem cordis sui loca nocendi captaret, catholiceque Ecclesie noxia expositione putaret mordaciter illudendum.« Quin imo aduersus Donatistarum heresim exponuntur de industria sententie quamplures; et Baptismi repetitio, que schismaticis illis in usu erat, passim improbatur, uelut in Homilia 6 ad Apocal., cap. 8, u\. 11. »Hoc,« ait auctor, »in his qui rebaptizantur, manifeste intelligi potest.« Hinc etiam absunt quedam interpretationes a Beda Tichonii nomine relate. Ad hec, Tichonius in Apocalypsi querens quemadmodum intelligendi sint Angeli Ecclesiarum septem, quibus scribere Ioannes iubetur, »ratiocinatur multipliciter,« inquit Augustinus in lib. 3 de Doctrina christiana, cap. 30, »et ad hoc peruenit ut ipsos Angelos intelligamus Ecclesias; copiosissima« utique »disputatione« usus. Sed hac profecto in re multo breuior pressiorque est subsequentis operis conscriptor, qui nimirum ex aliorum libris, atque ex ipso forsitan Tichonio, a quo preclara quedam mutuati sunt etiam Primasius et Beda, nudas interpretationes decerpere contentus fuerit. Quapropter Louaniensibus Theologis merito uisum est hoc opus nichil esse preter annotationes alicuius studio collectas, posteaque in Homiliarum formam redactas. Porro in uetustissimo Abbatie S. Petri Carnutensis codice Homilia 16 uerbis quibusdam additis diuiditur in duas: preterquam quod Homilia I non idem quod in editis habet exordium, sed aliquanto diuersum sub hisce uerbis:

»Ea que in Apocalypsi sancti Ioannis continentur, fratres karissimi, aliquibus ex antiquis Patribus hoc uisum est, quod aut tota, aut certe maxima pars ex ipsa lectione, diem iudicii, uel aduentum Antichristi significare uideatur. Illi autem qui diligentius tractauerunt, quod ea que in ipsa reuelatione continentur, statim post Passionem Domini Saluatoris nostri fuerunt inchoata, et ita sunt usque ad diem iudicii consummanda, ut parua portio temporibus Antichristi remanere uideatur: et ideo quidquid in ipsa lectione recitari audieritis siue Filium hominis, siue stellas, siue Angelos, siue candelabra, siue quatuor animalia, siue aquilam in medio celo uolantem, et reliqua omnia in Christo intelligite, et in Ecclesia fieri, uel in typo eius predicta esse cognoscite. In septem Ecclesiis quibus sanctus Ioannes euangelista scripsit in Asia, intelligitur una Ecclesia catholica propter septiformem Spiritum gratie. Quod autem dicit, Testis fidelis, Christus est, qui testimonium reddidit sub Pontio Pilato. Fecit, inquit, nos regnum et sacerdotes Deo: sacerdotes Deo totam Ecclesiam dicit; sicut ait S. Petrus: uos, inquit, genus electum, regale sacerdotium . Et uidi, inquit, septem candelabra aurea: in septem candelabris Ecclesia est. Et in medio candelabrorum similem Filio hominis , id est Christum. Siue autem Filius hominis, siue septem candelabra,« etc.





EXPOSITIO IN APOCALYPSIM B. IOANNIS. *



HOMILIA I [1 1Kb] .

[APOC. cap. I.] In lectione reuelationis beati Ioannis apostoli, fratres karissimi, animaduertimus, et secundum anagogen hoc Domino largiente explanare curabimus, quia reuelatio Iesu Christi nostris auribus panditur, ut arcana celestia nostris cordibus manifestentur. Apocalypsis Iesu Christi, quam dedit illi Deus palam facere seruis suis, id est manifestare. Que oportet fieri cito significans: hoc est ostendens. Seruo suo Iohanni: Ioannes, Dei gratia interpretatur. Scribens septem Ecclesiis, que sunt in Asia. Asia Elatio interpretatur, per quam genus humanum figuratur. Iste septem Ecclesie et septem candelabra, hoc solerter intuendum est, quia septiformis gratia est, que data est a Deo per Iesum Christum Dominum nostrum, nobis generi humano, qui credidimus: quia et ipse pollicitus est nobis mittere Spiritum paracletum de celis, quem et Apostolis misit, qui in Asia esse uidebantur, hoc est in elato mundo, ubi et septiformem gratiam septem Ecclesiis nobis per seruum suum Ioannem donauit. Gratia uobis et pax multiplicetur a Deo Patre et a Filio hominis: id est, Christo. Siue autem Filius hominis, siue septem candelabra, siue septem stelle, Ecclesia intelligitur cum capite suo Christo. Quod autem ait, Cinctum inter mamillas zona aurea: ille qui erat cinctus, Christum Dominum figurabat. Duas mamillas, duo Testamenta intellige, que de pectore Domini Saluatoris tanquam de perenni fonte accipiunt, unde christianum populum nutriant ad uitam eternam. Zona uero aurea, chorus est, siue multitudo Sanctorum. Sicut enim de cingulo pectus stringitur, ita sanctorum multitudo Christo adheret, et uelut duas mamillas duo Testamenta complectitur, ut ex ipsis uelut de sanctis uberibus nutriantur. Caput, inquit, eius et capilli sicut lana alba et nix: capillos albos multitudinem albatorum, id est neophytorum ex Baptismo prodeuntium dicit [2 1Kb] . Lanam dixit, quia oues Christi sunt. Niuem dixit, quia sicut nix de celo ultro descendit, ita et gratia Baptismi nullis precedentibus meritis uenit. Ipsi enim qui baptizantur, Ierusalem sunt, que quotidie ad instar niuis de celo descendit. Ierusalem, id est Ecclesia ideo de celo descendere dicitur, quia de celo est gratia, per quam et a peccatis liberatur, et Christo, id est eterno capiti sponso celesti coniungitur. Sicut e contrario bestia de abysso ascendere dicitur, id est, populus malus qui ex populo malo nascitur. Nam sicut Ierusalem humiliter descendendo exaltatur, ita bestia, id est populus superbus arroganter ascendendo precipitatur. Oculi eius uelut flamma ignis: in oculis precepta Dei dicit; sicut scriptum est, Lucerna pedibus meis uerbum tuum, Domine; et, Ignitum eloquium tuum . Et pedes eius similes aurichalco Libani [3 1Kb] , igniti uelut in fornace ignis: in pedibus ignitis Ecclesia intelligitur; que imminente die iudicii, nimietate pressurarum probanda, et igne examinanda est. Et quia pes nouissima pars est corporis et pedes ignitos dixit esse, ideo in pedibus Ecclesia nouissimi temporis intelligitur multis tribulationibus uelut aurum in fornace probanda. Quam rem qui bene considerat, iam nunc ex multitudine iniquitatum fieri uidet. Ideo aurichalco signauit,  quod ex ere et igne multo ac medicamine perducitur ad auri colorem: sicut Ecclesia per tribulationes et passiones purior redditur. In zona aurea accincta pectori, potest etiam scientia spiritualis ac purus sensus datus Ecclesie intelligi. Gladium uero bis acutum de ore ipsius procedentem, ipsum Christum esse significat, qui et nunc Euangelii bona, et prius per Moysen Legis notitiam uniuerso orbi protulit: et de quo Dauid similiter ait, Semel locutus est Deus, duo hec audiui . Hec ergo sunt duo Testamenta, que pro captu temporis aut noua, aut uetera, gladius bis acutus dicuntur. uox eius tanquam uox aquarum multarum: aque multe, populi intelliguntur esse; in uoce, predicatio Apostolorum. Quod autem supra dixit, Pedes eius similes aurichalco, tanquam in fornace conflati; possunt etiam Apostoli intelligi, qui post [1 1Kb] passionem predicauerunt uerbum eius. Per quos enim ambulat predicatio, merito pedes nominantur: sicut et propheta dixit, Quam pulchri pedes euangelizantium pacem, euangelizantium bona ! et illud, Adorabimus in loco ubi steterunt pedes eius . Quod autem dixit, Habebat in dextera sua stellas septem; Ecclesiam intelligi uoluit. In dextera enim Christi est spiritualis Ecclesia cui ad dexteram posite dicit: uenite, benedicti Patris mei . Septem ergo stelle, Ecclesia est. Diximus enim quia Spiritus septiformis uirtutis ei datus a Patre, sicut Petrus ad Iudeos de Christo ait, Dextera igitur Dei exaltatus, acceptum a Patre Spiritum effudit . Septem autem Ecclesias, quas uocat uocabulis suis, non ideo dicit, quia ille sole sint Ecclesie; sed quod dicit uni, omnibus hoc dicit. Denique siue in Asia, siue in toto orbe, septem Ecclesias omnes esse, et unam esse Catholicam: sicut ad Timotheum ait, Quomodo oportet te in domo Dei conuersari, que est Ecclesia Dei uiui ; et in Isaia, septem mulieres que apprehenderunt uirum unum , septem Ecclesias significari intelligit, que et una est: uirum, Christum intelligimus; panem mulierum, Spiritum sanctum, qui nutrit in uitam eternam. Et ut uobis ea que dicta sunt tenacius inculcentur, breuem ex ipsis recapitulationem fieri uolumus. Septem ergo Ecclesie, quibus sanctus Ioannes scribit, intelligitur una Ecclesia catholica, propter septiformem gratiam. Quod autem dicit, Testis fidelis, Christus est. Septem candelabra, Ecclesia catholica est. In medio candelabrorum similis Filio hominis, Christus est in medio Ecclesie. Quod autem ait cinctum super mamillas: mamille duo Testamenta intelliguntur, que de pectore Christi lac spirituale accipiunt, ut populum christianum in uitam eternam nutriant. Zona uero aurea, chorus est siue multitudo sanctorum, qui iugiter dum lectioni et orationi insistunt, Christo adherere probantur. Iam ista caritati uestre sufficiant. Quod audistis, sancta inter uos collocutione meditamini, donec quod reliquum est, donante Domino audire possitis. Quod ipse prestare dignetur, etc.



HOMILIA II [2 1Kb] .

[Ib. II et Iu.] Fratres karissimi, in candelabro, de quo cum Apocalypsis legeretur audistis, populus intelligitur. Quod autem ait, Mouebo candelabrum tuum; hoc est, dispergam populum pro peccatis. Et pugnabo  cum eis in gladio oris mei: id est, proferam precepta mea, per que arguantur peccata uel crimina sua. Quod uero dixit, Facies eius sicut sol lucet in uirtute sua : et de aduentu uel presentia Christi, quia per faciem quisque manifestatur atque cognoscitur; et de Ecclesia potest hoc accipi, cui istam claritatem Christus promisit, de qua dicit, Tunc fulgebunt iusti sicut sol in regno patris eorum . Stellam matutinam; primam resurrectionem dicit, que per gratiam Baptismi fit. Stella matutina noctem fugat, et lucem annuntiat, id est, peccatum tollit et gratiam tribuit: si tamen accepta gratia bona opera sequantur. Sicut enim magnam arborem uirere et fructum non reddere nichil prodest [1 1Kb] ; sic nichil prodest christianum dici, et christiana opera non habere. Et ideo dicit, Consulo tibi a me emere [2 1Kb] aurum conflatum : id est, contende ut pro nomine Christi aliquid patiaris. Et collyrio inunge oculos tuos: ut quod libenter per Scripturas cognoscis, opere impleas. Ostium apertum esse in celo, Noui Testamenti predicator uidit Ioannes. [Quibus oculis uidit? Quantum ad figuratam ostensionem, non carnis, sed mentis. Quantum uero ad ipsius rei ueritatem que iam in carne Domino apparente manifestata fuerat, non solum oculis carnis uidit, uerum etiam manibus contrectauit. Quid uero per ostium designatur in hoc loco, nisi mediator Dei et hominum Christus iehsu, ipso Domino dicente, Ego sum ostium , et reliqua. Iure igitur non clausum, sed apertum intuetur, quia nimirum idem mediator noster nascendo, moriendo cunctis fidelibus innotuit, quia ipse erat redemptor mundi. Quid per celum, nisi Ecclesia designatur? sicut ipse dicit, Celum mihi sedes est ; uel, Anima iusti, sicut Salomon testatur, sedes est sapientie. Paulus quoque occurrit dicens Christum Dei uirtutem, et Dei Sapientiam . Constat procul dubio quod celum est electorum Ecclesia, in qua ostium apertum cernitur; quia Redemptor noster natus et passus ac resuscitatus ad celos ascendisse in ea predicatur et creditur. Quid autem in hac uisione positus audierit Ioannes, manifestat dicens, Et uox prima quam audiui, tanquam tube loquentis mecum, dicens [3 1Kb] ,] Ascende huc: Quando apertum ostenditur, clausum antea fuisse hominibus manifestatum est. Solium positum, est sedes iudicantis, super quem uidit similitudinem iaspidis et sardii. Iaspis aque colorem habet, et sardius ignis: in his duobus lapidibus duo iudicia intelliguntur; unum quod iam per aquam factum est in diluuio, aliud quod erit per ignem in consummatione seculi. Potest hoc loco et uita seruorum Dei intelligi; quia ad similitudinem aque et ignis interdum in hac uita omnes sancti habent prospera, interdum patiuntur aduersa. [Et iris erat in circuitu sedis similis uisioni smaragdini. Iris itaque greca latinaque lingua arcus uocatur, qui in die pluuie apparere uidetur. Et quid per hanc nisi reconciliatio mundi designatur, que per incarnati uerbi dispensationem facta cognoscitur? Hoc certe si solerter inspicitur, effectus ipsius iris indicare uidetur. Arcus itaque tunc apparet, cum radiis solis imbrifera fuerit nubes illustrata. Sole igitur nubem illustrante, iris, id est arcus apparuit: quia uidelicet Patris uerbum, quod candor est lucis eterne ac sol iustitie, humanam suscipiendo illustrauit naturam, ipsa humanitatis eius susceptio, que profecto nubes a propheta uocatur , reconciliatio facta est mundi. Bene autem imbrifera, quia nimirum predicationum eloquiis plena. Congruenter siquidem ad reconciliationem humani generis in nouo Testamento arcus figuratim apparuisse describitur: qui in ueteri quoque ideo in nubibus a Domino positus intelligitur,  ut post inundationem diluuii per eum terris pax reddita cognosceretur; ut scilicet eius uisione pacti sui memor omnipotens Deus, nequaquam ultra aquarum immensitate deleri terram pateretur. Cui uidelicet nomini si una in fine additur littera et irini dicatur, utique hoc ipsum interpretatio sonare uidetur: nam greco uocabulo pax appellatur. Et in ueteri quidem Testamento Dominus ad Ne ait, Ecce, ego statuam pactum meum uobiscum . Et notandum quam apta sit figurarum contextio. Quia enim fulgura, uoces et tonitrua de throno tanquam de nube procedere in subsequentibus narrantur, conuenienter hic irradiante sole arcus similitudinem, idem thronus reddidisse narratur: qui uidelicet arcus, cum sit diuersi coloris, resplendeatque principaliter duobus, id est, aque et ignis, ac designetur per diluuium [1 1Kb] , ac subsequens per ignem; hic tamen non immerito uisioni smaragdine comparatur, ut per eum, sicut diximus, repropitiato mundo diuinitas ostendatur. Lapis enim smaragdus uiridissimi coloris est: qui uidelicet color, sicut precedenti uersiculo iam fatus sum, non inconuenienter nature diuinitatis aptatur.] Mare uitreum, donum Baptismi est: quod ideo ante solium esse dicitur, quia ante aduentum iudicii datur. Quod uero post hec ait, Habeo claues mortis et inferni; hoc ideo dicit, quia qui credit et baptizatur, a morte et ab inferis liberatur; et quia ipsa Ecclesia, sicut habet claues uite, ita et inferorum: ipsi enim dictum est, Cui dimiseritis peccata, dimittuntur ei; et cuius retinueritis, retenta sunt . Ubicumque ponit in Apocalypsi angelum hominis, ipsum hominem significat: sicut et Ecclesie et Angeli eorum ibidem non debent intelligi, nisi aut episcopi aut prepositi Ecclesiarum. In tantum angelorum nomine Ecclesias catholicas uoluit intelligi, ut iubeat angelos penitentiam agere. Non enim Angeli, qui in celo sunt, indigent penitentia; sed homines qui sine peccato esse non possunt. Nam quia etiam Angelus Nuntius interpretatur, quicumque aut episcopus aut presbyter aut etiam laicus frequenter de Deo loquitur, et quomodo ad uitam eternam perueniatur annuntiat, merito angelus Dei dicitur. Et tamen quia sine peccato nemo esse potest, dicitur ei, id est homini, ut penitentiam agat: quia et reuera qui bene considerat, agnoscit quod non tantum laici, sed etiam sacerdotes una die esse non debent sine penitentia. Quia quomodo nullus dies est in quo homo possit esse sine peccato, sic nullus dies debet esse sine satisfactionis remedio. Septem autem candelabra, et unum candelabrum [2 1Kb] , septiformem Ecclesiam possumus intelligere: et ideo quecumque ad septem Ecclesias loqui uidetur, ad unam Ecclesiam loquitur toto orbe diffusam; quia in septenario numero omnis plenitudo consistit. Angelos ergo Ecclesiam dicit: in quibus duas partes, id est bonorum et malorum ostendit. Et propterea non solum laudat, sed etiam increpat, ut laus ad bonos, increpatio ad malos dirigatur: sicut Dominus in Euangelio, omne prepositorum corpus unum seruum dixit beatum et nequam, quem ueniens Dominus ipse diuidet. Quomodo fieri potest ut unus seruus diuidatur, cum diuisus uiuere non possit? Sed unum seruum dicit totum populum christianum: qui populus si totus bonus esset, non diuideretur. Sed quia non solum habet bonos, sed etiam habet malos, diuidendus est: et boni audituri sunt, uenite, benedicti Patris mei, percipite regnum; raptores uero et adulteri, qui misericordiam non fecerunt, audituri sunt, Discedite a me, maledicti, in ignem eternum. Quod autem in Apocalypsi singulis dicitur Ecclesiis, fratres karissimi, singulis hominibus conuenit in una Ecclesia constitutis. Hec dicit qui tenet septem stellas in manu sua: hoc est, qui uos in manu, id est in potestate habet, et gubernat. Qui ambulat in medio candelabrorum aureorum: id est,  in medio uestri; quia candelabra illa populum significant christianum. Quod autem dicit, Mouebo candelabrum tuum de loco suo, si non egeris penitentiam: uidete quia non dixit, aufert, sed mouet; quia candelabrum significat unum populum christianum. Et ipsum candelabrum moueri dicit, non auferri: et per hoc intelligitur quod in una eademque Ecclesia mouentur mali, confirmantur boni; et quod occulto, sed tamen iusto Dei iudicio, id quod tollitur malis, bonis augetur; ut adimpleatur illud quod scriptum est, Qui habet, dabitur ei; ei autem qui non habet, et quod uidetur habere, auferetur ab eo . Quod autem dicit, uincenti dabo manducare de ligno uite; id est, de fructu crucis. Quod est, inquit, in paradiso Dei mei: paradisum Ecclesiam dicit; omnia enim in eius figuram facta sunt. Nam quod dicit, Scio opera tua, et tribulationem, et paupertatem; sed diues es; omni Ecclesie dicit, que spiritu pauper est, et omnia possidet. Quod autem dicit, Habebitis pressuram dies decem; dies decem, totum tempus posuit, quia denarius numerus perfectus est: in quo populus christianus, sicut dicit Apostolus, per multas tribulationes intrat in regnum celorum . Nam quod dicit angelo Pergami Ecclesie, Scio ubi habitas, ubi est introitus satane ; omni Ecclesie dicit in unius uocabulo, quia ubique habitat satanas per corpus suum. Corpus autem satane homines sunt superbi et mali; sicut et corpus Christi humiles et boni. uincenti dabo manducare de manna abscondito: id est, de pane qui de celo descendit. Cuius figura fuit manna in eremo quod, sicut ipse Dominus dixit, multi manducantes mortui sunt . Sed et nunc quicumque manducat indigne, iudicium sibi manducat . Idem panis est etiam lignum uite. Possumus et per manna immortalitatem accipere. Et dabo ei calculum candidum; id est, corpus Baptismate candidum. Et super calculum nomen nouum scriptum: id est, notitiam Filii hominis. Quod nemo scit, nisi qui accipit: scilicet per reuelationem; et ideo de Iudeis dicitur, Si enim cognouissent, nunquam Dominum glorie crucifixissent . Quod autem dicit angelo Thyatire Ecclesie, Habeo aduersum te, quia permisisti mulieri Iezabel; dicit prepositis Ecclesiarum, qui luxuriosis et fornicantibus, et aliud quodlibet malum agentibus, seueritatem discipline ecclesiastice non imponunt. Potest hoc et de hereticis intelligi, Que dicit se propheten: id est, christianam. Modo enim multe hereses sibi hoc nomine blandiuntur. Nec cognouistis altitudinem satane: id est, non respuistis [1 1Kb] doctrinam eius, sicut hereses. Non mitto super uos aliud pondus: id est, super id quod potestis sustinere. uerum quod habetis tenete donec ueniam. Qui uincit, et qui seruat opera mea usque in finem, dabo ei gentes; et pascet eas in uirga ferrea, et ut uas figuli comminuentur, sicut et ego accepi a Patre meo. In Christo habet Ecclesia hanc potestatem; sicut dicit Apostolus, Cum illo omnia nobis donauit . uirgam ferream dicit propter iustitie rigorem: et de ipsa uirga corriguntur boni, confringuntur mali.



HOMILIA III.

[Ib. III et Iu.] Modo, fratres karissimi, audiuimus beatum Ioannem, peccatorem hominem terribiliter increpantem; et ideo cum ingenti timore confideremus, et cum tremore timeamus quod dictum est, Noui opera tua, quia nomen habes quod uiuas, et mortuus es. Non moritur, nisi qui mortale crimen commiserit, secundum illud quod dictum est, Anima que peccauerit, ipsa morietur . Quod peius est, multi in corporibus uiuis animas mortuas portare noscuntur. Esto uigilans, et confirma cetera que moritura erant. Hec dicit sanctus et uerus qui habet claues Dauid: id est, regiam potestatem. Qui aperit, et nemo claudit; claudit, et nemo aperit: manifestum est quod Christus pulsantibus aperiat, et hypocritis, id est fictis uite ianuam claudat. Ecce dedi ante te ostium apertum: hoc  ideo dictum est, ut nullus dicat, quia ostium quod Deus aperit Ecclesie in toto mundo [1 1Kb] , aliquis possit uel in parte claudere. Quia modicam habes uirtutem: laus est Dei, quod modice fidei Ecclesie aperiat ostium. Et scribam super illud nomen Dei mei: utiquequo Christiani signamur. Et nomen ciuitatis Dei mei noue Ierusalem, que descendit de celo: nouam Ierusalem celestem, Ecclesiam dicit, que a Domino nascitur. Nouam autem dixit, propter nouitatem nominis christiani, et quia ex ueteribus noui efficimur. Neque frigidus es neque feruens: id est, inutilis es. Potest enim et super diuitum sterilium persona accipi, qui habent facultates, et non inde faciunt misericordias. Pauperes non sunt, qui habent facultates: diuites non sunt, qui ex diuitiis non operantur. Consilium tibi do, ut emas tibi aurum: id est, ut eleemosynas faciendo, et actibus bonis insistendo, ipse efficiaris aurum; id est, a Deo accipias intellectum, et per bonam conuersationem merearis martyrium pati. Et ecce, inquit, ostium apertum est in celo. Ostium apertum Christum dicit, quia ianua est. Celum Ecclesiam dicit ubi celestia geruntur; sicut dicit Apostolus, Instaurare omnia que in celis et que in terra sunt : celum intelligitur primitiua Ecclesia de Iudeis, terra uero ex Gentibus. Ascende huc, et ostendam tibi: hoc non in solum Ioannem conuenit, sed in Ecclesiam uel in omnes credentes. Qui enim uiderit ostium apertum in celo, id est natum, et passum, et resurrexisse Christum crediderit; ascendit in altitudinem, et uidet futura. [Quibus gressibus nisi fidei et credulitatis? Ac si aperte cuilibet electorum diceretur, Ad cognoscenda Christi et Ecclesie sacramenta, fide conscende, credulitate pertinge. Recte enim a uoce prima Ioannes inuitatur, ut ad ostium celi celumque conscendat: quia uidelicet unusquisque electorum, ut inoffenso credulitatis pede per Euangelium ad uere fidei sacramenta pertingat, ueteris instrumenti doctrina, que nouam precedit, roboratur. [2 1Kb] ] Et ecce thronus positus erat in celo: id est, in Ecclesia. Et qui sedebat, similis erat aspectui lapidis iaspidis uel sardii: iste comparationes in Ecclesiam conueniunt. Iaspis aque colorem habet, et sardius ignis: per hec, sicut iam dictum est, duo iudicia uult intelligi; unum per aquam, quod iam factum est per diluuium; aliud quod futurum est per ignem. [Quid per iaspidem nisi diuinitas Mediatoris nostri figuratur?] In circuitu throni uidi sedes uiginti quatuor, et supra sedes uiginti quatuor seniores sedentes. Seniores totam Ecclesiam dicit, sicut Isaias dicit, Cum in medio seniorum suorum fuerit glorificatus . uiginti quatuor autem seniores, prepositi et populi sunt. In duodecim, Apostolos et prepositos; et in aliis duodecim, reliquam Ecclesiam intellige. Et de sede procedebant fulgura et uoces: de Ecclesia enim procedunt heretici, quia ex nobis exierunt. Est et alius sensus, ut fulgura et uoces predicatio Ecclesie intelligatur. In uocibus uerba, in fulgure miracula cognoscuntur. In conspectu throni mare uitreum: mare uitreum, fontem Baptismi; ante thronum dixit, id est, ante iudicium. Sed et aliquando animam sanctam intellige thronum: sicut scriptum est, Anima iusti sedes est sapientie ; aliquando Ecclesiam in qua sedem habet Deus. Et in medio throni quatuor animalia: id est, in medio Ecclesie Euangeliste [3 1Kb] . Plena oculis in priora et retro: id est, intus et foris. Oculi, precepta sunt Dei. In priora et retro: id est, in preterita et futura conspicientia. In animali primo simili leoni, fortitudo Ecclesie ostenditur. In uitulo, passio Christi. In tertio animali, quod est uelut homo, humilitas Ecclesie significatur: quia nichil sibi blanditur ut superbum sapiat, quamuis adoptionem filiorum teneat.  Quartum animal, Ecclesiam dixit, Similem aquile: id est, uolantem et liberam, atque a terra suspensam duabus alis, quasi duorum Testamentorum, siue duorum preceptorum gubernaculis eleuatam. Nam et Ioannes euangelista cum de istis animalibus introspexisset in Christo completum esse quadriforme mysterium, et uidisset hominem nascentem, uitulum patientem, et leonem regnantem, tunc uidit et aquilam ad celestia remeantem. Et singula eorum habebant alas senas per circuitum. In animalibus ostenduntur uiginti quatuor seniores: nam sene ale in quatuor animalibus, uiginti et quatuor ale sunt. Etenim per circuitum throni uidit animalia, ubi se dixerat seniores uidisse. Nam quomodo animal cum sex alis potest simile esse aquile, que habet duas alas, nisi quia quatuor animalia unum sunt, que habent uiginti et quatuor alas, in quibus uiginti et quatuor seniores intelligimus, qui sunt in Ecclesia quam assimilauit aquile? Et aliter sene ale testimonia sunt ueteris Testamenti. Sicut enim animal uolare non potest, nisi habeat pennas; sic nec predicatio Noui Testamenti fidem habet, nisi habeat ueteris Testamenti prenuntiata testimonia, per que tollitur a terra, et uolat. Semper enim quod ante dictum est futurum, et postea factum inuenitur, fidem facit indubitabilem. Nisi enim que predixerant Prophete, in Christo essent consummata, inanis esset predicatio illorum. Hoc tenet Ecclesia catholica, et ante predicta, et postea consummata. Merito uolat, et tollitur a terra unum animal [1 1Kb] in celum. Et requiem non habebant animalia illa: Ecclesia est, que non habet requiem, sed semper laudat Deum. uiginti et quatuor seniores possumus etiam intelligere libros ueteris Testamenti, et Patriarchas et Apostolos: fulgura et tonitrua, que de solio exire dicuntur, predicationes et promissiones Noui Testamenti. Mittentes coronas suas ante thronum: hoc ideo, quia quidquid dignitatis habent sancti, totum Deo tribuunt; sicut et illi in Euangelio palmas et flores sternebant sub pedibus eius , id est, ipsi tribuentes omne [2 1Kb] quod uicerant. Quia tu creasti omnia, et ex uoluntate tua erant, et creata sunt: erant secundum Deum, a quo cuncta antequam fierent possessa sunt; creata sunt autem, ut et a nobis uiderentur, sicut dicit Moyses ad Ecclesiam, Nonne hic ipse est Pater tuus, qui fecit te, et possedit te, et creauit te ? Possedit in prescientia, fecit in Adam, creauit ex Adam.



HOMILIA Iu.

[Ib. u.] Et uidi supra dexteram sedentis in throno librum scriptum intus et foris: utrumque Testamentum intellige; a foris uetus, ab intus Nouum quod intra uetus latebat. Signatum, inquit, sigillis septem: id est, omnium mysteriorum plenitudine obscuratum, quod usque ad passionem et resurrectionem Christi mansit signatum. Nam quomodo testamentum non dicitur, nisi quod faciunt morituri, et signatur usque ad mortem testatoris, et post mortem ipsius aperitur: ita et post Christi mortem omnia mysteria reuelantur. Et uidi angelum fortem clamantem uoce magna: Quis est dignus aperire librum, et soluere signacula eius? Cur primo signa soluantur, deinde liber aperiatur, certa ratio est, quia Christus tunc aperuit librum, cum opus paterne uoluntatis aggressus, conceptus et natus est; tunc eius signacula soluit, quando pro genere humano occisus est. Et nemo poterat neque in celo, neque in terra, neque sub terra: id est, neque angelus, neque in terris uiuens, neque mortuus. Aperire librum, neque uidere illum: id est, contemplari splendorem gratie noui Testamenti. Et ego flebam multum, quia nemo inuentus est dignus aperire librum et uidere eum: Ecclesia flebat, cuius figuram habuit Ioannes, onerata et grauata peccatis, implorans sui redemptionem. Et ecce unus ex senioribus: unum ex senioribus totum corpus Prophetarum intellige. Prophete  enim consolabantur Ecclesiam, annuntiantes Christum de tribu Iuda radicem Dauid. Quia ipse in nobis uincit omne peccatum, et si quid boni aliquis habet, ab ipso habet. Et uidi, et ecce in medio throni et quatuor animalium, et in medio seniorum agnum stantem quasi occisum: throni, animalia, seniores, et agnus quasi occisus, Ecclesia est cum capite suo, que pro Christo moritur, ut cum Christo uiuat. Possunt et martyres in Ecclesia agnus quasi occisus accipi. Habentem, inquit, cornua septem et oculos septem, qui sunt spiritus Dei, missi in omnem terram: quod nemo possit habere Spiritum Dei preter Ecclesiam, hinc manifeste cognoscitur. Et uenit, et accepit de dextra sedentis in throno librum: sedentem in throno, et Patrem accipimus et Filium et Spiritum sanctum. Accepit ergo Agnus de dextra Dei, id est a Filio accepit opus libri perficiendum, ipso dicente, Sicut misit me Pater, et ego mitto uos : eo quod ipse in illis perficiat quod donat. Habentes singuli citharas: id est, chordas laudum. Et phialas aureas: hec sunt uasa in domo Domini, in quibus quia thymiama offerri consueuerat, ideo orationes sanctorum bene in eis intelligimus. Et cantabant canticum nouum: id est Testamentum Nouum; cantantes canticum nouum, id est professionem suam publice proferentes. Et uere nouum est, Filium Dei hominem fieri, et mori, et resurgere, et in celum ascendere, remissionem peccatorum hominibus dare. Cithara enim, id est, chorda in ligno extensa, significat carnem Christi passioni coniunctam: phiala autem confessionem, et noui sacerdotii propaginem. Resignatio sigillorum adapertio est ueteris Testamenti. Et uidi et audiui uocem multorum angelorum: angelos homines dicit, qui et filii Dei dicuntur. Dignus est Agnus qui occisus est, accipere potestatem et diuitias et sapientiam, etc. Non de Deo dicit, in quo sunt omnes thesauri sapientie , ut ipse accipiat: sed de homine assumpto, et eius corpore, quod est Ecclesia, uel de martyribus eius, qui pro nomine eius occisi sunt; quia in capite suo totum accipit Ecclesia, sicut scriptum est, Cum illo nobis omnia donauit . Ipse enim Agnus accipit, qui in Euangelio dicit, Data est mihi omnis potestas in celo et in terra . Secundum humanitatem autem, non secundum diuinitatem accepit. Omnes, inquit, audiui dicentes sedenti in throno, id est, Patri et Filio: et Agno, id est, Ecclesie cum capite suo. Benedictio et honor et claritas in secula: cui est honor et gloria et imperium in secula seculorum. Amen.



HOMILIA u.

[Ib. uI.] Sicut modo, dum lectio diuina legeretur, audistis, ita ait beatus Ioannes, Et ecce equus albus, et qui sedebat super eum, habebat arcum; et data est ei corona, et exiit uincens: equus albus Ecclesia est, sessor Christus. Iste equus Domini cum arcu bellico per Zacariam hoc modo ante promissus est, uisitabit Dominus Deus gregem suum domum Isrel, et disponet eum sicut equum speciosum in bello: et ex eo inspiciet, et ex eo disponet, et ex eo arcus in ira, et ex eo exiet omnis insequens . Equum ergo album intelligimus Prophetas et Apostolos. Equitem coronatum habentem arcum, agnoscimus non solum Christum, sed etiam Spiritum sanctum. Posteaquam enim Dominus ascendit in celum, et aperuit uniuersa mysteria; misit Spiritum sanctum: cuius uerba per predicatores tanquam sagitte ad cor hominum pertingerent, et uincerent incredulitatem. Corona autem super caput, promissa per Spiritum sanctum intelligenda sunt. Et cum aperuisset sigillum secundum, audiui secundum animal, dicens: ueni et uide. Et exiit equus rufus: et sedenti super eum datum est tollere pacem de terra, et ut inuicem occiderent, et datus est ei gladius magnus. Contra uictricem uincentemque Ecclesiam exiit equus rufus, id est populus sinister et malus, ex sessore suo diabolo sanguinolentus: quamuis legamus secundum Zacariam equum Domini rufum; sed ille suo sanguine erat, hic alieno. Cui datus est  gladius magnus, ut tolleret pacem de terra; scilicet suam pacem, hoc est mundanam: nam Ecclesia eternam pacem, quam sibi Christus reliquit, habet. Sicut ergo supra dictum est, equum album Ecclesiam dicit; sessorem eius, Christum uel Spiritum sanctum. Arcus quem tenebat in manu, precepta eius sunt: que per totum mundum uelut sagitte acute potentis ad interficienda peccata, et excitanda [1 1Kb] fidelium corda directe sunt. Corona in capite eius, promissio uite eterne est. Equum rufum, malum populum; sessorem eius, diabolum: quem ideo dixit rufum, eo quod multorum esset sanguine rubicundus. Quod autem datus est ei gladius acutus, et tollere pacem de terra, hoc est, quod diabolo suadente, homines mali iugiter inter se lites et discordias usque ad mortem excitare non cessant. Et in equo nigro, intelligitur populus sinister, diabolo consentiens. Quod autem, Stateram habebat in manu, hoc ideo, quia dum se fingunt mali iustitie libram tenere, sic plerumque decipiunt. Quod dixit, uinum et oleum ne leseris; in uino sanguis Christi, in oleo unctio chrismatis intelligitur. In tritico uel hordeo, tota Ecclesia siue in magnis siue in minimis, aut certe in prepositis et in populis: et in equo pallido, homines intelliguntur mali, qui persecutiones excitare non desinunt. Isti tres equi unum sunt, qui exierunt post album et contra album: et sessorem habent diabolum, qui est mors. Tres ergo equi, fames et bella et pestis intelliguntur: quod etiam Dominus in Euangelio suo predixit, que et iam fiunt, et imminente die iudicii amplius futura sunt. Quod autem dixit se uidisse sub ara Dei animas interfectorum, martyres intelliguntur. Quod autem dicit, Terre motus magnus, persecutio nouissima est. Quod dicit, solem factum nigrum, et lunam sanguineam, et stellas cecidisse de celo; sol et luna et stelle, Ecclesia est in toto orbe diffusa. Quod autem dicit cecidisse; non tota cecidit, sed a parte totum intelligitur. In omni enim persecutione boni perseuerant, et mali quasi de celo, id est de Ecclesia cadunt. Denique sequitur, Sicut ficus mittit grossos suos cum a uento agitatur: sic de Ecclesia cadunt mali, quando per aliquam tribulationem fuerint conturbati. Quod autem celum recessit ut liber; Ecclesia est que separatur a malis, et uelut liber inuolutus, continet in se sibi nota diuina mysteria. Quod autem dicit, Reges terre fugerunt, et absconderunt se in speluncis terre; hoc significat quod totus mundus in bonis et sanctis refugium habiturus est ad Ecclesiam, ut sub eius protectione constitutus, peruenire possit ad uitam eternam, auxiliante Domino nostro Iesu Christo, qui uiuit et regnat in secula seculorum. Amen.



HOMILIA uI.

[Ib. uI-uIII.] Et uidi alterum angelum ascendentem ab ortu solis. Alterum angelum eamdem Ecclesiam catholicam intelligit: ab ortu solis, a passione et resurrectione Domini clamantem quatuor angelis terre. Et clamauit uoce magna dicens quatuor angelis, quibus data est potestas ledere terram et mare: Ne leseritis terram, neque mare. Accipit autem gladium generaliter, siue contra quos in uita interficit, siue quos inter se pro rebus temporalibus usque ad mortem litigare persuadet. De tertio sigillo dicit equum nigrum exisse, et qui sedebat super eum habebat in manu sua stateram: Libram, inquit, habebat in manu sua, id est, examen equitatis; quia dum fingit se iustitiam tenere, per simulationem ledit. Dum autem in medio animalium, id est in medio Ecclesie dicitur, Ne leseris; ostenditur quod spirituales nequitie potentiam in seruos Dei non habent, nisi a Deo acceperint. uinum et oleum ne leseris: in uino et oleo, unctionem chrismatis et sanguinem Domini; in tritico autem et hordeo Ecclesiam dixit, siue in magnis siue in paruis Christianis, siue in prepositis et populis. De quarto sigillo, Equus pallidus. Et qui  sedebat super eum nomen erat ei Mors, et infernus sequebatur eum: et data est ei potestas super quartam partem terre, interficere gladio, fame, et morte, et bestiis terre. Isti tres equi, unum sunt, qui exierunt post album et contra album: et unum sessorem habent diabolum, qui est mors. Nam equitem diabolum esse et socios eius, sexto signo manifestat; cum prelio ultimo equos dicit congredi. Tres ergo equi, fames et bella et pestes intelliguntur, sicut a Domino in Euangelio prenuntiatur. Equus albus, uerbum est predicationis in orbe terrarum. In equo rufo et sessore eius bella sunt significata que futura sunt, imo fiunt, cum iam gens surgat contra gentem. Per equum pallidum et sessorem eius, pestis magna et mortalitas signatur. Et infernus sequitur illum: id est, exspectat deuorationem multorum. Et cum aperuisset sigillum quintum, uidi sub ara Dei animas interfectorum. Aram Dei Ecclesiam dicit, sub cuius oculis martyres effecti sunt. Et licet anime sanctorum in paradiso sint, tamen quia sanguis sanctorum super terram funditur, sub ara clamare dicuntur: sicut illud est, Sanguis fratris tui clamat ad me de terra . Et cum aperuisset sigillum sextum, terre motus factus est magnus: id est, persecutio nouissima. Et sol factus est niger sicut saccus cilicinus, et luna facta est tota sicut sanguis, et stelle ceciderunt in terram. Quod est sol et luna, hoc et stelle, id est Ecclesia: sed a toto pars intelligitur. Non enim tota Ecclesia, sed qui mali sunt in Ecclesia, ipsi cadunt de celo. Totam autem dixit, quia in toto orbe terrarum erit nouissima persecutio. Et tunc qui iusti fuerint, permanebunt in Ecclesia tanquam in celo: cupidi uero, iniusti et adulteri acquiescere habent sacrificare diabolo. Et tunc qui se christianos esse uerbis tantummodo dicebant, tanquam stelle cadent de celo, quod est Ecclesia. Sicut ficus magno uento agitata mittit grossos suos. Agitatam arborem, Ecclesie comparauit; uentum magnum, persecutioni; grossos, hominibus malis, qui excutiendi sunt et recessuri ab Ecclesia. Et celum recessit ut inuolutus liber. Et hoc loco celum Ecclesiam dicit, que a malis recedit, et intra se sibi soli nota mysteria continet, sicut liber inuolutus, quem iniqui intelligere nec uolunt omnino, nec possunt. Et omnis mons et insule de locis suis mote sunt. Quod celum, hoc montes, hoc insule significant; id est Ecclesiam facta nouissima persecutione omnem de loco suo recessisse, siue in bonis fugiendo persecutionem, siue in malis fidei cedendo. Sed potest in utramque partem conuenire; quia et bona pars mouetur de loco suo, fugiens, id est, amittens illud quod habet: sicut illud, Mouebo candelabrum tuum de loco suo . Et reges terre et magistratus: reges, potentes homines accipimus. Ex omni enim gradu et conditione conuertentur ad Christum. Ceterum qui tunc reges erunt, preter unum persecutorem, absconderunt se in speluncis et petris montium. Confugiunt omnes in presenti seculo ad fidem Ecclesie, et in abscondito mysterio Scripturarum conteguntur. Et dicunt, Cadite: id est, tegite nos. Et abscondite nos: id est, ut homo uetus a Dei oculis abscondatur. Et aliter: Qui cogitat futurum iudicium, conuertitur ad montes, id est ad Ecclesiam, ut abscondantur peccata sua per penitentiam in presenti tempore, ne in futuro puniantur. Donec signemus seruos Dei nostri in frontibus eorum: Ecclesiam denuntiat; et dicit malis hominibus, id est sinistre parti ledenti, Ne leseris. Hec est uox, que in medio quatuor animalium dicit ledenti, uinum et oleum ne leseris: in uino et oleo, omnes qui sunt iusti intelliguntur, quos nec diabolus nec mali homines ledere poterunt, nisi quoties ad eorum probationem permiserit Deus. uinum, inquit, et oleum ne leseris: precipit Dominus omnem terram suam spiritualem non ledi, quousque omnes signentur. Et audiui numerum signatorum, centum quadraginta quatuor millia signati ex omni tribu filiorum Isrel. Centum quadraginta quatuor millia, omnis omnino Ecclesia est. Postea uidi, et ecce populus multus, quem dinumerare nemo poterat, ex omnibus  gentibus et populis et linguis: non dixit, Post hec uidi alium populum; sed, uidi populum, id est eumdem quem uiderat in mysterio centum quadraginta quatuor millium, hunc uidit innumerabilem ex omni tribu et lingua et gente, quia omnes gentes inserte sunt radici credendo. Dominus in Euangelio totam Ecclesiam tam de Iudeis quam de Gentibus, in tribubus Isrel duodecim demonstrat, dicens: Sedebitis super duodecim thronos, iudicantes duodecim tribus Isrel . Amicti stolis albis: stolas albas, donum Spiritus sancti intelligit. Et omnes angeli stabant a circuitu throni: angelos, Ecclesiam dicit; quia preter ipsam nichil aliud describebat. Et respondit mihi unus de senioribus dicens: Isti qui amicti sunt stolis albis, qui sunt? Unus de senioribus qui respondit, officium indicat sacerdotum; quia Ecclesiam, id est populum in Ecclesia docent, que sit remuneratio laboris sanctorum: dicens, Hi sunt qui uenerunt ex magna tribulatione et lauerunt stolas suas in sanguine agni. Non enim, ut aliqui putant, martyres soli sunt, sed omnis populus in Ecclesia: quia non in sanguine suo dixit lauisse stolas suas, sed in sanguine agni, id est in gratia Dei per Iesum Christum Dominum nostrum, sicut scriptum est, Et sanguis Filii eius mundauit nos . Et qui sedet in throno, habitat super eos: ipsi enim thronus sunt, super quos habitat Deus in secula, id est in Ecclesia. Neque cadet super eos sol, neque estus: sicut dicit Isaias de Ecclesia, Erit in umbra ab estu . Et deducet ad uite fontes aquarum: omnia hec etiam in presenti uita spiritualiter Ecclesie eueniunt; cum dimissis peccatis resurgimus, et uite prioris lugubris ac ueteris hominis exspoliati, in Baptismo Christum induimur, et gaudio sancti Spiritus implemur. Et cum aperuisset sigillum septimum, factum est silentium in celo: id est, in Ecclesia. Quasi media hora: in semihora, ostendit initium quietis eterne. Et uidi septem angelos, qui stant in conspectu Dei. Septem angelos, Ecclesiam dixit, Qui acceperunt septem tubas, id est perfectam predicationem: sicut scriptum est, Exalta, sicut tuba, uocem tuam . Et alius angelus uenit, et stetit ante altare: alium angelum quem dicit, non post illos septem uenit, quia ipse est Dominus iehsu Christus. Habens thuribulum aureum: quod est corpus sanctum. Ipse enim Dominus factus est thuribulum, ex quo Deus odorem suauitatis accepit; et propitius factus est mundo, quia obtulit seipsum in odorem suauitatis . Et accepit angelus thuribulum, et impleuit illud ex igne altaris: accepit iehsu corpus, id est Ecclesiam, et ad perficiendam Patris uoluntatem, impleuit illam igne Spiritus sancti. Et facte sunt uoces et tonitrua et fulgura et terre motus: omnia hec spirituales sunt Ecclesie predicationes et uirtutes. Et septem angeli qui habebant septem tubas, prepararunt se ut tuba canerent: id est, Ecclesia preparauit se ad predicandum. Et primus angelus tuba cecinit, et facta est grando et ignis mixtus sanguine: facta est ira Dei, que haberet in se multorum necem. Et missa est in terram, et tertia pars terre combusta est, et tertia pars arborum, et omne fenum uiride combustum est: quod est terra, hoc et arbores, hoc fenum, id est homines. Fenum autem uiride, carnem intellige sanguineam et luxuriosam, secundum illud, Omnis caro fenum . Et secundus angelus tuba cecinit, et uelut mons magnus ardens igni missus est in mare, et facta est tertia pars maris sanguis: ardens mons, diabolus est. Et quod tertia pars terre uel arborum, hec tertia pars maris. Et homines habentes animas, impios dixit [1 1Kb] : ut ostenderet in carne uiuos, sed spiritualiter mortuos. Et tertiam partem nauium corruperunt: doctrina sua heretici corruperunt eos qui illis acquieuerunt. Et tertius angelus tuba cecinit, et cecidit de celo stella magna ardens uelut facula: de Ecclesia dicit cecidisse homines superbos et impios. Magnam uero stellam dixit; quia persone maiorum, et potestatem  uel diuitias habentium. Et nomen huius stelle dicitur absinthium, et facta est tertia pars aquarum in absinthium: tertia pars hominum facta est similis stelle que super illam cecidit. Et multi hominum mortui sunt ab aquis, quoniam amaricauerunt aque. Homines mortui sunt ab aquis. Hoc in his qui rebaptizantur, manifeste intelligi potest. Et quartus angelus tuba cecinit, et percussa est tertia pars solis, et tertia pars lune et tertia pars stellarum: sol, luna et stelle, Ecclesia est, cuius tertia pars percussa est; in tertia parte, intelliguntur omnes mali. Percussa est autem, id est suis malis tradita et uoluptatibus: ut redundantibus et inolescentibus peccatis, suo tempore reuelaretur. Et uidi et audiui uocem unius aquile uolantis in medio celi, et dicentem, ue! ue! ue habitantibus terram! Aquilam Ecclesiam intelligit uolantem in medio celi, id est in medio sui discurrentem, et plagas nouissimi temporis magna uoce predicantem. Quando enim sacerdos diem iudicii annuntiat, aquila in medio celi uolat. Sicut ergo supra dictum est, alius angelus quem dixit ascendisse ab ortu solis, Ecclesia est, ascendens ab ortu solis, id est a passione uel resurrectione Domini. Quod autem dicit, Ne leseris terram, neque mare; Ecclesia hoc quotidie predicando malis hominibus clamat. Quod dicit, uinum et oleum ne leseris; in uino et oleo, omnes qui sunt iusti in Ecclesia intelliguntur; quos nemo ledere poterit, nisi ad probationem illorum permiserit Deus. Quod autem ait, centum quadraginta quatuor millia fuisse signatos: tota Ecclesia intelligitur. Unde et in illis de quibus dixit se uidisse populum multum quem dinumerare nemo poterat, Ecclesia eadem significata est. Quod autem dixit, amictos esse stolis albis; in stolis donum Spiritus sancti intelligitur: angelos stantes circa thronum, Ecclesiam dixit, quia preter illam nichil aliud describebat. Senior qui respondens dixit, Qui sunt isti, et unde uenerunt, officium indicat sacerdotum, qui populum in Ecclesia docent. Quod autem dixit, Lauerunt stolas, de tota Ecclesia dixit, non de martyribus tantum. Denique non dicit in sanguine suo, sed in sanguine agni, quod utique per Baptismi sacramentum impletur. Et qui sedet super thronum, habitat super illos: ipsi enim thronus sunt, super quos habitat Deus. Neque cadet super eos sol, neque ullus estus: et deducet eos ad uite fontes aquarum: omnia hec etiam in presenti seculo, et his diebus spiritualiter Ecclesie eueniunt; dum ita per gratiam Dei defenditur, ut persecutionibus mundi huius exerceatur potius quam uincatur. Quod dicit in semihora silentium factum in celo; in Ecclesia dicit, et significat initium quietis eterne. Et septem angelis tubis canentibus: in angelis Ecclesia, in tubis predicatio Ecclesie intelligitur. Alius angelus, quem dixit stetisse ante altare, Christus Dominus est. Habens thuribulum aureum: corpus scilicet sanctum, per quod Deus Pater passionis incensum, odorem suauitatis accepit. Quod autem dicit, Facte sunt uoces, fulgura et tonitrua; predicationes sunt Ecclesie spirituales. Septem angeli qui se preparauerunt ut canerent, Ecclesia est: in qua per totum mundum contra omnia peccata uel crimina fit predicatio spiritualis. Quod autem canente primo angelo tertia pars terre combusta est, significat homines superbos et uoluptatibus deditos, quos Deus iusto iudicio permittit incendio luxurie uel cupiditatis exuri. Quod autem, canente secundo angelo, mons ardens cecidit in mare; mons ille diabolus, mare mundus iste intelligitur. Tertia pars maris, sicuti iam supra dictum est, homines iniqui et impii. Quod autem, tertio angelo canente, stella magna cecidit de celo, homines magni intelliguntur, qui malis moribus et iniquis actibus de Ecclesia tanquam de celo cadunt. Quod dicit, Multi hominum mortui sunt ab aquis, quoniam amaricauerunt aque; hoc in his qui rebaptizantur intelligi potest. Quod autem, canente quarto angelo, solis, et lune et stellarum tertia pars percussa est; in his Ecclesia intelligitur, in qua quotidie qui mali uel ficti sunt, persuadente diabolo peccatorum  uulneribus percutiuntur in anima. Quod autem dicit Aquilam uolantem in medio celi, et clamantem, ue! ue! ue! Ecclesiam intelligi uoluit uolantem in medio celi, id est, in medio sui, et per assiduitatem predicationis plagas nouissimi temporis annuntiantem. Quando enim sacerdos in Ecclesia Dei diem iudicii annuntiat, aquila in medio celi uolat. Concedat diuina pietas, ut dum et sacerdotes student iugiter predicare, et populi ea que predicantur fideliter adimplere, simul mereantur ad eterna [1 1Kb] peruenire, prestante Domino Iesu Christo, qui uiuit, etc.



HOMILIA uII.

[Ib. IX et X.] Modo, fratres karissimi, cum Apocalypsis legeretur, audiuimus quia quinto angelo tuba canente, stella de celo ceciderit super terram. Una stella corpus est multorum cadentium per peccata. Et data est ei clauis putei abyssi: stella, abyssus, puteus homines sunt. Ergo stella cecidit de celo: id est, populus peccator de Ecclesia. Et accepit putei abyssi clauem: id est, potestatem cordis sui, ut aperiat cor suum, in quo diabolus deligatus non compescatur ut faciat uoluntatem suam. Et aperuit puteum abyssi: id est, manifestauit cor suum sine ullo timore uel pudore peccandi. Et ascendit fumus de puteo: id est de populo ascendit quod cooperit et obscurat Ecclesiam, ita ut dicatur, Et obscuratus est sol et er de fumo putei. Obscuratum dixit solem, non cecidisse [2 1Kb] . Peccata enim malorum et superborum hominum, que passim committuntur per orbem, obscurant solem, id est Ecclesiam, et sanctis ac iustis interdum faciunt obscuritatem: quia tantus est malorum numerus, ut aliquoties uix inter eos appareant boni. Sicut, inquit, fumus fornacis magne. Et ex fumo putei exierunt locuste in terram, et data est eis potestas, sicut habent potestatem scorpii terre; id est, ueneno ledere. Et preceptum est illis, ne lederent fenum terre neque omnem arborem, nisi homines. Et datum est eis ne occiderent eos. Et quia due partes sunt in Ecclesia, bonorum scilicet et malorum; una pars sic percutitur ut corrigatur, alia uoluptatibus suis relinquitur. Pars bonorum humiliationi [3 1Kb] traditur ad cognitionem iustititie Dei, et commemorationem penitentie, sicut scriptum est, Bonum mihi quod humiliasti me, ut discerem iustificationes tuas . Datum est eis ne occiderent, sed ut cruciarent: et cruciatus eorum sicut cruciatus scorpii, cum percutit hominem: hoc tunc fit, quando diabolus per uitia uel peccata uenena propinat. Et querent homines mortem: mortem uero requiem dixit. Querent itaque mortem, sed malis, id est tribulationibus, ut ipsi requiescant, dum mala moriuntur. Super capita, inquit, earum tanquam corone similes auro. Ecclesia superius descripta est in uiginti quatuor senioribus, qui habent coronas aureas; isti autem similes auro, hereses sunt, que imitantur Ecclesiam. Et habebant capillos, sicut capillos mulierum: in capillis mulierum non solum sexum effeminatum, sed etiam utrumque sexum uoluit ostendere. Et habebant caudas similes scorpiis, et aculei in caudis earum: caudas hereticorum prepositos dicit, sicut scriptum est, Propheta docens mendacium, hic est cauda ; qui sunt pseudoprophete, et hi crudelia regum iussa implent. Habentes super se regem angelum abyssi: id est, diabolum uel regem seculi. Abyssus populus est. Cui nomen hebraice Abaddon, grece , latine Perdens. ue unum abiit, et ecce duo ue ueniunt, post hec. Et sextus angelus tuba cecinit: hinc incipit nouissima predicatio. Et audiui unum ex quatuor cornibus angelum altaris aurei, quod est in conspectu Dei, dicentem sexto angelo, qui habebat tubam: Solue quatuor angelos, qui alligati sunt in flumine magno Euphrate. Altare quod  est in conspectu Dei, Ecclesiam uult intelligi, que in tempore nouissime persecutionis audeat crudelissimi regis uerba aut iussa contemnere, et ab obtemperantibus discedere. Solue quatuor angelos in flumine Euphrate. Flumen Euphratem peccatorem populum dixit, in quo satanas et propria uoluntas ligata est. Euphrates autem fluuius est Babylonis, sicut Ieremias in medio Babylonis submittit librum in Euphratem . Et soluti sunt quatuor angeli, id est inchoata persecutio est. Parati in horam et diem et mensem et annum, ut occiderent tertiam partem hominum: hec sunt quatuor tempora triennii, et pars temporis. Et numerus, inquit, exercituum bis myriades myriadum, audiui numerum eorum: sed non dixit, quot myriadum  . Ut occiderent tertiam partem hominum: hec est superborum pars tertia, de qua descendit Ecclesia. Et uidi equos in uisione, et qui sedebant super eos, habebant loricas igneas, et hyacinthinas ac sulfureas. Equos homines dicit, sessores uero spiritus nequam, armatos igne, fumo et sulfure. Et capita equorum erant sicut leonum: ad seuiendum in persecutione. Ex ore eorum exit fumus, ignis et sulfur: id est, blasphemie de ore eorum contra Deum egrediuntur. Caude eorum similes serpentibus. Caudas prepositos diximus, capita principes mundi. Et in his nocet diabolus, et sine his nocere non potest: aut enim sacrilegi reges male iubendo, aut sacrilegi sacerdotes male docendo nocent. Et uidi, inquit, alium angelum fortem descendentem de celo, amictum nube, et iris, id est arcus, in capite eius, et facies eius erat ut sol: amictus nube, Dominus intelligitur amictus Ecclesia. Legimus enim sanctos, nubes; sicut Isaias dicit, Qui sunt hi, qui ut nubes uolant ? Indutum itaque nube spirituali, id est, sancto corpore Christum intellige. Et iris super caput eius: id est, uel iudicium quod fit et quod futurum est, uel promissio perseruerans. Ecclesiam enim describit in Domino, dicens, Et facies eius sicut sol; id est, de resurrectione. Sicut sol enim apparuit, quando a mortuis resurrexit. Et pedes eius sicut columne ignis. Pedes Apostolos dicit, per quos in uniuerso mundo doctrina eius discurrit: aut certe, quia pes nouissima pars corporis est, Ecclesiam dicit post ignem nouissime persecutionis futuram sanctorum claritatem. Et posuit pedem suum dexterum super mare, sinistrum autem super terram: id est, ad predieandum trans mare, et in uniuerso orbe terrarum. Et clamauit uoce magna, quemadmodum leo rugit: id est, fortiter predicauit. Et cum clamasset, locuta sunt septem tonitrua uoces suas, que sunt et septem tube. Et audiui uocem dicentem de celo, Signa que locuta sunt septem tonitrua, noli ea scribere: propter obtundendos, ut non passim omnibus impiis pateant uerba Dei. Alio denique loco propter seruos suos: Ne signaueris, inquit, uerba prophetie huius. Et ostendit quibus signari iusserat, et quibus non: Qui perseuerauerit, inquit, nocere, noceat; et qui in sordibus est, sordescat adhuc . Hoc est, Propterea in similitudinibus loquor illis, ut qui iustus est, iustiora faciat, similiter et sanctus sanctiora; hoc est, uestri felices oculi, quoniam uident, et aures, quoniam audiunt: istis enim non sunt signata uerba libri, malis autem signata sunt. Et iurauit angelus ille, quoniam tempus iam non erit: sed in diebus septimi angeli, cum ceperit tuba canere: septima tuba finis est persecutionis et aduentus Domini. Propterea dixit Apostolus in nouissima tuba fieri resurrectionem . Quod autem sicut supra dictum est, quinto angelo tuba canente iterum stellam dixit cecidisse de celo; etiam et hec stella corpus est multa rum stellarum de celo, id est de Ecclesia cadentium et significat populum superbum et impium. Quod autem data est ei clauis abyssi; dimissus est in potestate cordis sui, ut aperiat cor suum diabolo, et absque ulla reuerentia exerceat omne malum. Quod autem ascendit fumus de puteo; id est, de populo malo: et  obscurauit solem et lunam; obscuratum solem dixit, non occidisse. Hoc ideo, quia peccata malorum et superborum hominum obscurare uidentur solem, dum sanctis et iustis interdum per multas tribulationes faciunt obscuritatem. Sed lumen eorum exstinguere non possunt, quia illis ad malum consentire non acquiescunt. Quod autem dicit, Ex fumo putei exisse locustas, et accepisse potestatem ledendi: et datum est eis ne occiderent eos; hoc ideo, quia due partes sunt in Ecclesia, bonorum scilicet et malorum. Una pars sic percutitur ut corrigatur, alia uoluptatibus suis relinquitur. Quod autem dixit, Cruciatus earum sicut cruciatus scorpii, cum percutit hominem: hoc tunc fit, quando diabolus luxuriosis hominibus per uitia et peccata, in modum scorpii uenena propinat. Et super capita earum tanquam corone similes auro. uiginti et quatuor seniores, in quibus Ecclesia descripta est, coronas-aureas habebant: isti autem similes auro, hereses scilicet que imitantur Ecclesiam. Quod autem capillos habebant mulierum; in capillis non solum sexum effeminatum, sed etiam utrumque sexum uoluit ostendere. In caudis earum, que erant tanquam scorpii, duces uel principes hereticorum intelliguntur: sicut scriptum est, Propheta docens mendacium hic est cauda. Habebant super se regem abyssi: id est, diabolum. In abysso populus malus intelligitur, cui diabolus dominatur. Altare quod dixit esse in conspectu Dei, Ecclesiam uult intelligi, que uelut aurum purgatum, tempore nouissime persecutionis audeat crudelissimi regis iussa contemnere, et ab obtemperantibus discedere. Quod autem dicit quatuor angelos ligatos in flumine Euphrate; flumen Euphrates populum peccatorem significat, in quo satanas et propria uoluntas ligata est. Euphrates autem est fluuius Babylonis, que interpretatur Confusio. Unde ad ipsum fluuium pertinent, quicumque res confusione dignas exercent. Quod autem dicit se uidisse equos, et qui sedebant super ipsos, habebant loricas igneas et hyacinthinas et sulfureas; equos, superbos homines dicit, et sessorem eorum diabolum et angelos eius. Quod autem dicit capita equorum sicut leonum, propter uiolentam persecutionem malorum hominum dictum est. Et ex ore eorum exiit ignis, fumus et sulfur: id est, blasphemie de ore eorum contra Deum egrediuntur. In caudis, que erant similes serpentibus, sicut iam supra dictum est, principes et prepositi sunt hereticorum, per quos ledere consueuit diabolus. Aut enim sacrilegi reges male iubendo, aut sacrilegi sacerdotes male docendo [1 1Kb] nocent. Angelum quem dixit amictum nube, Dominus et Saluator noster est, amictus nube, id est Ecclesia: quia de sanctis scriptum est, Qui sunt isti, qui ut nubes uolant? Quod autem dixit, Facies eius ut sol, propter resurrectionem Domini dixit: sicut sol enim apparuit, quando a mortuis resurrexit. In pedibus eius, qui erant sicut columne ignis, Apostoli figurati sunt, per quos in uniuerso mundo doctrina eius discurrit. Quod autem, posuit pedem suum dexterum super mare, hoc significauit, quod predicatio eius usque trans mare, et in uniuersum mundum itura esset. Quod autem, uelut leo rugiens clamauit, hoc ideo quia ex potestate fortiter predicauit. Quod autem dixit, Signa que locuta sunt septem tonitrua, propter obtundendos dictum est, de quibus in Euangelio, Nolite sanctum dare canibus : id est, ut non passim omnibus impiis pateat uerbum Dei. Alio denique loco propter seruos suos dixit: Ne signaueris, inquit, uerba prophetie huius. Et ostendit quibus signari iusserit, et quibus non: Qui perseuerauerit, inquit, nocere, noceat: et qui in sordibus est, sordescat adhuc. Ecce quibus signatum est uerbum Dei. Propterea in similitudinibus loquor illis, ut qui iustus est, iustiora faciat, similiter et sanctus sanctiora. Ecce quibus signatum non est. Quam rem oremus ut etiam in nobis implere Dominus  pro sua pietate dignetur, qui cum Patre et Spiritu sancto uiuit et regnat. Amen.



HOMILIA uIII.

[Ib. X et XI.] uox de celo, imperium est Dei, qui Ecclesie cor tangit, et iubet percipere eam, quia Ecclesia [1 1Kb] aperto libro futuram pacem predicauit. Et abii ad angelum, ut daret mihi librum: hoc ex persona Ioannis Ecclesia dicit, desiderans perdoceri. Et tunc dixit mihi, Accipe et comede illum: id est, tuis uisceribus pande, et describe in latitudine cordis. Et faciet amaricari uentrem tuum, sed in ore tuo erit dulce ut mel: id est, cum perceperis, oblectaberis eloquii diuini dulcedine, sed amaritudinem senties cum predicare et operari ceperis quod intellexeris; sicut scriptum est, Propter uerba labiorum tuorum ego custodiui uias duras . Et aliter, Erit, inquit, in ore tuo dulce ut mel, et in uentre tuo amaritudo. In ore intelliguntur boni et spirituales Christiani, in uentre carnales et luxuriosi. Inde est quod cum uerbum Dei predicatur, spiritualibus dulce est: carnalibus uero, quorum secundum Apostolum Deus uenter est , amarum uidetur et asperum. Et data est mihi arundo uirge similis, dicens: Surge et metire templum Dei et altare, et adorantes in eo. Surge, excitatio est Ecclesie. Non enim hic Ioannes sedibundus [2 1Kb] audiebat. Metire templum, et altare, et adorantes in eo: Ecclesiam iubet recenseri, et preparari ad ultimum, et adorantes in ea. Sed quia non omnes qui uidentur, adorant, ideo dixit, Atrium quod est foris templum, eiice foras, et ne metiaris illud. Ipsi atrium sunt qui uidentur in Ecclesia esse, et foris sunt, siue heretici, siue male uiuentes catholici. Quoniam datum est gentibus, et ciuitatem sanctam calcabunt mensibus quadraginta duobus. Qui excludentur, et quibus dabitur, utrique calcabunt eam. Et dabo duobus testibus meis: id est, duobus Testamentis. Et prophetabunt diebus mille ducentis sexaginta: numerum nouissime persecutionis dixit, et future pacis, et totius temporis a Domini passione; quoniam utrumque tempus totidem dies habet, quod suo in loco dicetur. Saccis, id est ciliciis, amicti. Quod in , id est, in confessione sint constituti, quia ex sensu humilitatis dixit saccis amictos. Dehinc ostendit qui sunt hi duo testes, dicens, Hi sunt due oliue et duo candelabra, in conspectu Domini terre stantes: hi sunt qui stant, non qui stabunt. Duo candelabra Ecclesia est, sed pro numero Testamentorum dixit duo. Sicut quatuor angelos dixit Ecclesiam, cum sint septem pro numero angelorum terre: ita ex septem candelabris, si unum uel amplius pro locis nominet, tota Ecclesia est. Nam Zacarias unum candelabrum uidit septiforme, et has duas oliuas , id est, Testamenta infundere oleum candelabro, id est Ecclesie. Sicut sunt ibidem septem oculi, septiformis gratia Spiritus sancti, qui sunt in Ecclesia, inspicientes totam terram. Et si quis uult eos ledere uel occidere, ignis exiet ex ore eorum, et deuorabit inimicos eorum: id est, si quis Ecclesiam uel ledit uel ledere uoluerit, precibus oris eius diuino igne aut in presenti ad correctionem, aut in futuro seculo ad damnationem consumetur. Hi habent potestatem claudere celum nubibus, ne pluat in diebus prophetie ipsorum. Habent, ait; non, Habebunt: hoc ideo dicit, quia tempus quod nunc agitur significauit. Sed et spiritualiter celum clauditur, ne imbrem pluat, id est ne occulto, sed tamen iusto iudicio Dei super sterilem terram de Ecclesia benedictio descendat. Et cum finierint testimonium suum, bestia que ascendit de abysso, faciet cum eis prelium. Aperte hec omnia ostendit ante nouissimam persecutionem fieri, cum dicit, cum finierint testimonium suum: utique illud quod prebent [3 1Kb] usque ad reuelationem Christi. Et uincet eos, et occidet: uincet,  in eis qui succubuerint; occidet, in eis qui confessi Deum fuerint. Et corpus eorum proiicietur in plateis ciuitatis magne: duorum dicit unum corpus, aliquando corpora, ut et numerum Testamentorum seruaret, et Ecclesie unum corpus ostenderet [1 1Kb] . In plateis ciuitatis magne: id est, in medio Ecclesie. Et uident de populis et tribubus et linguis corpus eorum, per dies tres et dimidium: id est, annos tres et menses sex. Miscet enim tempus, nunc presens, nunc futurum: sicut et Dominus dicit, ueniet hora, in qua omnis qui occiderit uos, arbitretur obsequium se prestare Deo . Et nunc est, et ueniet. Et corpora eorum non sinunt poni in monumento. uotum eorum ad impugnationem dixit: non quo ualeant facere ne sit Ecclesia in memoria, sicut et illud, Nec uos intratis, nec alios sinitis intrare ; cum multi introierint etiam illis impugnantibus. Sic ergo non sinunt poni in monumento. Et inhabitantes terram gaudent super eos, et epulantur, et munera inuicem mittunt. Hoc semper factum est, et nunc inuicem mittunt, et nouissime gaudebunt et epulabuntur; quoties enim iusti affliguntur, exsultant iniusti, et epulantur. Quoniam hi duo Prophete cruciauerunt eos: per plagas, que pro contemptu Testamentorum Dei humanum genus affligunt. Denique etiam ipse uisus iustorum grauat iniustos, sicut ipsi dicunt, Grauis est nobis etiam ad uidendum . Gaudebunt autem ubicumque, ueluti iam nichil habuerint quod impatienter ferant, disturbatis et occisis iustis, et eorum hereditate possessa. Et post dies tres et dimidium spiritus uite a Deo intrauit in illos. Iam dictum est de diebus. Huc usque angelus futurum narrauit, et inducit factum quod futurum audit. Et steterunt super pedes suos, et timor magnus cecidit super uidentes eos. Et audiui uocem magnam de celo dicentem, Ascendite huc: et ascenderunt in celum in nube. Hoc est quod Apostolus dixit, Rapiemur in nubibus obuiam Christo . Ante aduentum autem Domini nulli hoc posse contingere scriptum est: Initium Christus, deinde hi qui sunt Christi in aduentu eius . Unde excluditur omnis suspicio quorumdam, qui putant hos duos testes duos uiros esse, et ante aduentum Christi celum in nubibus ascendisse. Quomodo autem potuerunt habitantes terram de duorum nece gaudere, cum in una ciuitate morerentur, et munera inuicem mittere, si tres dies sint, qui antequam gaudeant de nece, contristabuntur de resurrectione? Aut quales epule aut uoluptas esse potest in plateis epulantium, cadaueribus humanis epulis morbum triduano fetore reddentibus? Unde nos Dominus liberare dignetur. Amen.



HOMILIA IX.

[Ib. XI et XII.] Quod audiuimus, fratres, in lectione que recitata est, quia in illa hora factus est terre motus magnus; in illo terre motu persecutio intelligitur, quam diabolus per malos homines exercere consueuit. Et decima, inquit, pars ciuitatis cecidit, et occisa sunt in terre motu nomina uirorum septem millia. Et denarius et septenarius perfectus est numerus: quod si non esset, a parte totum intelligendum erat. Duo sunt enim edificia in Ecclesia; unum supra petram, aliud supra arenam: quod supra arenam est, dicitur corruisse. Et ceteri timuerunt et dederunt claritatem Deo. Illi dederunt claritatem, qui supra petram edificati sunt, et cum illis qui supra arenam erant, cadere non potuerunt. Ideo autem dixit, timuerunt, quia uidens iustus peccatoris interitum, plus accenditur in obseruatione preceptorum, sicut dicitur, Et lauabit manus in sanguine peccatoris . Et apertum est, inquit, templum Dei in celo; id est, in Ecclesia incarnationis Christi mysteria patefacta sunt: unde ostenditur Ecclesia celum esse. Et uisa est arca testamenti eius in templo eius: id est, intellectum est Ecclesiam esse arcam testamenti. Et facta sunt fulgura  et tonitrua et terre motus: hec omnia sunt uirtutes predicationis et coruscationis et bellorum Ecclesie. Et signum magnum est in celo uisum, mulier amicta sole, et luna sub pedibus eius: Ecclesiam dicit, partem suam, id est, homines fictos et malos Christianos sub pedibus habere. Et in capite eius corona stellarum duodecim. Iste duodecim stelle, duodecim Apostoli intelligi possunt. Sole autem amicta spem resurrectionis significat, propter illud quod scriptum est, Tunc iusti fulgebunt sicut sol in regno Patris eorum . Draco magnus rufus: diabolus est querens Ecclesie natum deuorare. Habens, inquit, cornua decem et capita septem: capita reges sunt, cornua uero regna. In septem enim capitibus omnes reges, in decem cornibus omnia regna mundi dicit. Et cauda eius trahebat tertiam partem stellarum celi, et misit eas in terram: cauda prophete iniqui sunt, id est heretici, qui stellas celi per iteratum baptisma adherentes sibi deiiciunt in terram; ipsi sunt sub pedibus mulieris. Multi, homines illos esse estimant, quos sibi consentientes diabolus fecit sodales: multi, angelos, qui cum illo quando cecidit precipitati sunt. Parturiens cruciatur ut pariat: per omne tempus quotidie parit Ecclesia in prosperis et in aduersis. Et draco stetit ante mulierem que erat paritura, ut cum peperisset filium eius deuoraret: semper enim in cruciatibus parit Ecclesia, Christum per membra, semper et draco querit deuorare nascentem. Et genuit mulier filium masculum: id est, Christum. Deinde corpus eius, id est Ecclesia, semper generat Christi membra. Masculum autem dixit, uictorem aduersus diabolum. Et mulier fugit in eremum: mundum istum non incongrue eremum accipimus, ubi usque in finem Christus Ecclesiam gubernat et pascit, in quo ipsa Ecclesia superbos et impios homines tanquam scorpiones et uiperas, et omnem uirtutem satane per Christi adiutorium calcat, et conterit. Et factum est bellum in celo: id est, in Ecclesia. Michel et Angeli eius pugnabant cum dracone: Michelem, Christum intellige; et Angelos eius, sanctos homines. Et draco pugnauit et angeli eius: id est, diabolus et homines uoluntati eius obtemperantes. Nam absit ut credamus diabolum cum angelis suis in celo ausum esse pugnare, qui in terra unum Iob ausus non est tentare, nisi eum a Domino postularet ut lederet. Et non ualuerunt, neque locus eorum inuentus est amplius in celo: id est, in hominibus sanctis, qui credentes, semel expulsum diabolum eiusque satellites amplius non recipiunt; sicut Zacarias dixit, ut semel exterminata idola amplius non recipiant locum. Et expulsus est draco magnus, anguis antiquus qui dicitur diabolus et satanas, et angeli eius cum eo: diabolus et spiritus immundi omnes cum suo principe de sanctorum cordibus expulsi sunt in terram, id est, in homines qui terrena sapiunt, et totam spem suam in terra constituunt. Et audiui uocem magnam de celo dicentem, Modo facta est salus et uirtus et regnum Dei nostri: id est, Ecclesie. Ostendit in quo celo ista fiant. Apud Deum enim semper fuit et uirtus et regnum et potestas Filii eius: sed in Ecclesia dixit per uictoriam factam Christi salutem, quam uidentes illi de quibus Dominus dixit, Multi iusti et Prophete cupierunt uidere que uidetis ; dixerunt, Modo facta est salus Domini nostri. Quoniam exclusus est accusator fratrum nostrorum, etc. Si autem, ut quidam putant, Angelorum uox est in celo superiore, et non sanctorum in Ecclesia, non dicerent, accusator fratrum nostrorum, sed, accusator noster; nec, accusat, sed, accusabat. Quod si iustos in terra positos appellauerunt Angeli fratres suos, non erat gaudium missum esse diabolum in terram, quem molestiorem possint experiri sancti secum in terris positum, quam si, ut dicitur, adhuc esset in celo. Sic enim terre maledicunt dicentes, ue tibi, terra et mare! id est, qui celum non estis. Quia descendit ad uos diabolus, habens iram magnam, sciens quia breue tempus habet. Descendit, inquit, ut allegoriam seruaret. Ceterum omnes in celo sunt, id est in Ecclesia,  que iuste celum dicitur: unde deiectus a sanctis diabolus descendit in suos, qui pro amore terreno terra sunt. Deiici autem de celo non sic dixit, quod in hominibus fieret iam celum factis, sed quod sint, non quod fierent [1 1Kb] . Non enim possunt sancti celum fieri, nisi diabolo excluso. Non ergo primo nomine, sed secundo appellauit eos celum, in quibus ultra diaboli locus inuentus non est. De quo periculo nos Dominus sub sua protectione liberare dignetur, qui uiuit, etc.



HOMILIA X.

[Ib. XII et XIII.] Modo, fratres karissimi, audiuimus quia cum uidisset draco quod de sanctis exclusus esset in terram, id est de celo in peccatores, persecutus est mulierem que peperit masculum. Quanto enim diabolus de sanctis deiicitur, tanto magis eos persequitur. Et date sunt mulieri, id est Ecclesie, due ale aquile magne, ut uolaret in desertum locum suum, ubi alitur per tempus et tempora et dimidium temporis a facie serpentis: tempus, et annus intelligitur et centum anni. Due ale magne, duo sunt Testamenta Ecclesie que accepit, quo serpentem euaderet in eremum. In locum suum dixit, id est, in hoc mundo, ubi serpentes et scorpiones habitant: quia illi dictum est, sicut Dominus dicit, Ecce ego mitto uos sicut oues in medio luporum ; et Ezechiel dicit, Fili hominis, inter scorpiones tu habitas . Et misit serpens ex ore suo post mulierem aquam uelut flumen: id est, uiolentiam persecutorum. Et adiuuit terra mulierem, et aperuit os suum, et absorbuit flumen quod misit draco de ore suo. Terram sanctam dicit, id est sanctos. Quoties enim persecutiones Ecclesie irrogantur, sancte terre precibus, id est omnium sanctorum orationibus aut amouentur, aut temperantur. Nam et Dominus noster iehsu Christus qui interpellat pro nobis, et has persecutiones remouet, cum ipsa terra sedet a dextris uirtutis. Item aliter, mulierem uolasse in desertum ipsam Ecclesiam catholicam intelligit, in qua nouissimo tempore sub Elia creditura est Synagoga. Alas duas aquile magne, duos uult intelligi prophetas, scilicet Eliam, et qui cum eo uenturus est. Aqua emissa de ore draconis, exercitum persequentium eam significat: absorpta aqua, de persecutoribus factam uindictam. Et iratus est draco in mulierem, et abiit bellum facere cum reliquis de semine eius: id est, cum uidisset non posse continuari persecutiones, quas per Paganos solebat immittere, eo quod ore sancte terre, id est orationibus sanctis remouerentur, hereses concitauit. Et stetit super arenam maris: id est, super multitudinem hereticorum. Et uidi ascendentem bestiam de mari: id est, de populo malo. Ascendentem dixit, hoc est nascentem. Sicut flos in bonam partem de radice Iesse ascendit. Bestiam ascendentem de mari, impios dicit, qui sunt corpus diaboli. Et bestia quam uidi, similis erat pardo, et pedes eius sicut ursi, et os eius sicut os leonis: pardo propter uarietatem gentium similauit, urso propter malitiam et uesaniam, leoni propter uirtutem corporis et lingue superbiam. Et quia temporibus Antichristi cum uarietate gentium et populorum regnum illius erit commixtum, pedes tanquam ursi, duces eius; os eius, iussio eius. Et dedit ei draco uirtutem suam: sicut uidemus modo hereticos esse in hoc seculo potentes, qui habent uirtutem diaboli. Sicut quondam Pagani, ita nunc illi uastant Ecclesiam. Et uidi unum ex capitibus eius quasi occisum in mortem; et plaga mortis eius curata est: quod dicit quasi occisum, heretici sunt, qui simulant se confiteri Christum: et dum non sic credunt ut fides catholica habet, blasphemant; cum eum et occisum predicent, et resurrexisse: quia et ipse satanas transfigurat se in angelum lucis . Et aliter: occiduntur hereses per Catholicos, cum Scripturarum testimoniis opprimuntur, sed illi nichilominus quasi satane plaga rediuiui peragunt opera satane, et non cessant blasphemare, et ad  dogma suum quos possunt attrahere. Et mirata est omnis terra secuta bestiam, et adorauerunt draconem qui dedit potestatem bestie: utique habent potestatem heretici, sed precipue Ariani. Et adorauerunt bestiam dicentes, Quis similis bestie? aut quis poterit pugnare cum ea? Hoc ideo quia sibi blandiuntur heretici, quod nullus melius credat illis, et quod nullus uincat populum ipsorum qui bestie nomine censetur: cui datum est ab ipso diabolo, et a Deo permissum est, ut loquatur magna et blasphemias; sicut dicit Apostolus: Oportet hereses esse, ut qui probati sunt, manifesti sint in uobis . Et data est ei potestas facere menses quadraginta duos: tempus nouissime persecutionis in istis quadraginta duobus mensibus intelligimus. Deinde aperuit os suum in blasphemiam ad Deum: hic manifestum est illos significari qui de Ecclesia recesserunt catholica; ut qui ante occulte intra Ecclesiam quasi fidem rectam tenere uidebantur, in persecutione aperto ore in Deum proferant blasphemiam. Et in tabernaculum eius, et in eos qui in celo habitant: id est, in sanctos qui intra Ecclesiam continentur, que celum est nuncupata, quia et ipsi tabernaculum Dei sunt. Et datum est ei bellum facere cum sanctis, et uincere eos: a toto partem intelligimus, que uinci potest; non enim boni Christiani, sed illi qui mali sunt uincuntur. Et data est ei potestas super omnem tribum et linguam, et adorabunt eam omnes habitantes terram: omnes dixit, sed in terra habitantes, non in celo. Quorum non est scriptum nomen in libro uite Agni: de diabolo dixit uel eius populo, non est scriptum nomen eius in libro uite. Signati  ab origine mundi: quia in presentia Dei Ecclesia ante preordinata est atque signata. Quod ipse prestare, etc.



HOMILIA XI.

[Ib. XIII et XIu.] In lectione que modo recitata est, fratres karissimi, audiuimus beatum Ioannem dicentem, Et uidi aliam bestiam ascendentem de terra: quod est mare, hoc terra. Et habebat cornua duo similia Agni: id est, duo Testamenta ad similitudinem Agni, quod est Ecclesia. Et loquebatur ut draco: hec est illa que sub nomine christiano agnum prefert, ut draconis uenena latenter infundat; hec est heretica Ecclesia. Agni enim similitudinem non imitaretur, si aperte loqueretur: nunc Christianitatem fingit, quo securius incautos decipiat. Propterea Dominus dicit, Cauete a pseudoprophetis, etc. . Et facit terram et eos qui in ea sunt ut adorent bestiam priorem, cuius curata est plaga mortis eius: et faciet signa magna, ita ut ignem faciat descendere de celo in terram: et quia celum Ecclesia est, quid est ignem de celo descendere, nisi hereses de Ecclesia cadere? sicut scriptum est, Ex nobis exierunt, sed non erant ex nobis . Ignis enim de celo descendit quando heretici qui de Ecclesia uelut ignis recedunt, ipsam Ecclesiam persequuntur. Bestia ergo cum duobus cornibus, facit ut populus simulacrum bestie, id est diaboli adinuentionem adoret. Ut det eis notam super manum eorum dextram, aut super frontem eorum: mysterium enim disputat facinoris. Sancti enim qui sunt in Ecclesia, Christum accipiunt in manu et in fronte; hypocrite autem bestiam sub Christi nomine. Si qui non adorauerunt bestiam, nec imaginem eius, nec acceperunt inscriptionem [1 1Kb] in fronte, aut in manu sua, occidentur: non abhorret a fide, ut bestia ipsa impia ciuitas intelligatur, id est congregatio uel conspiratio omnium impiorum uel superborum, que Babylonia dicitur, et interpretatur Confusio; et ad ipsam pertinent quicumque res confusione dignas exercere uoluerint. Ipse est populus infidelium, contrarius populo fideli et ciuitati Dei. Imago uero eius simulatio est, in eis uidelicet hominibus, qui uelut fidem catholicam profitentur, et infideliter uiuunt; fingunt enim se esse quod non sunt, uocanturque non ueraci effigie, sed fallaci imagine christiani: de quibus  Apostolus dicit, Habentes quidem speciem pietatis, uirtutem autem eius abnegantes ; quorum non parua portio in Ecclesia catholica continetur. Iusti autem non adorant bestiam, id est, non consentiunt, non subiiciuntur: neque accipiunt inscriptionem, notam scilicet criminis, in fronte propter professionem, in manu propter operationem. Sic ergo facient, Ut nemo possit mercari, nisi qui habet nomen aut notam bestie, aut numerum nominis eius. Hic sapientia est. Qui habet intellectum, computet numerum bestie: numerus enim hominis est: id est, Filii hominis Christi, cuius nomen in hereticis sibi fecit bestia. Faciamus ergo numerum quem dixit, ut accepto numero inueniamus nomen et notam. Numerus, inquit, eius est sexcenti sexdecim [1 1Kb] . Quem faciamus secundum Grecos maxime quia ad Asiam scribit, Et ego, inquit, et . Sexcenti et sexdecim grecis litteris sic fiant . Que note solute, numerus est: redacte autem in monogrammum, et notam faciunt, et numerum, et nomen. Hoc signum Christi intelligitur, et ipsius ostenditur similitudo, quam in ueritate colit Ecclesia. Cui se similem facit hereticorum aduersitas, qui cum Christum spiritualiter persequantur, tamen de signo crucis Christi gloriari uidentur. Hoc ideo, quia dictum est, Numerus bestie numerus hominis est. Et uidi, et ecce Agnus stans in monte Sion, et cum eo centum quadraginta quatuor millia, habentia nomen eius et nomen Patris eius scriptum in frontibus eorum. Aperuit que sit imitatio note in frontibus, dum et Deum et Christum dicit scriptos in frontibus Ecclesie. Et audiui uocem de celo sicut aquarum multarum: id est, centum quadraginta quatuor millium. Et sicut tonitrui magni: et uocem quam audiui sicut citharedorum citharizantium in citharis suis. Quod autem dixit, Hi sunt qui se cum mulieribus non coinquinauerunt, etc., uirgines hoc loco non solum corpore castos intelligamus, sed maxime omnem Ecclesiam, que fidem puram tenet, sicut dicit Apostolus, Sponsaui enim uos uni uiro, uirginem castam exhibere Christo : nulla adulterina hereticorum commixtione pollutam, nec in male blandis et mortiferis huius mundi uoluptatibus usque ad exitum uite sue absque remedio penitentie infelici perseuerantia colligatam. Addit post hoc dicens: Et in ore ipsorum non est inuentum mendacium. Non dixit, non fuit; sed, non est inuentum. Qualem enim inuenit Dominus cum hinc euocat, talem et iudicat: nam aut per Baptismum, aut per penitentiam possumus in interiori homine et uirgines effici et sine mendacio. Nunc iterum recapitulatio. Et uidi, inquit, alium angelum uolantem in medio celi: id est, predicationem in medio Ecclesie discurrentem. Habentem Euangelium eternum; ut euangelizaret habitantibus in terra, dicens: Timete Dominum, etc. uolunt aliqui intelligi angelum uolantem in medio celi Eliam; et alium angelum qui eum sequitur, comitem Elie, qui eo tempore predicabit. Et alius angelus secutus est: id est, pacis future predicatio. Dicens, Cecidit, cecidit Babylon illa magna: Babylonem ciuitatem impiam, sicut iam supra dictum est, diaboli congregationem dicit, id est, populum ipsi consentientem: et omnem concupiscentiam et corruptelam, quam in perniciem sui et humani generis exquirit. Nam sicut Ecclesia ciuitas Dei est et omnis conuersatio celestis: ita e contrario ciuitas est diaboli Babylon in omni mundo, sicut dicit Dominus, Ecce ponam Ierusalem lapidem conculcabilem in omnibus gentibus . Ecclesia ergo dicit, Cecidit, cecidit Babylon illa magna. Iam quasi perfectum dicit, quod adhuc futurum erat: sicut illud, Diuiserunt sibi uestimenta mea . Que a uino ire fornicationis sue potauit omnes gentes: omnes gentes, ciuitas est mundi, id est omnes superbi et impii, siue extra Ecclesiam, siue in Ecclesia constituti. Et uidi, et ecce nubem candidam, et super nubem sedentem Filium hominis, id est, Christum. Ecclesiam enim describit in claritate sua precipue  post persecutionum flammas albentem. Habentem in capite suo coronam auream: ipsi sunt seniores cum coronis aureis. Et in manu sua falcem acutam: ista falx separat Catholicos ab hereticis, sanctos a peccatoribus, sicut dicit Dominus de messoribus. Si autem putandum est quod ipse specialiter Christus uisus est in nube alba messor; quis est uindemiator, nisi idem, sed in suo corpore quod est Ecclesia? Forte non male sentitur, si istos tres angelos qui exierunt, triformem intellectum Scripturarum intelligamus, iuxta historialem, moralem, et spiritualem: falcem uero discrepationem. Et misit in torcular ire Dei magnum: non in torcular magnum; sed ipsum misit in torcular, id est superbum quemque. Et calcatum est torcular extra ciuitatem: id est, extra Ecclesiam. Facta enim dissensione, foris exit omnis homo peccati. Calcatio autem torcularis, retributio est peccatorum. Et exiit sanguis de torculari usque ad frenos equorum: exiet ultio usque ad rectores populorum. Usque enim diabolum et angelos eius nouissimo certamine exiet ultio sanguinis effusi. Per stadia mille sexcenta: id est, per omnes quatuor partes mundi. Quaternitas enim est conquaternata, sicut est in quatuor faciebus quadriformibus et totis. Quater enim quadringenti sunt mille sexcenti [1 1Kb] .



HOMILIA XII.

[Ib. Xu et XuI.] In lectione que recitata est, fratres karissimi, dixit se sanctus Ioannes uidisse aliud signum in celo magnum et mirabile: angelos septem: id est, Ecclesiam. Habentes plagas septem nouissimas, quoniam in his finita est ira Dei: nouissimas dixit, quia semper ira Dei percutit populum contumacem septem plagis, id est, perfecte; sicut ipse Deus in Leuitico frequenter repetit, Et percutiam uos septies, propter peccata uestra . Et uidi sicut mare uitreum: id est, fontem Baptismi pellucidum. Mixtum, igne: id est, spiritu uel tentatione. Et uictores bestie super mare uitreum: id est, in Baptismo. Habentes citharas Dei: id est, corda laudantium Deo dedicata. Et cantantes canticum Moysi serui Dei, et canticum Agni: id est, utrumque Testamentum. Magna et mirabilia opera tua sunt: hec enim in utroque Testamento sunt, quod cantant supradicti. Repetit quod proposuerat dicens: Post hec uidi, et ecce apertum est templum tabernaculi testimonii in celo. Templum Ecclesiam iam diximus sentiendam; angelum qui exiit de templo et iussit sedenti super nubem, imperium Domini esse, dictum est. Iussionis enim exitus est, sicut euangelista dicit, Exiit edictum a Cesare Augusto . Induti lino mundo et splendido, et cincti super pectora sua zonas aureas: manifeste ostendit in septem angelis Ecclesiam. Sic enim initium descripsit de Christo: Habentem, inquit, zonam auream super ubera. Et unum ex quatuor animalibus dedit septem angelis septem phialas aureas, plenas de ira Dei : iste sunt phiale quas cum odore ferunt seniores et animalia, que sunt Ecclesia; qui et septem angeli. Et quod sunt odoramenta, hoc ira Dei, hoc et uerbum Dei. Sed et hec omnia dant bonis uitam, malis inferunt mortem: ut est illud, Aliis odor uite in uitam, aliis odor mortis in mortem . Orationes enim sanctorum, qui est ignis exiens de ore testium, ira sunt mundo et impiis. Hoc ideo, quia superbis et impiis non sufficit, quod eos qui sancti sunt, nec diligunt, nec imitantur, uerum etiam ubicumque potuerint persequuntur. Omnes iste plage spirituales sunt, et in anima fiunt. Nam ipso tempore illesus erit omnis populus impius ab omni plaga corporis; quia non meretur in presenti seculo flagellari, quasi qui acceperit totam seuiendi potestatem: sed spiritualiter, id est, uoluntaria et mortalia peccata, que sunt ulcera in animabus suis, patiuntur omnes impii et superbi. Secundus fudit phialam suam in mare, et reliqua. Mare, flumina, fontes aquarum, sol, thronus bestie, fluuius Euphrates,  er, super que angeli fuderunt phialas, terra est et homines: quia omnibus angelis in terram fundere mandatum est. Omnes autem plage iste a contrario intelligende sunt: plaga est enim insanabilis, et ira magna, accipere potestatem peccandi, maxime in sanctos, nec corripi; adhuc maior ira Dei, et errorum fomenta subministrari iniustitie. Hec plaga ire Dei, hec uulnera, transpungi et gaudere et placere sibi unumquemque in peccatis. Sic prosperitas malorum, ulcera sunt animarum: et aduersitas iustorum, eternorum sunt pretia [1 1Kb] gaudiorum. In tertio uero angelo et aquarum conuersione in sanguinem, omnes angelos populorum intellige, id est, infirmiores [2 1Kb] homines in animo cruentos. Quartus angelus effudit phialam suam super solem, et usti sunt homines ustione magna: hoc futurum est adhuc in igne gehenne. Nam diabolus in presenti cum in anima occidat amatores suos, non solum non urit in corpore, sed quantum permittitur clarificat: quam claritatem et letitiam Spiritus sanctus plagas definiuit et dolores. Et blasphemauerunt nomen Dei habentis potestatem in his plagis, nec egerunt penitentiam. Quia non in corpore, sed in animo percutiuntur plagis istis a Deo: ideo nec Domini recordantur, sed in peius proficiunt; et propterea blasphemant, persequentes sanctos eius. Quintus effudit phialam suam super sedem bestie, et factum est regnum eius tenebrosum: thronus bestie, Ecclesia ipsius est, id est congregatio superborum, que huiusmodi plagis obcecatur. Comedebant linguas suas a doloribus suis: id est, sibi nocebant blasphemantes ex ira Dei, quia transpuncti gaudia existimabant. Et penitentiam non egerunt: utique obdurati letitia. Et sextus angelus effudit phialam suam super flumen magnum illud Euphratem: id est super populum. Et siccata est aqua eius: sicut supra dixit, aruit messis terre, id est, ad combustionem parata est. Ut preparetur uia eorum qui sunt ab ortu solis: id est, Christo: his enim perfectis iusti, proficiscuntur obuiam Christo.



HOMILIA XIII.

[Ib. XuI et XuII.] Sanctus Ioannes, fratres karissimi, dum de septem angelorum phialis uel plagis loqueretur, solito more pretermisso septimo angelo recapitulat ab origine breuiter dicens: Et uidi ex ore draconis, et ex ore bestie, et ex ore pseudoprophete spiritus tres immundos in modum ranarum. Unum spiritum uidit, sed pro numero et portione [3 1Kb] unius corporis. Draco, id est diabolus: nam et bestia, id est corpus diaboli, et pseudopropheta, id est prepositi corporis diaboli, unus spiritus est, quasi rane. Sunt enim spiritus demoniorum facientes signa. Rane namque preter horrorem proprium, etiam in loco immundo sunt [4 1Kb] . Que cum aquarum incole et indigene uideantur, non solum aquarum refuge et siccitatis impatientes sunt, sed etiam in ipsis aquis, in aque sordibus et ceno uolutantur. Sic hypocrite non in aqua, ut putantur, degunt; sed in sordibus, quas credentes in aqua deponunt. Ranis sunt similes etiam homines, qui in peccatis uel criminibus, que alii per penitentiam uel Baptismum deponunt, uolutari non erubescunt. Quando enim aliquis se conuertit ad Deum, et penitet fuisse superbum, adulterum, ebriosum uel cupidum, qui ista peccata que alius confitendo relinquit, imitatur, cogitans apud se et dicens, Facio quod uolo, et postea quomodo iste agit penitentiam, et ego ago; et subito dum ei superuenit ultimus dies, perit confessio, et restat damnatio: iste qui talis est, dum alios non ad bonum, sed ad malum uult imitari, in luto, unde alius liberatus est, uelut rana inuoluitur, et uolutatur. Rane ergo significant spiritus demoniorum facientes signa. Qui exeunt aa reges totius orbis congregare eos ad bellum  diei magni Domini. Diem magnum totum tempus dicit a passione Domini. Sed pro locis accipiendus est dies: aliquando diem iudicii dicit, aliquando nouissimam persecutionem, que sub Antichristo futura est, aliquando totum tempus, sicut per Amos prophetam: ue, inquit, eis qui concupiscunt diem Domini! Et utquid uobis dies Domini [1 1Kb] ? et reliqua que ibi sequuntur. Omnia hec in hac sunt uita his dies quibus Domini tenebre sunt: qui concupiscunt diem Domini, id est qui in hoc seculo delectantur, quibus suaue est, qui in eo uoluptati et luxurie seruientes lucra percipiunt, qui existimant questum esse religionis, quibus dicitur, ue uobis qui saturati estis ! non illi quibus dicitur, Beati qui lugent . Recapitulat iterum ab eadem persecutione dicens: Et facta sunt fulgura et tonitrua, et terre motus factus est magnus, qualis non est factus ex quo homines facti sunt; et facta est illa ciuitas magna in tres partes. Hec ciuitas magna, omnis omnino populus intelligitur qui est sub celo, qui fiet in tres partes cum Ecclesia diuisa fuerit, ut sint Gentiles una pars, heretici et ficti Catholici altera, Ecclesia catholica tertia. Sequitur enim, et ostendit que sint tres partes, dicens: Ciuitates geniium ceciderunt, et Babylon illa magna in mentem uenit Deo dare ei poculum uini ire sue, et omnis insula fugit, et montes inuenti non sunt. Ciuitates gentium gentes sunt, Babylon abominatio uastationis, montes et insule Ecclesia est; in ciuitatibus gentium omne munimen et spem dicit gentium cecidisse. Non enim diuersas [2 1Kb] habent a Christianis, sed ciuitates bone atque male in hominibus describuntur. Tunc ergo Babylon cecidit aut iram Dei bibit, cum potestatem accepit aduersus Ierusalem, que est Ecclesia. Insule inuente non sunt: id est, non sunt superate. Et grando magna quasi talentum descendit de celo super homines: grandinem iram Dei dicit. Omnes plagas istas figuras esse dicit plagarum spiritualium. Et blasphemauerunt homines Deum ex plaga grandinis, quoniam magna est plaga eius nimis. Recapitulat iterum dicens: Et uenit unus ex septem angelis, et dixit mihi, ueni, ostendam tibi damnationem meretricis magne, sedentis super aquas multas, cum qua fornicati sunt reges terre, id est, omnes terrigene. Et tulit me in eremo in spiritu, et uidi mulierem sedentem super bestiam. In bestia omnis populus malus intelligitur; in muliere corruptela monstratur: in eremo mulierem sedere dicit, eo quod in impiis, in anima mortuis et a Deo desertis sedeat: in spiritu, dixit; quia nonnisi in spiritu uideri potest huiusmodi desertio. Pretiose ornatam dixit, propter ornamenta luxurie. Nam bestiam super quam sedit, sicut iam dictum est, populum esse dicit, que sunt aque multe, sicut ipse exponit: Aquam quam uides, ubi mulier sedet, populi et turbe sunt, et gentes et lingue. Corruptelam dicit sedere super populos in eremo. Meretrix, bestia, eremus unum sunt. Bestia, ut iam dictum est, corpus est aduersus Agnum, in quo corpore nunc diabolus, nunc caput uelut occisum, quod significat hereticos, qui uelut de morte Christi gloriari uidentur, non solus superborum populus accipiendus est: quod totum Babylon est. In tribus spiritibus, qui ex ore draconis uelut rane procedebant: in uno intelligitur diabolus; in alio, pseudoprophete uel prepositi hereticorum; in tertio, corpus diaboli, id est omnes ficti, superbi, uel impii Christiani, quorum maximus numerus in Ecclesia continetur. Denique qui tales sunt, ad similitudinem ranarum, in omni immunditia et luxurie sordibus uolutantur. Ranis etiam similes sunt homines, qui in peccatis uel criminibus, que alii per penitentiam uel Baptismum deponunt, uolutari non erubescunt, dicentes sibi, Ad presens impleo uoluntates meas; postea, quomodo isti conuersi sunt,  et ego conuertar ad Deum. Et subito superueniente morte perit confessio, restat damnatio. Quod dicit, congregandos homines ad diem magnum; diem magnum dicit totum tempus a Domini passione usque ad finem mundi. Iste enim dies quibus suauis est, et qui in eo uoluptati et luxurie seruientes lucra requirunt, in magnam miseriam conuertuntur, quia implendum est in eis illud propheticum, ue desiderantibus diem Domini! Per falsam enim et transitoriam dulcedinem preparant sibi eternam amaritudinem. Potest hoc loco dies magnus intelligi illa desolatio, quando a Tito et uespasiano obsessa est Ierosolyma, ubi exceptis his qui in captiuitatem ducti sunt, quindecies [1 1Kb] centena millia mortua referuntur. Quod autem dicit, Congregauit illos in loco Hermagedon [2 1Kb] , omnes inimicos Ecclesie intelligi uoluit. Denique sequitur, et dicit, Circumdederunt castra sanctorum et ciuitatem sanctam dilectam : id est, Ecclesiam. Quod autem facta sunt tonitrua, et terre motus factus est magnus, et facta est ciuitas magna in tres partes; ciuitas magna, omnis omnino populus intelligitur, ubi una pars Paganorum, alia hereticorum, tertia Christianorum, in qua sunt etiam hypocrite. Cum ex ista tertia parte separati fuerint boni, tunc illi qui sunt in Ecclesia ficti, illis duabus partibus iuncti accipiunt iudicium Dei: quod etiam in hoc tempore iam ex aliqua parte completur. Tunc enim Babylon cadit, quando potestatem accipiunt mali, ut persequantur bonos qui sunt Ecclesie. Quod autem grando magna sicut talentum descendit de celo, in grandine ira Dei intelligitur: que etiam antequam dies iudicii ueniat, super impios et superbos spiritualiter intus in anima mittitur. Mulierem meretricem, quam uidit in spiritu super bestiam sedentem in eremo; ideo dicit in eremo, quia in impiis, id est, in anima mortuis sedeat et a Deo desertis. In Spiritu dicit, quia non nisi spiritualiter uideri potest huiusmodi desertio, que intus in anima fit. Meretrix, bestia, eremus unum sunt, quod totum Babylonia intelligitur. Bestia, ut iam dictum est, corpus est impiorum aduersus Agnum: in quo corpore nunc diabolus, nunc caput uelut occisum, quod significat perfidiam hereticorum, qui uelut de morte Christi gloriari uidentur, cum tamen Christi Ecclesiam iugiter persequantur. Et quia non solum heretici uel Pagani, sed etiam Catholici mali, id est superbi et impii eos quos in Ecclesia mansuetos et humiles uiderint, persequuntur; quantum possumus, Dei misericordiam deprecemur, ut et illos de tam malis actibus ad bonum corrigat, et nobis in bonis operibus felicem perseuerantiam pro sua pietate concedat, qui cum Patre et Spiritu sancto uiuit et regnat, etc.



HOMILIA XIu.

[Ib. XuII.] Modo cum diuina lectio legeretur, fratres karissimi, audiuimus beatum Ioannem dixisse quia uiderit mulierem sedentem super bestiam coccineam: id est, peccatricem, cruentam. Plenam nominibus blasphemie: ostendit multa nomina esse in bestia, id est in populo impio, uti iam diximus. Habentem capita septem, et cornua decem: id est, mundi reges et regnum, cum quibus diabolus uisus est in celo. Et mulier, id est, omnis multitudo superborum, erat circumdata purpura, et cocco, et ornata auro et lapide pretioso: id est, omnibus illecebris simulate ueritatis. Quid sit denique intra hanc pulchritudinem, sic exponit, dicens: Et habens poculum aureum in manu sua, plenum abominationum et immunditiarum fornicationis eius. Aurum immunditiarum hypocrisis est; qui a foris quidem parent hominibus quasi iusti, intus autem sunt pleni omni immunditia . Et in fronte eius nomen scriptum, Mysterium, Babylon magna, mater fornicationum et abominationum terre: nulla est superstitio, que fronti det signum, nisi hypocrisis. Spiritus autem retulit [3 1Kb] quid sit scriptum in  fronte. Nam quis talem titulum aperte imponat? Mysterium enim dixit esse, quod interpretatus est dicens, Et uidi mulierem ebriam de sanguine sanctorum et martyrum Iesu. Unum est enim corpus, quod aduersatur Ecclesie intus ac foris; id est, in Ecclesia ficti Christiani, et extra Ecclesiam heretici uel Pagani. Quod licet corpus uideatur loco separatum, in persecutione tamen Ecclesie unitatem spiritus operatur. Impossibile est enim Prophetam perire preter Ierusalem interficientem Prophetas ; id est, non potest fieri ut Christiani boni sine Christianis malis persecutionem aliquam patiantur. Sic nepotes [1 1Kb] proauorum consensu, Zacariam lapidasse accusantur , cum ipsi non fecerint. Et bestia fuit et non est, et futura est, et ascensura de abysso, et in perditionem ire Dei ibit: id est, ex populo nascetur, ut possit dicere, Bestia ex bestia, abyssus ex abysso. Quid est bestia ex bestia, et abyssus ex abysso, nisi populus malus nascens ex populo malo? Hoc fit dum filii mali parentes pessimos imitantur. Et ascendit superstes, et in perditionem uadit, sicut et patres sui, ex quibus ascendit. Et iam nunc sunt, quia aliis morientibus alii succedunt eis. Et sic nunquam desunt, seu in paucis seu in multis, seu occulte siue quasi aperte, qui non ab initio semper insidientur Ecclesie. Quod autem dicit, mulierem sedentem super bestiam coccineam; peccatricem et cruentam plebem intelligi uoluit. Quod autem dicit, circumdatam purpura et cocco, et ornatam auro et lapide pretioso; ostendit superborum et impiorum hominum plebem omnibus illecebris simulate ueritatis repletam. Quod autem poculum aureum habebat in manu sua plenum abominationum et immunditiarum fornicationis eius; hypocrite et ficti Christiani intelliguntur, qui a foris quidem parent quasi iusti, intus autem pleni sunt omni immunditia. Quod autem, in fronte habebat scriptum, Babylon mater fornicationum; nulla est superstitio que fronti det signum, nisi hypocrisis, id est, fingunt se bonos cum sint mali. Quod autem dixit, ebriam esse mulierem sanguine sanctorum et martyrum Iesu; unum corpus malorum intelligi uoluit, quod semper aduersatur Ecclesie intus et foris: quia et in Ecclesia sunt ficti Christiani, et extra Ecclesiam heretici uel Pagani. Et licet interdum corpore separentur, uno tamen animo in Ecclesie persecutione iunguntur. Quod autem dicit, Bestia fuit, et non est, et futura est, et ascensura de abysso; hoc intelligitur, quod ex populo malo nascatur populus malus, ut possit dici, Bestia ex bestia, abyssus ex abysso. Quid est bestia ex bestia, nisi populus malus nascens ex populo malo? Hoc fit dum filii mali parentes pessimos imitantur: ac sic dum aliis morientibus alii succedunt, nunquam desunt siue in paucis, siue in multis, seu occulte, seu aperte, qui non ab initio semper insidientur Ecclesie. De quorum consortio quia corpore non possumus separari in hoc seculo, oremus Dei misericordiam, ut sic moribus separemur, ne cum illis eterno supplicio pereamus: sed magis cum illi audierint, Discedite a me, maledicti, in ignem eternum; nos audire mereamur, uenite, benedicti Patris mei, percipite regnum ; prestante Domino nostro Iesu Christo. Amen.



HOMILIA Xu.

[Ib. XuII et XuIII.] In lectione que recitata est, fratres karissimi, reges illos quos dixit quod persequuntur iehsualem, populi mali sunt, qui persequuntur Ecclesiam Dei: qui quasi reges appellantur, quia uelut in somnis regnant. Omnis enim malus qui persequitur bonum, uelut in somnis hoc facit: quia malorum omnium persecutio non permanebit, sed uelut somnium euanescet, sicut Isaias ait, Erunt uelut somnians in somno diuitie omnium gentium . Hi unam sententiam habent: id est, uno animo persequuntur bonos. Ideo dicit, habent; et non habebunt: quia persecutio malorum non solum adueniente  die iudicii erit, sed etiam in presenti non desinit. Et uirtutem et maiestatem suam diabolo dabunt: hoc ideo dicit, quia homines impii, ipsi uidentur dare uirtutem, quo instigante faciunt mala. Hi cum Agno pugnant: id est, usque in finem, donec sancti regnum omne percipiant, Ecclesie aduersantur. Et Agnus uincet eos: id est, utique, quia non permittit illos Deus tentari supra id quod possunt. Ideo dicit, Et Agnus uincet eos, quoniam Dominus dominorum est, et rex regum; et qui cum eo, uocati et electi et fideles: id est, Ecclesia. Propterea autem dixit, uocati et electi, quia non omnes uocati sunt et electi: sicut Dominus ait, Multi uocati, pauci autem electi . Et dixit mihi angelus: uides aquas ubi mulier sedet, hec et populus et turbe sunt, et gentes et lingue: et decem cornua que uidisti, hi odio habent meretricem: id est, mulierem illam. Meretrix est enim uita luxuriosa, que rapinis et uoluptatibus agitur. Ideo dixit quod odio habeant meretricem, quia homines luxuriosi, superbi, cupidi et elati, non solum sanctos persequuntur; sed etiam seipsos odio habent. Et alio modo seipsos odio habent, in quibus impletur quod scriptum est, Qui diligit iniquitatem, odit animam suam . Et desertam eam facient et nudam. Ipsi enim per iram Dei et iustum iudicium quo deseruntur ab eo, desertum faciunt mundum; dum ei dediti sunt et iniuste utuntur. Et carnes eius edent. Hoc ideo, quia se inuicem secundum Apostolum mordent et comedunt . Et propterea adiecit causam dicens, Deus enim dedit in corda eorum facere sententiam eius: id est, excitauit plagas, quas mundo iure meritoque irrogare decreuit. Et dabunt regnum suum bestie, usque dum finiantur dicta Dei: id est, homines mali diabolo obtemperant, donec impleantur Scripture, et ueniat dies iudicii. Post hec sequitur, Mulier quam uidisti, est ciuitas magna, que habet regnum super reges terre: id est, omnes mali et impii. Sic et de Ecclesia dictum est, ueni, ostendam tibi mulierem Agni: et ostendit mihi ciuitatem descendentem de celo . Postea uidi alium angelum descendentem de celo, habentem potestatem magnam: et terra illuminata est ad claritatem eius. Et clamauit in fortitudine, dicens: Cecidit, cecidit Babylon illa magna, et facta est habitaculum demoniorum, et custodia omnis auis immunde et inquinate. Numquid unius ciuitatis ruina potest omnes spiritus immundos capere, aut omnem auem immundam; aut eo tempore quo ciuitas ipsa ceciderit, totus mundus deseretur spiritibus et auibus immundis, et in unius ciuitatis ruina habitabunt? Nulla est ciuitas que omnem animam capiat immundam, nisi ciuitas diaboli, in qua omnis immunditia in hominibus malis, per totum orbem commoratur. Reges quos dixit quod persequantur Ierusalem, homines mali sunt, qui persequuntur Ecclesiam Dei: qui uiuit et regnat, etc.



HOMILIA XuI.

[Ib. XuIII-XX.] Quoties Babyloniam nominari auditis, nolite ciuitatem de lapidibus factam intelligere; quia Babylonia Confusio interpretatur: sed homines superbos, raptores, luxuriosos et impios in malis suis perseuerantes ipsius nomen significare cognoscite: sicut e contrario quoties nomen Ierusalem audieritis, que uisio pacis dicitur, homines sanctos ad Deum pertinentes intelligite. Nam quia Babylonia malorum hominum imaginem gerit, ideo de eis in sequentibus dicit, Quoniam ex uino ire fornicationis eius biberunt omnes gentes, et reges terre qui cum ea fornicati sunt: id est, cum inuicem. Non enim cum una meretrice omnes reges fornicari possunt; sed dum se luxuriosi, qui sunt meretricis membra, inuicem corrumpunt, cum meretrice, id est luxuriosa conuersatione fornicari dicuntur. Post hec sequitur, dicens: Et omnes mercatores terre ex uirtute luxurie eius diuites facti sunt. Hoc loco diuites peccatis dicit; nam nimietas luxurie pauperes potius quam diuites facit. Et audiui, inquit, aliam uocem de celo dicentem: Exite de ea, populus meus, ne communicetis peccatis  eius; et plagis eius ne ledamini. Hoc loco demonstrat Babyloniam in duas partes esse diuisam: quia dum aspirante Deo conuertuntur mali ad bonum, Babylonia diuiditur; et pars illa que ab illa discesserit efficitur Ierusalem. Quotidie enim de Babylonia transferuntur ad Ierusalem, et de Ierusalem seducuntur ad Babyloniam; dum et mali conuertuntur ad bonum, et qui uidebantur in hypocrisi boni, manifestantur publice mali. Denique bonis ita etiam per Isaiam Scriptura dicit, Exite de medio eorum, et immundum nolite tangere: exite de medio eorum, et separamini, qui fertis uasa Domini . Huius separationis Apostolus meminit, dicens: Firmum enim fundamentum Dei manet; et cognouit Dominus qui sunt eius, et discedat ab iniquitate omnis qui nominat nomen Domini . Ne communicetis, inquit, peccatis eius, et plagis eius ne ledamini. Cum scriptum sit, Quicumque morte occupatus fuerit iustus, in refrigerio erit ; quomodo particeps delicti esse potest iustus, quem cum impio ciuitatis casus abstulerit? Nisi forte quando de ciuitate diaboli, id est, de conuersatione luxuriosa et impia exeunt boni, si aliquis ex illis remanere et delectari uoluptatibus Babylonie uoluerit; hoc si fecerit, sine dubio plage eius particeps erit. Quod autem toties dixit, Exite, nolite hoc corporaliter, sed spiritualiter intelligere. De medio Babylonie exitur, quando conuersatio mala deseritur. Nam et in una domo et in una Ecclesia et in una ciuitate simul sunt Babylonii cum Ierosolymitanis: et tamen quamdiu nec boni consentiunt malis, nec mali conuertuntur ad bonos, et in bonis Ierusalem, et in malis Babylonia esse cognoscitur. Simul habitant corpore, sed longe diuisi sunt corde: quia malorum conuersatio semper in terris est, quia terram diligunt, et omnem spem suam et totam intentionem animi sui in terra constituunt; bonorum uero mens secundum Apostolum semper in celis est, quia que sursum sunt sapiunt . Exite, inquit, de ea, populus meus, id est, de Babylonia: ne communicetis peccatis eius, et plagis eius ne ledamini. Quoniam ascenderunt peccata eius usque ad celum, et recordatus est Deus iniquitatum eius. Reddite ei sicut et ipsa reddidit uobis, et duplicate dupla secundum opera eius: in quo poculo miscuit, miscete illi duplum: quantum se clarificauit et indeliciauit, tantum date ei cruciatum, et luctum poculum suum [1 1Kb] . Hec omnia Christianis bonis, id est, Ecclesie dicit Deus: de Ecclesia enim exeunt in mundum plage uisibiles et inuisibiles. Quoniam in corde suo dicit Babylonia, id est, plebs omnium malorum uel superborum, Sedeo regina, et uidua non sum, et luctum non uidebo. Propterea in una die uenient plage eius mors et luctus et fames; et igne concremabitur. Si una die morietur, et concremabitur, quis super istis lugebit mortuum, aut fames quanta esse potest unius diei? Sed diem dixit breue tempus uite presentis, quo et spiritualiter et carnaliter affliguntur: nam super omnes superbos et uoluptatibus deditos, maiores plage in anima ueniunt, quam in corpore. Tunc enim maiori plaga percutiuntur, quando de suis se iniquitatibus extollentes, ita iusto Dei iudicio malum agere permittuntur, ut inter filios Dei flagellari non mereantur, sed impleatur in eis illud quod scriptum est: In laboribus hominum non sunt, et cum hominibus non flagellabuntur; ideo tenuit eos superbia eorum . Quoniam fortis Dominus Deus, qui iudicabit eam [2 1Kb] . Et flebunt et plangent se super eam reges terre, qui cum ea fornicati sunt. Qui reges plangent euersam, si eam reges euertent? Sed quod est ciuitas, hoc et reges, qui eam plangent. Non luxurie malum quia cum ea peccant, agendo penitentiam plangunt; sed quia prosperitatem seculi, per quam suis uoluptatibus seruiebant, perire cognoscunt: uel quia cessare incipiunt in eis ea, que per luxuriam ante placebant, luxuriosi inuicem consumentur, tanquam  fumus instantis gehenne, a longe stantes propter metum pene eius: a longe stantes non corpore, sed animo; dum unusquisque sibi timet, quod alterum per calumnias et per superborum potentiam pati uidet. Dicentes, ue, ue, ciuitas magna Babylon, ciuitas fortis, quoniam una hora uenit damnatio tua! Spiritus dicit nomen ciuitatis: uerum illi mundum plangunt, exiguo admodum tempore pene interceptum, omnemque industriam labefactam cessisse. Et equorum et rhedarum et porcorum [1 1Kb] mercatores qui ditati sunt ab ea, longe stabunt flentes et dicentes, ue, ue, ciuitas magna! Ubicumque spiritus ditatos dicit ab ea, peccatorum diuitias significat. Induta byssino, et purpura, et cocco, et ornata auro et lapide pretioso ac margaritis. Numquid ciuitas induitur bysso aut purpura, et non homines? Ipsi itaque se plangunt, dum supra dictis spoliantur. Et omnis gubernator, et omnis qui nauibus nauigat, et naute, et quotquot mare operantur, a longe steterunt, et clamauerunt uidentes fumum ignis. Numquid omnis gubernator et naute quotquot operantur mare, adesse potuerunt ut uiderent incendium unius ciuitatis? Sed omnes seculi amatores et operarios iniquitatis dicit timere sibi, uidentes spei sue ruinam. Post hec ait, Et uidi bestiam et reges terre et exercitus eorum: in bestia diabolum significat; in regibus terre et in exercitu, omnem populum eius. Congregatum facere bellum cum sedente super equum [2 1Kb] , et cum exercitu eius, id est cum Christo et Ecclesia. Et uidi alium angelum descendentem de celo: Dominum Christum dicit in primo aduentu. Habentem clauem abyssi: id est, potestatem populi; abyssum enim populum malum uult intelligi. Et catenam magnam in manu sua: hoc est, potestatem dedit Deus in manu eius. Et tenuit draconem, anguem antiquum, qui est diabolus et satanas  , et ligauit eum annos mille: primo utique aduentu, sicut ipse dicit, Quis potest introire in domum fortis et uasa eius diripere , nisi prius alligauerit fortem? Cum enim excludit diabolum de populo credentium, mittit eum in abyssum, id est, in populum malum: quod et inuisibiliter ostendit, cum eos de hominibus eiiciens in porcos, qui in abyssum mergendi erant, ire permittit; que res maxime in hereticis adimpletur.



HOMILIA XuII.

[Ib. XuIII-XX.] Ea que de lectione Apocalypsis nunc audiuit Charitas uestra, secundum uestram consuetudinem animo attento suscipite. Dixit enim beatus Ioannes euangelista se uidisse celum apertum, Et ecce equus albus, et sessor eius uocatur Fidelis et uerus, et oculi eius ut flamma ignis, et super caput eius erant diademata multa: in illo enim est multitudo coronatorum. Habens nomen scriptum, quod nemo scit nisi ipse: ipse utique et que in illo est omnis Ecclesia. Et circumdatus est ueste sparsa sanguine: uestimentum Christi Ecclesia est quam induit; hec est passionum sanguine uariata. Et dicitur nomen eius Sermo Dei. Exercitus qui sunt in celo sequebantur eum in equis albis: id est, Ecclesia in corporibus candidis imitatur eum, sicut supra dictum est, Hi sunt qui sequuntur Agnum, quocumque ierit . Induti albo byssino mundo, quo definiuit iusta sanctorum facta. Et ex ore eius procedit gladius bis acutus: ipse est de quo defenduntur iusti, puniuntur iniusti. Ut in eo percutiat gentes: et ipse reget eas in uirga ferrea. Ipse calcat torcular uini indignationis ire Dei omnipotentis: calcat etiam nunc, quando malos permittit facere malum, et dimittit eos in uoluptatibus suis; et postea extra ciuitatem, id est, extra Ecclesiam calcabit, cum eos qui non egerint penitentiam, gehenne ignibus tradet. Hic habet in uestimento, et super femur suum scriptum  nomen, Rex regum et Dominus dominorum: hoc est nomen quod nemo superborum cognoscit; quia Ecclesia seruiendo, in Christo regnat, et dominatur dominantium; id est, uincit uitia et peccata. Femur autem posteritas est, sicut illud, Non deficiet princeps de femoribus Iuda: et Abraham, ne posteritas eius alienigenis misceretur, inter se seruumque suum, certum testimonium femur adhibet . Et uidi, inquit, angelum stantem in sole: id est, predicatorem [1 1Kb] in Ecclesia. Et clamauit uoce magna dicens omnibus auibus, que uolant in medio celi: aues uel bestias pro loco accipimus bonas et malas, sicut est illud, Benedicent me bestie agri ; et, Leo de tribu Iuda : hoc ergo in loco aues uolantes in medio celi, Ecclesias dicit, quas in unum corpus redigens dixerat aquilam uolantem in medio celi. uenite, congregamini ad cenam magnam Dei, ut manducetis carnes regum, et carnes tribunorum et fortium, et carnes equorum et sedentium super eos, et carnes omnium liberorum et seruorum et pusillorum et magnorum: omnes enim gentes, quando in Christo credentes Ecclesie incorporantur, spiritualiter ab Ecclesia comeduntur. Et post hec de diabolo ait: Et clausit et signauit super eum, ne seducat nationes: usque dum finiantur mille anni. Isti intelliguntur mille anni, qui ab aduentu Domini nostri aguntur. In istis ergo Dominus diabolo interdixit ne seducat nationes; sed que in uitam destinate sunt, quas antea seducebat, ne Deo reconciliarentur. Post hec oportet eum solui modico tempore: id est, tempore Antichristi, cum reuelatus fuerit homo peccati, cum acceperit totam persequendi potestatem, qualem non accepit ab initio. Mille annos dixit, partem pro toto. Hic reliliquias mille annorum sexti dici, in quo natus est Dominus et passus, intelligi uoluit. Post hec ait: ue, ue, ciuitas illa magna, in qua ditati sunt omnes illi qui habebant naues in mari; quoniam una hora deserta est! Exsulta, celum, super eam, et sancti, et Apostoli, et Prophete. Numquid sola Babylonia ciuitas in omni mundo persequitur aut persecuta est Dei seruos, ut ipsa exstincta uniuersi uindicentur? In toto enim mundo est Babylonia in malis hominibus, et in toto mundo persequitur bonos. Et tulit unus angelus lapidem, ut molam magnam, et misit in mare, dicens: Sic impetu deiicietur illa Babylon ciuitas magna: ideo Babyloniam uelut molam magnam dicit proiectam, quia omnes amatores mundi reuolutio temporum sicut mola conterit, et in gyro mittit, de quibus scriptum est, In circuitu impii ambulant . Quorum infelix occupatio semper quasi incipit. Et non inuenietur amplius: et uox citharedorum, et musicorum, et tibicinum, et fistulatorum non audietur in ea amplius: iucunditatem dicit transire impiorum, et iam non inueniri. Et adiecit causam, dicens, Quoniam mercatores tui erant maximi terre: id est, quoniam in uita tua percepisti bona. Quoniam in ueneficiis tuis errauerunt omnes gentes, et sanguis Prophetarum et Sanctorum inuentus est omnium a te occisorum super terram. Numquid eadem ciuitas occidit Apostolos, que et Prophetas et omnes reliquos martyres? Sed hec est ciuitas omnium superborum, quam Cain fratris sui sanguine fundadauit, et uocauit nomen eius nomine filii sui Enoch , id est, posteritatis: quia omnes mali, in quibus est Babylonia, succedentes sibi, usque ad finem mundi persequuntur Ecclesiam Dei. In ciuitate ergo Cain funditur omnis sanguis iustus a sanguine Abel iusti, usque ad sanguinem Zacarie, id est, populi et sacerdotis; inter templum et altare , id est, inter populum et sacerdotes. Hoc ideo dictum est, quia non solum populi, sed etiam sacerdotes conspirauerunt in mortem Zacarie. Inter templum, inquit, et altare: in altari intelliguntur sacerdotes; in templo, populi significati sunt  alia enim causa loci nominandi non fuit. Hec est ciuitas que interficit Prophetas, et lapidat missos ad se. Hec est ciuitas que sanguine struitur, sicut scriptum est: ue, qui edificat ciuitatem in sanguinibus, et parat ciuitatem in iniustitiis ! In equo albo, de quo supra dictum est, Ecclesiam intellige: in sessore eius, Christum Dominum recognosce. Quod autem dixit, Habens nomen scriptum, quod nemo nouit nisi ipse; ipse utique, et que in illo est, omnis Ecclesia. In ueste sanguine sparsa, martyres qui sunt in Ecclesia, intelligendi sunt. Quod autem, exercitus qui est in celo, sequebatur eum in equis albis; Ecclesia est in corporibus candidis. In gladio bis acuto, potestas Christi intelligitur, de qua defenduntur iusti, puniuntur iniusti. In uirga ferrea, iustitia eius cognoscitur, de qua erudiuntur humiles, superbi tanquam uasa figuli confringuntur. Quod autem dixit, Ipse calcat torcular uini ire Dei omnipotentis: calcat enim etiam nunc, quando malos permittit ut persequantur bonos, et dimittit eos in uoluptatibus suis; sed postea retribuet, quando eos qui non egerint penitentiam, mittet in gehennam. Angelum stantem in sole, predicationem in Ecclesia intellige. Ideo enim Ecclesia soli comparatur, quia de ea scriptum est, Tunc iusti fulgebunt sicut sol, in regno patris eorum . Quod autem, clamauit omnibus auibus, que uolant in medio celi; aues ille Ecclesia intelligitur. Quod autem dictum est, Congregamini ad cenam magnam, ut manducetis carnes regum et carnes tribunorum; hoc in Ecclesia fieri in ueritate cognoscimus. Nam quando omnes gentes Ecclesie incorporantur, spiritualiter comeduntur: et qui deuorati a diabolo erant corpus diaboli, suscepti ab Ecclesia membra efficiuntur Christi. Quod autem de diabolo dixit, Et clausit et signauit super eum, ne seducat nationes, usque dum finiantur mille anni: sicut dictum est, isti mille anni a passione Domini aguntur, in quibus non permittitur diabolo facere quantum uult; quia non permittit Deus tentari seruos suos supra id quod possunt sustinere . Quod autem postea modico tempore soluendus est, tempus Antichristi designatur, in quo maiorem potestatem seuiendi diabolus accepturus est. Quod autem dicitur, ue, ue, ciuitas magna! Babylonia intelligitur. Sciendum tamen est, quod non sola ciuitas Babylonia persequitur sanctos, ut ipsa exstincta uniuersi uindicentur. In toto enim mundo est Babylonia in malis hominibus, et in toto mundo persequitur bonos. Quod autem lapidem grandem uelut molam misit angelus in mare, dicens, Sic mittetur [1 1Kb] Babylonia; ideo uelut molam dicit Babylonem, quia amatores mundi reuolutio temporum sicut mola conterit et in gyro mittit. Quod autem dixit, In ueneficiis tuis errauerunt omnes gentes, et sanguis Prophetarum inuentus est omnium a te occisorum super terram: non enim in una ciuitate occisi sunt Apostoli et Prophete aut reliqui Martyres; sed hec est ciuitas superborum, que in toto mundo persequitur sanctos. Ipsa est ciuitas quam Cain fratris sui sanguine fundauit, et uocauit nomine filii sui Enoch, id est, posteritatem: quia omnes mali in quibus Babylonia est, succedentes sibi usque ad finem mundi persequuntur Ecclesiam Dei. De quorum persecutione nos Dominus per suam misericordiam liberare dignetur, qui cum Patre et Spiritu sancto, etc.



HOMILIA XuIII  .

[Ib. XIX-XXII.] In lectione que recitata est, fratres karissimi, beatus euangelista Ioannes sic ait: Audiui uocem magnam populi multi, in celo dicentium: Alleluia, Salus, et claritas, et uirtus Deo nostro: quoniam uera et iusta iudicia eius, quoniam iudicauit meretricem illam magnam, que corrupit terram fornicatione sua, et uindicauit sanguinem seruorum suorum de manu eius. Et iterum dixerunt, Alleluia. Hec uox  est Ecclesie, cum discessio facta fuerit, et cum ab ea exierint omnes mali eterno incendio concremandi. Et fumus eorum ascendit in secula seculorum. Audite, fratres, et expauescite, et pro certo cognoscite quia Babylonia et meretrix, quorum fumus ascendit in secula seculorum, non intelliguntur nisi homines cupidi, adulteri et superbi. Et ideo si uultis hec mala euadere, nolite tam grauia peccata committere. Et fumus, inquit, eorum ascendit: numquid enim uisibilis ciuitatis exuste fumus in secula seculorum ascendit, et non hominum in superbia perdurantium? Ascendit autem; et non, ascendet: semper enim etiam in presenti seculo in perditionem uadit. Babylon autem crematur ex parte, sicut Ierusalem in illis sanctis qui de seculo migrant, transit in paradisum, Domino manifestante in paupere et diuite . Et audiui ut uocem populi multi, et ut uocem aquarum multarum, et ut uocem tonitruorum fortium, dicentes: Alleluia; quoniam regnauit Dominus Deus noster omnipotens: gaudeamus, et exsultemus, et glorificemus nomen eius; quoniam uenerunt nuptie Agni, et mulier eius parauit se: mulier Agni Ecclesia est. Et datum est ei ut operiatur byssino splendido mundo, Byssinum enim iusta facta sanctorum sunt: id est, datum est ei factis suis indui, sicut scriptum est, Sacerdotes tui induantur iustitia . Hi, inquit, omnes uixerunt et, regnauerunt cum Christo mille annis: id est, in presenti seculo. Et recte dixit, Omnes et superstites et anime iustorum [1 1Kb] : id est, et qui adhuc in hoc mundo uiuunt, et qui iam de hac uita migrauerunt, regnant cum Christo. Regnauerunt profecto dixit, sicut, Diuiserunt uestimenta mea sibi . Nam dicturus erat, Regnabunt. Ut ostenderet autem quod in hac uita isti mille anni sunt, ait, Hec est resurrectio prima. Ipsa est enim qua resurgimus per Baptismum, sicut Apostolus dicit, Si consurrexistis cum Christo, que sursum sunt querite : et iterum, Tanquam ex mortuis uiuentes . Peccatum enim mors est, sicut dixit Apostolus, Cum essetis mortui delictis et peccatis uestris . Et sicut prima mors in hac est uita per peccatum, ita et prima resurrectio in hac est uita per remissionem peccatorum. Beatus et sanctus qui habet partem in resurrectione prima: id est, qui seruauerit quod in Baptismo renatus accepit. In hoc secunda mors potestatem non habet: id est, eterna tormenta non sentiet. Sed erunt sacerdotes Dei et Christi, et regnabunt cum eo mille annos. Retulit spiritus cum hec scriberet, regnaturam Ecclesiam mille annos in hoc seculo usque ad finem mundi. Manifestum est quod dubitari non debeat de perpetuo regno, cum etiam in presenti seculo sancti regnent. Bene enim regnare dicuntur, qui cum Dei adiutorio etiam inter ipsas pressuras mundi et se et alios bene regunt. Et cum finiti fuerint mille anni, soluetur satanas de custodia sua. Finitos dixit, a toto partem. Nam sic soluetur, ut supersint anni tres et menses sex nouissimi certaminis temporibus Antichristi. Et exiet seducere nationes que sunt in quatuor angulis terre. A parte totum dicit: nam non omnes seduci possunt. Superbi tantummodo seducuntur et impii: quia ueri et humiles christiani non seducuntur. Multi namque uocati, pauci electi . Et ascenderunt diabolus et populus eius in altitudinem terre: id est, in elationem superbie. Et circumdederunt castra sanctorum et dilectorum ciuitatem: id est, Ecclesiam. Hoc est quod supra dixit, collectos in Armagedon . Non enim ex quatuor angulis terre potuerunt in unam ciuitatem congregari; sed in ipsis quatuor angulis unaqueque gens congregabitur in obsidionem sancte ciuitatis, id est, in persecutionem Ecclesie. Et descendit ignis de celo a Deo: id est, de Ecclesia. Et comedit eos: dupliciter hoc loco intelligitur ignis: aut enim per ignem sancti Spiritus credunt in Christum, et spiritualiter  comeduntur ab Ecclesia, id est, incorporantur Ecclesie; aut peccatorum suorum igne comeduntur, et pereunt. Et diabolus seducens ipsos, missus est in stagnum ignis et sulfuris, ubi et bestia et pseudoprophete: pseudoprophete intelliguntur aut heretici aut ficti Christiani. Ex quo enim passus est Dominus, moritur bestia et pseudoprophete, et in ignem mittuntur, usque dum finiantur mille anni ab aduentu Domini. Et punientur die ac nocte in secula seculorum. Et uidi mortuos magnos et pusillos stantes in conspectu throni: et libri aperti sunt, et alius liber apertus est, qui est uite uniuscuiusque. Libros apertos Testamenta Dei dicit: secundum enim utrumque Testamentum iudicabitur Ecclesia. Librum uniuscuiusque uite, memoriam dicit gestorum nostrorum; non quod librum habeat commemoratorium occultorum cognitor. Et iudicati sunt mortui ex his ad que scripta sunt in libris secundum opera sua: id est, ex Testamentis iudicati sunt, secundum quod Dei precepta aut fecerunt, aut non fecerunt. Et dedit mare mortuos suos: eos quos hic iudicii dies inueniet uiuos, ipsi sunt mortui maris; quia hoc seculum mare est. Mors et infernus dederunt mortuos suos: id est, eos qui in sepulcris inueniendi sunt in die iudicii. Mors et infernus missi sunt in stagnum: mortem et infernum diabolum dicit et populum eius. Et si qui non est inuentus scriptus in libro uite: et qui uoluptatibus suis dimissus, per temporaneam examinationem in hoc seculo non meruit iudicari a Deo dum uiueret, missus est in stagnum ignis. Et uidi celum nouum et terram nouam. Primum enim celum et prima terra abierunt, et mare iam non est. Et ciuitatem sanctam Ierusalem nouam uidi, descendentem de celo a Deo, compositam sicut sponsam, et ornatam uiro suo. Et audiui uocem magnam de celo dicentem: Ecce tabernaculum Dei cum hominibus, et habitabit cum ipsis; et ipsi erunt populus eius, et ipse Deus cum eis erit eorum Deus: et absterget Deus omnem lacrymam ab oculis eorum; et mors non erit amplius, et luctus non erit. Hoc totum de gloria Ecclesie dixit, qualem habebit post resurrectionem. Et dixit, Scribe; quoniam sermones isti fideles et ueri sunt. Et dixit mihi; Ego sum et , initium et finis. Ego sitienti dabo ex fonte aque uite gratis; id est, cupienti remissionem peccatorum per fontem Baptismi. Qui uincit, possidebit hec; et ero eius Deus, et ipse erit meus filius. Timidis autem et incredulis, et exsecrabilibus, et homicidis, et ueneficis, et idolorum cultoribus, et omnibus mendacibus pars erit in stagno ardente igne et sulfure, quod est mors secunda. Quod supra dictum est, Iudicauit meretricem illam magnam que corrupit terram in fornicatione sua, et uindicauit sanguinem seruorum suorum de manu eius; hec uox est Ecclesie, cum ab ea in die iudicii exierint omnes mali, eterno incendio concremandi. Et fumus eorum ascendit in secula seculorum. Non enim uisibilis ciuitatis fumus ascendit in secula seculorum, sed hominum in superbia perdurantium. Quod autem dicit, Quia uenerunt nuptie Agni; de Christo intelligitur, et de Ecclesia. Quod uero eam dicit opertam bysso; in bysso opera iusta sanctorum intelliguntur, quibus iusti uestiuntur, secundum quod dictum est, Sacerdotes tui induantur iustitia. Quod autem dicit, eos regnasse mille annos; presens tempus intelligitur, in quo sancti iuste regnare dicuntur, quia se ita cum Dei adiutorio regunt, ut a peccatis uinci non possint. Et ut hoc euidenter ostenderet, secutus ait: Hec est prima resurrectio. Prima enim resurrectio, qua a morte peccati ad uitam iustitie anime resurgunt, toto nunc tempore agitur: secunda uero, qua de terre puluere ad uitam corpoream redeunt, in futurum exspectatur [1 1Kb] . Ipsa est enim qua resurgimus per Baptismum. Quia sicut prima mors in hac uita est per peccatum, ita et prima resurrectio per remissionem peccatorum. Beatus  et sanctus qui habet in resurrectione prima partem: id est, qui seruauerit quod in Baptismo renatus accepit. Quod autem dicit, regnaturam Ecclesiam mille annos; in hoc seculo intelligitur usque in finem mundi. Unde manifestum est quod dubitari non debeat de perpetuo regno, cum etiam in presenti seculo sancti regnent. Recte enim regnare dicuntur, qui cum Dei adiutorio, etiam inter ipsas pressuras mundi, et se et alios bene regunt. Quod autem de diabolo dicit, Quia seducit nationes que sunt in quatuor angulis terre, a parte totum intelligitur. Nam soli mali seducuntur, secundum illud, Multi uocati, pauci electi. Quod autem dicit, quia diabolus et angeli circumdederunt castra sanctorum, et ciuitatem dilectorum: non enim potuerunt ex quatuor angulis terre in unam ciuitatem congregari, sed in ipsis quatuor angulis unaqueque gens congregatur in persecutionem Ecclesie. Quod autem dicit, Cecidit ignis de celo et comedit eos, dupliciter intelligitur: aut enim per ignem sancti Spiritus spiritualiter comeduntur, dum Ecclesie incorporantur; aut si ad Deum conuerti noluerint, peccatorum suorum igne comeduntur, et pereunt. Quod autem dicit, libros apertos esse, Testamenta Dei intelligi uoluit. Secundum enim utrumque Testamentum iudicabitur Ecclesia. Librum uero uite uniuscuiusque, memoriam dicit gestorum nostrorum, quia in die iudicii nichil latebit, nec ullus poterit abscondere peccata uel crimina sua. Quod dicit, quia mare dedit mortuos suos; eos dicit quos in hoc mundo uiuos inuenerit aduentus Christi. Ipsi sunt mortui maris, quia hoc seculum mare est. Quod dicit, Mors et infernus dederunt mortuos suos; illi intelliguntur, qui in sepulcris inueniendi sunt in die iudicii. Et mors et infernus missi sunt in stagnum ignis. Hoc loco mortem et infernum, diabolum et populum eius intelligi uoluit, qui uoluptatibus suis dimissus, per temporaneam examinationem non meruit iudicari. Post hec exposita Ecclesie gloria adiungit et dicit, Ego sitienti dabo ex fonte uite aque gratis: id est, cupienti remissionem peccatorum per fontem Baptismi. Qui uincit, possidebit hec, et ero eius Deus, et erit meus filius: quod ipse prestare dignetur, qui cum Deo Patre, etc.



HOMILIA XIX  .

[Ib. XXI et XXII.] Sicut modo audiuimus, fratres karissimi, locutus est Angelus Domini ad beatum Ioannem dicens: ueni, ostendam tibi sponsam, uxorem Agni. Et abstulit me in spiritu supra montem magnum et altum: montem Christum dicit: Et ostendit mihi ciuitatem sanctam Ierusalem, descendentem de celo a Deo. Hec est Ecclesia, ciuitas in monte constituta, sponsa Agni. Ipsa enim ciuitas tunc in monte est constituta, quando in humeris pastoris, tanquam ouis ad ouile proprium reuocata est . Si enim alia est Ecclesia, alia ciuitas descendens de celo, erunt due sponse, quod omnino fieri non potest. Et hanc enim ciuitatem sponsam dixit Agni. Unde manifestum est ipsam esse Ecclesiam, quam sic describit, dicens: Habentem claritatem Dei. Luminare eius simile lapidi pretiosissimo. Lapis pretiosissimus Christus est. Habentem murum magnum et altum, habentem portas duodecim, et super portas angelos duodecim. Ostendit duodecim portas et duodecim angelos, Apostolos esse et Prophetas [1 1Kb] : quoniam, sicut scriptum est, cedificati sumus super fundamentum Apostolorum et Prophetarum ; sicut et Dominus dixit Petro, Super hanc petram edificabo Ecclesiam meam . Ab oriente porte tres, ab aquilone porte tres, ab austro porte tres, ab occidente porte tres: et quia ciuitas ista que describitur, Ecclesia est toto orbe diffusa, ideo per quatuor partes ciuitatis terne porte esse dicuntur, quia per totas quatuor partes mundi, Trinitatis mysterium in Ecclesia predicatur. Et murus ciuitatis habens fundamenta duodecim, et super ea duodecim nomina Apostolorum Agni: quod sunt porte, hoc fundamenta; quod ciuitas, hoc murus, hoc supellex.  Et qui loquebatur mecum habebat mensuram arundineam auream: in arundine aurea, homines Ecclesie ostendit, fragili quidem carne, sed aurea fide fundatos; sicut dicit Apostolus, Habentes thesaurum in uasis fictilibus . Et supellex muri et ciuitas aurum mundum, simile uitro mundo: Ecclesia enim aurea est, quia fides eius uelut aurum splendet; sicut septem candelabra, et ara aurea et phiale auree; hoc totum Ecclesiam figurauit. uitrum autem ad puritatem fidei retulit, quia quod foris uidetur, hoc est et intus, et nichil est simulatum, sed totum perspicuum in sanctis Ecclesie. Fundamenta muri ciuitatis omni lapide pretiosi. Fundamentum primum iaspis, secundum sapphirus, tertium chalcedonius, quartum smaragdus, quintum sardonix, sextum sardius, septimum chrysolithus, octauum berillus, nonum topazius, decimum chrysoprasus, undecimum hyacinthus, duodecimum amethystus: ideo diuersitatem gemmarum in fundamentis nominare uoluit, ut dona diuersarum gratiarum, que Apostolis data sunt, demonstraret; sicut de Spiritu sancto dictum est, Diuidens singulis prout uult . Et duodecim margarite singillatim: et unaqueque porta erat ex una margarita: et in istis margaritis, sicut dictum est, Apostolos designauit; qui ideo porte dicuntur, quia per doctrinam suam eterne uite ianuam pandunt. Et platea ciuitatis aurum mundum, ut uitrum perspicuum: et templum non uidi in ea; Dominus enim Deus omnipotens templum eius est et Agnus: hoc ideo, quia in Deo est Ecclesia, et in Ecclesia Deus. Ciuitas non indiget sole neque luna, ut luceant in ea: quia non lumine aut elementis mundi regitur Ecclesia, sed Christo eterno sole deducitur per mundi tenebras. Claritas enim Dei illuminauit eam: et lucerna eius Agnus est: ipso dicente, Ego sum lumen mundi ; et iterum, Ego sum lumen uerum, quod illuminat omnem hominem uenientem in hunc mundum . Ambulabunt gentes in lumine eius, usque in finem. Et reges terre afferent gloriam: reges terre, filios Dei dicit. Et porte eius non claudentur die. Nox enim ibi non est: usque in eternum. Et inferent gloriam et honorem gentium: in Christo utique credentium. Et non introibit in eam omne immundum, aut faciens abominationem et mendacium, nisi scripti in libro uite Agni. Et ostendit mihi flumen aque, sicut crystallum, exiens a throno Dei et Agni, in medio platee eius: fontem Baptismi ostendit in medio Ecclesie, uenientem a Deo et Christo. Nam quale decus ciuitatis esse potest, si flumen per medium platee eius ad impedimentum habitantium descendat? Et ex utraque parte fluminis lignum uite faciens fructus duodecim per singulos menses, et reddens fructum suum. Hoc de cruce Domini dixit. Nullum est lignum quod omni tempore fructificet, nisi crux quam gestant fideles, qui rigantur aqua ecclesiastici fluminis, et reddunt fructum perpetuum omni tempore. Et thronus Dei et agni in ea erit: utique a nunc in secula. Et serui eius seruient ei, et uidebunt faciem eius: sicut dicit, Qui me uidit, uidit et Patrem ; et, Beati mundo corde, quia ipsi Deum uidebunt . Et nomen eius in frontibus eorum. Et nox non erit amplius, et non egebunt lumine lucerne, et lumine solis; quoniam Dominus Deus illuminabit super eos, et regnabunt in secula seculorum. Omnia ista a Domini passione ceperunt. Et dixit mihi angelus: Ne signaueris uerba prophetie libri huius: tempus enim prope est. Qui iniustus est iniusta faciat adhuc, et sordidus sordescat adhuc: isti sunt propter quos dixerat, Signa que locuta sunt septem tonitrua . Et iustus iustitiam faciat adhuc, et sanctus sanctificetur adhuc: isti sunt propter quos dixit, Ne signaueris uerba prophetie libri huius. Ac sic Scripture diuine omnibus superbis, et plus mundum quam Deum amantibus signate sunt: humilibus autem et timentibus Deum aperte sunt. Ecce uenio cito, et merces mea mecum, reddere unicuique secundum opera eius. Ego sum et , primus et nouissimus, initium et finis. Beati qui seruant mandata hec, ut sit potestas eorum super lignum uite, et per portas intrent  in ciuitatem: qui enim non seruant mandata, non per portas intrant, sed alia parte. In istis signatus est liber, de quibus sequitur et dicit, Foris canes, et uenefici, et fornicarii, et homicide, et idolorum cultores, et omnis amans et faciens mendacium. Ego iehsu misi angelum meum testari uobis hec in Ecclesiis. Ego sum radix et genus Dauid, stella splendida matutina. Spiritus et sponsa dicunt, ueni: utique sponsus et sponsa, Christus et Ecclesia. Qui sitit, ueniat; qui uult, accipiat aquam uite gratis: id est, Baptisma. Testor ergo omnem audientem sermones prophetie libri huius: Si quis apposuerit ad ea, apponat super eum Deus plagas scriptas in hoc libro: et si quis dempserit de sermonibus prophetie huius, demet Deus partem eius a ligno uite et ex ciuitate sancta; scripta in libro. Hoc dicit qui testificatur hec propter falsatores sanctarum Scripturarum; non propter eos qui simpliciter quod sentiunt, dicunt. Etiam uenio cito: mons altus, in quo sanctus Ioannes ascendisse se dixit, spiritus [1 1Kb] intelligitur. In ciuitate Ierusalem, quam se ibi uidisse dixit, Ecclesia significata est. Quod in Euangelio ipse Dominus ostendit, quando dixit, Non potest ciuitas abscondi supra montem posita . Quod autem dicit, habere eam lumen simile lapidi pretiosissimo; in illo lapide Christi claritas demonstratur. In duodecim portis et in duodecim angelis, Apostoli intelliguntur et Patriarche, secundum illud, Superedificati super fundamentum Apostolorum et Prophetarum: et quia ciuitas que describitur, Ecclesia est toto orbe diffusa, ideo per quatuor partes eius propter Trinitatis mysterium terne porte esse dicuntur. In arundine aurea, homines Ecclesie ostendit, fragili quidem carne, sed aurea fide fundatos, propter illud Apostoli: Habentes thesaurum istum in uasis fictilibus. Quod dicit ciuitatem auream, aram auream, et phialas aureas; Ecclesia est propter fidem rectam. In uitro autem puritas fidei ipsius significata est. Quod autem nomina diuersarum gemmarum in fundamentis nominare uoluit; dona diuersarum gratiarum, que Apostolis data sunt, demonstrauit. In illis autem margaritis Apostolos designauit, qui ideo porte dicuntur, quia per doctrinam suam eterne uite ianuam pandunt. Quod autem dicit, Quia templum non uidi in ea, quia Dominus omnipotens templum eius est, et Agnus; hoc ideo, quia Deus est in Ecclesia, et Ecclesia in Deo. Quod uero dicit, Quia ciuitas non indiget sole neque luna; hoc ideo, quia non uisibili sole Ecclesia, sed Christi eterno lumine inter tenebras mundi istius spiritualiter illuminatur, sicut ipse dicit, Ego sum lumen mundi. Reges terre, filios Dei, id est, Christianos intelligi uoluit. In flumine aque, sicut crystallum, fontem Baptismi in medio Ecclesie uenientem a Deo et Christo. Quod autem dixit, Lignum iuxta fluuium duodecies per singulos menses dare fructum; crux intelligitur, que per totum mundum non solum omnibus mensibus, sed etiam omnibus diebus, in his qui baptizantur, exhibet fructum Deo. Quod autem dicit, Dominus Deus illuminabit illos, et regnabunt in secula seculorum; omnia ista a Domini passione ceperunt. Quod uero in superiori parte libri dixit, Signa que locuta sunt septem tonitrua; propter eos dixit, de quibus ait: Ut sordidus sordescat adhuc, et qui iniustus est iniusta faciat adhuc. Illud autem quod ait, Ne signaueris uerba prophetie; propter sanctos et iustos intelligi uoluit. Ac sic Scripture diuine omnibus superbis, et plus mundum quam Deum amantibus signate sunt, humilibus autem et Deum timentibus aperte. Et quia sic concludit Apocalypsis Ioannis euangeliste, ut dicat, Ecce uenio cito; oremus ut secundum suam promissionem Dominus iehsu Christus ad nos uenire, et per suam misericordiam de carcere nos mundi istius liberare, et ad suam beatitudinem pro sua pietate perducere dignetur: qui cum Patre et Spiritu sancto uiuit et regnat in secula seculorum. Amen.




uolume back matter






INDEX RERUM QUAE IN HOC TERTIO uOLUMINE CONTINENTUR.

    IN TERTIUM TOMUM PRAEFATIO. 9-10
    ADMONITIO IN LIBROS DE DOCTRINA CHRISTIANA. 13-14
    S. AURELII AUGUSTINI, HIPPONENSIS EPISCOPI, DE DOCTRINA CHRISTIANA LIBRI QUATUOR. 15-16
    PROLOGUS. Ibid.
    LIBER PRIMUS.---Principio fit partitio totius operis, quo Scripturarum studiosus cum ad earum inuestigandum sensum, tum ad edisserendum instituatur. Mox obseruata eorum de quibus doctrina tradenda est distinctione in res et signa, suscipitur in hocce priore libro tractatio de rebus. Res porro alias esse quibus frui, alias quibus nonnisi uti liceat: et quidem Deo soli fruitione inherendum esse, eoque nos ipsius incarnatione uerbi et rebus ab ipso temporaliter, gestis, atque traditis Ecclesie clauibus promoueri; inter eas uero res que in usum ueniunt, nonnullas esse quibus dilectio iure impenditur, sed in Deum relata. Quibus explicatis docetur totius Scripture sacre plenitudinem et finem esse geminam caritatem, Dei propter seipsum ac proximi propter Deum. 19-20
    CAPUT PRIMUM. Inuentione et enuntiatione nititur Scripture tractatio; que cum Dei auxilio suscipienda. Ibid.
    II. Quid res, quid signa. Ibid.
    III. Rerum diuisio. Ibid.
    Iu. Frui et uti, quid sit. Ibid.
    u. Deus Trinitas, res qua fruendum. 21
    uI. Deus ineffabilis, quomodo. Ibid.
    uII. Deum omnes intelligunt in quo nichil melius. 22
    uIII. Deus cum sit sapientia incommutabilis, rebus omnibus anteponendus. Ibid.
    IX. Sapientiam immutabilem mutabili preferendam esse omnes norunt. 23
    X Ad uidendum Deum purgandus animus. Ibid.
    XI. Purgandi animi exemplum Sapientia incarnata. Ibid.
    XII. Quomodo Sapientia Dei ad nos uenit. Ibid.
    XIII. uerbum caro factum est. 24
    XIu. Hominem quomodo sanarit Dei Sapientia. Ibid.
    Xu. Resurrectione et ascensione Christi fulcitur fides, excitatur iudicio. Ibid.
    XuI. Ecclesia Christi corpus et coniux medicinalibus molestiis ab ipso purgatur. 25
    XuII. Christus donando peccata uiam aperuit ad patriam. Ibid.
    XuIII. Claues tradite Ecclesie. Ibid.
    XIX. Corporis et animi mors atque resurrectio. Ibid.
    XX. Qui non ad uitam, sed ad supplicia renascantur. 26
    XXI. Rursus de corporis resurrectione. Ibid.
    XXII. Solo Deo fruendum. Ibid.
    XXIII. Homini precepto non opus est, ut se et suum corpus diligat. Praua sui dilectio. 27
    XXIu. Nemo carnem suam odit, nequidem illi qui in eam insurgunt. Ibid.
    XXu. Etsi aliquid amplius diligitur quam corpus, non tamen corpus odio habetur. 28
    XXuI. Preceptum de Deo et proximo, imo et de ipso diligendo datum est. 29
    XXuII. Ordo dilectionis. Ibid.
    XXuIII. Cui succurrendum, quando succurrere omnibus uel duobus non possis. 30
    XXIX. Optandum et agendum ut omnes Deum diligant. Ibid.
    XXX. Proximi nostri omnes homines et ipsi Angeli. Ibid.
    XXXI. Deus nobis non fruitur, sed utitur. 32
    XXXII. Deus homine quomodo utatur. Ibid.
    XXXIII. Quomodo homine frui conueniat. Ibid.
    XXXIu. Prima ad Deum uia Christus. 33
    XXXu. Scripture plenitudo finisque, amor Dei et proximi. 34
    XXXuI. Interpretatio Scripture, licet uitiosa, non est mendax nec perniciose fallax, si modo utilis sit edificande caritati. Corrigendus tamen interpres qui sic fallitur. Ibid.
    XXXuII. Multum inest periculi in hac interpretatione uitiosa. 35
    XXXuIII. Charitas perpetuo manet. Ibid.
    XXXIX. Scripturis non indiget homo fide, spe et caritate instructus. 36
    XL. Qualem lectorem Scriptura postulet. Ibid.
     LIBER SECUNDUS.---Iam de signis uerbisque Scripture sacre sermonem instituit Augustinus, ostenditque huius germanum sensum plerumque ideo non percipi, quia signa illa aut ignota sunt, aut ambigua. Quapropter prolato in primis diuinorum librorum canone, declarare pergit quarum potissimum linguarum peritia, quenamue discipline ac scientie conferant ad illam signorum ignorantiam remouendam. Ubi data occasione de repudiandis superstitiosis artibus et doctrinis strictim, sed profunde disputat. Quemadmodum etiam animo comparatus is esse debeat, qui operam studio Scripturarum nauaturus sit, declarat sub initium et ad finem libri. 35-36
    CAPUT PRIMUM. Signum quid et quotuplex. Ibid.
    II. De quo signorum genere hic tractandum. 37
    III. Inter signa principatum obtinent uerba. Ibid.
    Iu. Unde littere. 38
    u. Diuersitas linguarum. Ibid.
    uI. Obscuritas Scripture in tropis et figuris quorsum utilis. Ibid.
    uII. Gradus ad sapientiam: primus, timor; secundus, pietas; tertius, scientia; quartus, fortitudo; quintus, consilium; sextus, purgatio cordis; septimus gradus seu finis, sapientia. 39
    uIII. Libri canonici. 40
    IX. Qua ratione uacandum studio Scripture. 42
    X. Scripturam contingit non intelligi ob ignota signa uel ambigua. Ibid.
    XI. Ut ignorantia signorum tollatur necessaria est linguarum cognitio, ac presertim grece et hebree. Ibid.
    XII. Diuersitas interpretationum utilis. Ex uerborum ambiguitate ut accidit error interpretum. 43
    XIII. Interpretationis uitium unde emendari possit. 44
    XIu. Ignoti uerbi et ignote locutionis unde eruenda locutio. 45
    Xu. Commendatur Itala uersio latina, et greca septuaginta Interpretum. 46
    XuI. Ut translata signa intelligantur, iuuat tum linguarum notitia, tum rerum. Ibid.
    XuII. Origo fabule Musarum nouem. 49
    XuIII. Profani si quid bene dixerunt, non aspernandum. Ibid.
    XIX. Doctrinarum genera duo reperta apud Ethnicos. 50
    XX. Scientie quas homines instituerunt, alique superstitionum plene. Catonis dictum lepidum. Ibid.
    XXI. Superstitio mathematicorum. 51
    XXII. Obseruatio siderum ad cognoscendam uite seriem uana. Ibid.
    XXIII. Cur repudianda genethliacorum scientia. 52
    XXIu. Societas et pactum cum demonibus in superstitioso rerum usu. 53
    XXu. In institutis humanis non superstitiosis quedam superflua, quedam commoda et necessaria. 54
    XXuI. Que hominum instituta fugienda, et que amplectenda sint. 55
    XXuII. Scientiarum quas homines non instituerunt alique iuuant ad intelligentiam Scripturarum. Ibid.
    XXuIII. Historia quatenus iuuet. Ibid.
    XXIX. Ad Scripturarum intelligentiam quatenus conducat animalium, herbarum, etc., presertimque siderum cognitio. 56
    XXX. Quid eodem conferant artes mechanice. 57
    XXXI. Quid iuuet dialectica. Sophismata. Ibid.
    XXXII. ueritas connexionum non ab hominibus instituta est, sed tantum obseruata. 58
    XXXIII. In falsis sententiis conclusiones uere esse possunt, et in ueris false. 59
    XXXIu. Aliud est nosse leges conclusionum, aliud ueritatem sententiarum. Ibid.
    XXXu. Scientia definiendi et diuidendi non est falsa, etiamsi falsis adhibeatur. Falsum quid. 60
    XXXuI. Eloquentie precepta uera sunt, quamuis eis interdum falsa persuadeantur. Ibid.
    XXXuII. Que utilitas rhetorice et dialectice. Ibid.
    XXXuIII. Numerorum scientia non ex hominum instituto, sed ex rerum natura est ab hominibus adinuenta. 61
    XXXIX. Quibus ex supra notatis disciplinis quoue animo danda opera. Leges humane. 62
     XL. Ab Ethnicis si quid recte dictum, in nostrum usum est conuertendum. 63
    XLI. Studium Scripture sacre qualem animam requirat. Hyssopi proprietates. 64
    XLII. Sacre Scripture cum profana comparatio. Ibid.
    LIBER TERTIUS.---Postquam egit in superiore libro de remouenda signorum ignorantia, transit nunc S. Doctor ad considerationem ambiguitatis que cum in propriis tum in translatis signis occurrit. In propriis quidem ex interpunctione uocum, et earum pronuntiatione, ex ancipiti significatu; quod genus ambiguitatis ex contextu sermonis, et collatione interpretum, aut eius lingue unde Scriptura translata est inspectione resolui ostendit. In translatis uero signis ambiguitas contingit, cum ipsa dictio non ad littere sensum ponitur in Scripturis; qua de re operosius disputat, traditque regulas quibus dignoscatur an locutio figurata sit, et siquidem figurata, quo pacto debeat explicari. Ad extremum ipsius Tichonii septem regulas singulatim expendit. 65-66
    CAPUT PRIMUM. Summa superiorum librorum, et scopus sequentis. Ibid.
    II. Ambiguitas ex uerborum distinctione quo modo tollenda. Ibid.
    III. Qua ratione expediatur ambiguitas ex pronuntiatione. Percontatio et interrogatio quo differant. 67
    Iu. Ambiguitas dictionis qua ratione expediatur. 68
    u. Scripture figuratas locutiones ad litteram accipere seruitus miserabilis. Ibid.
    uI. Iudeorum seruitus sub signis utilibus. 69
    uII. Seruitus gentium sub signis inutilibus. 70
    uIII. Aliter Iudei a signorum seruitute liberati, aliter gentiles. Ibid.
    IX. Quis signorum seruitute premitur, quis non. Baptismus. Eucaristia. Ibid.
    X. Unde dignoscatur an figurata sit locutio. Regula generalis. Charitas. Cupiditas. Flagitium. Facinus. Utilitas. Beneficentia. 71
    XI. Regula de iis que seuitiam redolent, referunturque nichilominus ex persona Dei uel sanctorum. 72
    XII. Regula de dictis et factis quasi flagitiosis imperitorum iudicio, que Deo uel sanctis uiris tribuuntur. Facta iudicantur ex circumstantiis. Ibid.
    XIII. Continuatio eiusdem argumenti. 74
    XIu. Error opinantium nullam esse iustitiam per seipsam. Ibid.
    Xu. Regula in figuratis locutionibus seruanda. Ibid.
    XuI. Regula de locutionibus preceptiuis. Ibid.
    XuII. Alia omnibus communiter, alia singulis seorsim precipi. 75
    XuIII. Quo tempore quid preceptum uel licitum sit considerandum. Ibid.
    XIX. Mali alios de suo estimant ingenio. 76
    XX. In quauis uiuendi ratione boni sui sunt similes. Ibid.
    XXI. Dauid quanquam in adulterium lapsus, longe fuit a libidinosorum intemperantia. 77
    XXII. Regula de Scripture locis, ubi laudantur facta quedam bonorum hodie moribus contraria. 78
    XXIII. Regula de locis ubi magnorum uirorum peccata referuntur. Ibid.
    XXIu. Ante omnia considerandum genus locutionis. Ibid.
    XXu. Idem uerbum non idem significat ubique. Ibid.
    XXuI. Obscura ex locis apertioribus explicanda. 79
    XXuII. Eumdem locum uarie intelligi nichil prohibet. 80
    XXuIII. Locus incertus tutius per alios Scripture locos quam per rationem manifestatur. Ibid.
    XXIX. Troporum cognitio necessaria. Ibid.
    XXX. Regule Tichonii donatiste expenduntur. 81
    XXXI. Regula prima Tichonii. 82
    XXXII. Regula secunda Tichonii. Ibid
    XXXIII. Regula tertia Tichonii. Liber de Spiritu et Littera. 83
    XXXIu. Regula quarta Tichonii. Ibid.
    XXXu. Regula quinta Tichonii. 86
    XXXuI. Regula sexta Tichonii. Ibid.
    XXXuII. Regula septima Tichonii. 88
    LIBER QUARTUS.---Hactenus de inuestigando Scripture sensu, nunc demum agitur de disserendo. Et quidem rhetorice artis precepta ad huius libri institutum pertinere non uult Augustinus; sed tamen summa diligentia christiani oratoris partes persequitur: cui sacrarum litterarum auctores et doctores ecclesiasticos dicendi sapientia, imo et eloquentia longe prestantissimos imitandos proponit, ex eorum scriptis elocutionis exempla in uario dicendi genere subiiciens. Postremo ipsum ecclesiasten hortatur, ut in primis orationi det operam, et quod uerbis docet alios, id omnino uita et moribus prestet. 89-90
     CAPUT PRIMUM. Rhetorice precepta tradere non est huius instituti. Ibid.
    II. Rhetorica facultate christianum doctorem uti conuenit. Ibid.
    III. Rhetorice precepta qua etate quaue ratione disci possunt. Ibid.
    Iu. Officium doctoris christiani. 91
    u. Interest magis ut sapienter dicat christianus orator, quam ut eloquenter. Unde consequi id ualeat. Ibid.
    uI. Sapientia iuncta cum eloquentia in sacris auctoribus. 92
    uII. Pulchre docet, adductis exemplis, in sacris Litteris inesse germanam eloquentiam, que sapientie adheret uelut inseparabilis comes. Exempla ponuntur ex Epistolis Pauli et ex Amos propheta. Exemplum aliud sane eloquentie ex Amos uI, 1. 93
    uIII. Obscuritas sacrorum auctorum, licet eloquens, non imitanda a doctoribus christianis. 98
    IX. Difficilia intellectu apud quos et quomodo tractanda. 99
    X. Perspicuitatis in dicendo studium. Ibid.
    XI. Quare conanti docere dicendum perspicue, non tamen insuauiter. 100
    XII. Oratoris est docere, delectare, flectere, ex Cicerone, de Oratore. Quo modo hec tria prestare debet. 101
    XIII. Dicendo demum flectendi animi. Ibid.
    XIu. Dictionis suauitas pro ratione argumenti procuranda est. 102
    Xu. Orandus Deus auctori ecclesiastico ante concionem. 103
    XuI. Docendi precepta non superfluo dantur ab homine, tametsi dolores efficiat Deus. Ibid.
    XuII. Ad docendum, delectandum et flectendum pertinet triplex dicendi genus. 104
    XuIII. Ecclesiasticus orator in materia grandi semper uersatur. 105
    XIX. Alias alio utendum dicendi genere. 106
    XX. Exempla ex sacris Litteris: primum, dictionis submisse; deinde, temperate; postremo, grandis: hec tria ex Epistolis Pauli. 107
    XXI. Exempla triplicis huius generis dictionis ex doctoribus ecclesiasticis, nempe Cypriano et Ambrosio, desumuntur. 111
    XXII. Omnibus generibus dictio uarianda est. 114
    XXIII. Quomodo intermiscenda dictionis genera. 115
    XXIu. Sublime dicendi genus quid efficiat. Ibid.
    XXu. Temperatum dicendi genus quem in finem referri decet. 116
    XXuI. In unoquoque dicendi genere intendere debet orator ut intelligenter, libenter et obedienter audiatur. 117
    XXuII. Obedientius audiri cuius uita dictioni respondet. 118
    XXuIII. ueritati potius quam uerbis studendum. uerbis contendere quid sit. 119
    XXIX. Non culpandus ecclesiastes, qui a peritiore sumit conscriptum eloquium, quod ad populum proferat. Ibid.
    XXX. Concionator premittat orationem ad Deum. 120
    XXXI. Excusat prolixitatem libri. 121
    ADMONITIO DE LIBRO DE uERA RELIGIONE. 121-122
    S. AURELII AUGUSTINI HIPPONENSIS EPISCOPI, DE uERA RELIGIONE LIBER UNUS, in quo, premisso ueram religionem non reperiri apud Paganos, neque in secta ulla preterquam in catholica Ecclesia, mox diuine economie erga humanam salutem historia  sic explicatur, ut Manicheorum de duabus presertim naturis seu de mali origine et natura errores reuincantur. Agitur de duplici uia qua Deus hominibus consulit, auctoritate credentes ad salutem uocans, intelligentes ratione. Quippe ratione subnixus homo ex rebus inferioribus ad Deum euehitur; imo ad ipsum prosequendum admonetur ex ipsis uitiis de quorum triplici genere prolixum hic sermonem instituit Augustinus; qui denique unum uerum Deum, id est Trinitatem, Patrem, et Filium, et Spiritum sanctum uera religione colendum esse concludit. Ibid.
    CAPUT PRIMUM. Philosophi de religione aliud in scholis docebant, aliud in templis profitebantur. Ibid.
    II. De diis quid Socrates senserit. Mundus hic pro Deo habitus. 123
    III. uera religio christiana, que hominibus persuasit quod illis persuaderi posse Plato non credidit. Ibid.
    Iu. Philosophi qui sensibilibus toti herent contemnendi. 126
     u. In quibus sectis uera religio. Munus diuinum. Spiritus sanctus. Ibid.
    uI. uera religio in sola Ecclesia catholica, que omnibus errantibus utitur ad prouectus suos. Boni nonnunquam ex Ecclesia per seditiosos expulsi. 127
    uII. Catholice Ecclesie religio amplectenda. Quid illa profiteatur. 128
    uIII. Que primo auctoritate ducti credidimus, postmodum ratione intelligimus. Heretici prosunt Ecclesie. 129
    IX. Manicheorum error de duobus principiis et duabus animabus. Ibid.
    X. Historiam diuine economie erga nostram salutem narraturus, ostendit primum unde error in religione contingat, et quomodo perfecta religio Deo subueniente instauretur. 130
    XI. Omnis uita a Deo. Mors anime, nequitia. 131
    XII. Lapsus et reparatio totius hominis. 132
    XIII. Angelorum differentia. 133
    XIu. A libero arbitrio peccatum. Ibid.
    Xu. Pena ipsa peccati ad resipiscendum erudimur. 134
    XuI. Incarnato uerbo beneficentius homini consultum est. Ibid.
    XuII. Doctrine ratio in uera religione quam optima, seu uetus, seu Nouum Testamentum spectetur. 136
    XuIII. Creature quare mutabiles. 137
    XIX. Bona sunt, sed non summa bona, que uitiari possunt. Ibid.
    XX. Unde anime uitium. 138
    XXI. Anima seducitur, dum fugaces corporum pulchritudines consectatur. 139
    XXII. Rerum transeuntium administratio solis impiis displicet. 140
    XXIII. Omnis substantia bona. Ibid.
    XXIu. Duplici uia saluti hominis consulitur, auctoritate et ratione; ac primo de auctoritatis subsidio agitur usque ad caput 29. 141
    XXu. Quorum hominum seu librorum auctoritati de Dei cultu credendum. 142
    XXuI. Diuina prouidentia erga nostram salutem ad sex etates hominis ueteris ac noui. 143
    XXuII. Utriusque hominis decursus in uniuerso hominum genere. 144
    XXuIII. Que, quibus et quo pacto tradenda. Ibid.
    XXIX. De altero salutis subsidio, scilicet ratione; quomodo hac duce ad Deum homo euehitur: hec primum sensibus prestare deprehenditur. 145
    XXX. At ratione prestantior lux immutabilis, scilicet ueritas secundum quam iudicat. Ibid.
    XXXI. Deus summa ista lex est, secundum quam ratio iudicat, sed quam iudicare non licet. 147
    XXXII. Unitatis in corporibus est uestigium, sed ipsa unitas nonnisi mente conspicitur. 148
    XXXIII. Non corpora, nec sensus corporis, sed iudicium mentitur. Differunt mentiens et fallens. 149
    XXXIu. Conficta phantasmata quomodo iudicentur. 150
    XXXu. uacandum ut Deus cognoscatur. 151
    XXXuI. uerbum Dei ipsa est ueritas, quia omnino implet id a quo principio unum est quidquid est unum. Falsitas non ex rebus, sed ex peccatis. Ibid.
    XXXuII. Impietas idololatrie multiplicis orta ex amore creature. 152
    XXXuIII. Aliud idololatrie genus, quo peccator triplici cupiditati seruit. 153
    XXXIX. Ex ipsis uitiis suis animam admoneri ut primam pulchritudinem requirat: quod primo de uitio uoluptatis ostenditur usque ad caput 43. 154
    XL. De pulchritudine corporum carnisque uoluptate, et de peccantium pena. 155
    XLI. In peccantis anime pena pulchritudo. 156
    XLII. uoluptas carnis admonet ut numeros indiuisibiles queramus. An tales insint in aliquo uitali motu. 157
    XLIII. In homine uis iudicandi de corporum et temporum proportione. Qui in perpetua ueritate modus ordinis. 158
    XLIu. Dei imago Filius, ad quam facta quedam. 159
    XLu. uoluptatis imbecillitas protrudit nos ad sublimiora. De superbie uitio usque ad cap. 49: quomodo per hoc admonemur ad amplectendam uirtutem. Ibid.
    XLuI. Inuictus qui id solum amat quod amanti eripi non potest, id est Deum ex toto corde, et proximum sicut seipsum. 160
    XLuII. uera proximi dilectio, quam qui impendit inuictus est. 162
    XLuIII. Que sit perfecta iustitia. 163
    XLIX. De curiositate deinceps, ut hoc uitio admonemur  ad contemplandam ueritatem. 164
    L. Scripturarum et interpretationum ratio. Allegoria quotuplex. 165
    LI. Scripturarum perscrutatio in curiositatis medelam. 166
    LII. Et curiositas, et alia uitia sunt occasio ad uirtutem. Ibid.
    LIII. Scopi stultorum ac sapientium diuersi. 167
    LIu. Supplicia damnatorum quam habeant rationem ad eorum uitia. 168
    Lu. Epilogus exhortans ad ueram religionem, et a falsa deterrens. Qualis erat Manicheorum religio. False opiniones de diis. uera religio. 169
    DE DUOBUS LIBRIS DE GENESI CONTRA MANICHAEOS. 171-172
    S. AURELII AUGUSTINI, HIPPONENSIS EPISCOPI, DE GENESI CONTRA MANICHAEOS LIBRI DUO. 173-174
    LIBER PRIMUS.---A Manicheorum calumniis uindicatur initium Geneseos, scilicet ab hocce uersiculo cap. 1: In principio creauit Deus celum et terram, usque ad uersiculum 2, cap. 2, quo Deus septimo die requieuisse dicitur. Ibid.
    CAPUT PRIMUM. In ueteris Legis defensionem contra Manicheos Scripturus est stilo ad imperitiorum captum demisso. Ibid.
    II. uersiculus 1 cap. 1 Geneseos uindicatur contra obtrectantes quid faceret Deus ante mundi creationem, et unde subito placuerit ei mundum creare. Ibid.
    III. Defenditur uers. 2. 176
    Iu. In defensionem uers. 3 ostenditur tenebras nichil esse. Ibid.
    u. Ut intelligendum quod spiritus Dei superferebatur super aquas, iuxta uers. 2. 177
    uI. Materies informis ex nichilo, et ex illa omnia. 178
    uII. Informis materia uariis nominibus designata. Ibid.
    uIII. Reprimitur Manicheorum calumnia de uers. 4. 179
    IX. Agitur pro altera parte eiusdem uers. et pro prima parte uers. seq. 180
    X. Ut recte intelligitur cepisse et transisse dies unus iuxta uers. 5. Ibid.
    XI. Aque ut firmamento diuise, uers. 6-8. 181
    XII. Aquarum congregatio, de qua uers. 9 et 10, est ipsa earum formatio. Ibid.
    XIII. Exploditur conquestio circa uers. 11. 182
    XIu. Resoluuntur difficultates circa uers. 14-19. Ibid.
    Xu. Aerem nebulosum aque nomine designari uers. 20, etc. 184
    XuI. Perniciosa animantia cur creata. Ibid.
    XuII. Ut intelligitur ad imaginem Dei factus homo, iuxta uers. 26. 186
    XuIII. Potestas hominis in bestias. 187
    XIX. Ut spiritualiter accipiendus uers. 28. Ibid.
    XX. Bestiis dominari, per allegoriam. Ibid.
    XXI. In uers. 31, cur dicitur, Bona ualde. 188
    XXII. Requies diei septimi per allegoriam, cap. 2, uers. 1-3. 189
    XXIII. Septem dies, et septem etates mundi. 190
    XXIu. Aetates mundi quare inequales. 193
    XXu. Septem dierum altior allegoria. Ibid.
    LIBER SECUNDUS.---Persequitur expositionem Geneseos ab hoc uersiculo 4, cap. 2: Hic liber creature celi et terre, etc., usque ad illum cap. 3, quo Adam et Eua de Paradiso eiiciuntur. Ad extremum Ecclesie dogmata cum Manicheorum erroribus confert. 195-196
    CAPUT PRIMUM. Recitatio secundi et tertii capitis Geneseos. Ibid.
    II. Genesis ad litteram ubique non potest exponi. 197
    III. uiride agri quid designat, uers. 5, cap. 2. Ibid.
    Iu. Quid sit, Nondum pluerat super terram, uers. 5. 198
    u. Fons irrigans terram allegorice. Superbia quid est. 199
    uI. Inuisibilia quibus uocabulis signantur. 200
    uII. Linus quid habeat mysterii. Ibid.
    uIII. Insufflatio spiritus quid. Quid in Scripturis dicatur spiritus hominis. 201
    IX. Paradisi delicie quid allegorice. 202
    X. Flumina quatuor quid notent. 203
    XI. Opera hominis in paradiso; mulier in adiutorium facta. 204
    XII. Sopito Ade iuncta Eua, quid sibi uelit. 205
    XIII. Spirituale coniugium in homine. 206
    XIu. Serpens diabolus, Eua affectus. Ibid.
    Xu. Tentatio quomodo deiicit. 207
    XuI. Absconsio, ambulatio, percontatio quid signent. 208
    XuII. Reiectio culpe et serpentis pena. 209
    XuIII. Serpentis cum Eua inimicitia. 210
    XIX. De penis mulieri inflictis. Ibid.
     XX. De uiri pena. 211
    XXI. Quare post transgressionem Adam uitam uocauerit ipsam Euam, et de pellicearum tunicarum significatione. 212
    XXII. Expulsio Ade quid allegorice. 213
    XXIII. Cherubim et framea uersatilis quid notent. 214
    XXIu. Adam Christus, Eua Ecclesia. 215
    XXu. Heretici et Manichei maxime, per serpentem designati. 216
    XXuI. Serpens hereticus Manicheus. 217
    XXuII. Ade lapsus et pena allegorice. 218
    XXuIII. Per epilogum singulas refellit Manicheorum calumnias. Ibid.
    XXIX. Confert Ecclesie dogmata cum Manicheorum erroribus. 219
    S. AURELII AUGUSTINI, HIPPONENSIS EPISCOPI, DE GENESI AD LITTERAM IMPERFECTUS LIBER. 219-220
    Tractatur initium Geneseos usque ad huncce uersiculum 26: Faciamus hominem ad imaginem, etc. Ibid.
    ADMONITIO IN SUBSEQUENTES DE GENESI AD LITTERAM LIBROS DUODECIM. 245-246
    S. AURELII AUGUSTINI, HIPPONENSIS EPISCOPI, DE GENESI AD LITTERAM LIBRI DUODECIM. Ibid.
    LIBER PRIMUS.---Expenditur initium Geneseos, cap. 1, uers. 1: In principio fecit Deus celum et terram, usque ad uers. 5: Et uocauit Deus lucem diem, etc. Ibid.
    CAPUT PRIMUM. In Scriptura quid considerandum. Ibid.
    II. Quomodo dixit Deus, Fiat lux, an per creaturam, an per eternum uerbum. 248
    III. Quid sit lux illa; curue non dictum, Fiat celum, etc., sicut, Fiat lux. Responsio prima. Ibid.
    Iu. Altera responsio ad superiorem questionem. 249
    u. Informem esse creaturam intellectualem, nisi perficiatur conuersa ad diuinum uerbum. Spiritus sanctus cur super aquam terri dictus est antequam narraretur dixisse Deum, Fiat lux. Ibid.
    uI. Trinitas insinuata cum in inchoatione, tum in perfectione creature. 250
    uII. Spiritus Dei cur dictus est superferri super aquam. 251
    uIII. Dei amor in creaturas spectat eis ut sint et ut maneant. Ibid.
    IX. Utrum in tempore dictum sit, Fiat lux, an sine tempore. Ibid.
    X. Quomodo dies unus peractus fuit, siue in creatione, siue post creationem lucis. Primus explicandi modus improbatur. Secundus dicendi modus difficultatibus implicatur. 253
    XI. De solis officio noua difficultas in superiore modo dicendi. 254
    XII. Alia difficultas de successione trium dierum et noctium ante solis creationem. Congregatio aquarum quomodo facta. 255
    XIII. Aqua et terra quando create. 256
    XIu. Ratio cur in primo uersiculo Geneseos subintelligatur materia informis. Ibid.
    Xu. Materia origine, non tempore formam precedit. 257
    XuI. Alia ratio explicandi quomodo dies et nox facta fuerit, emissione scilicet et contractione lucis, non probatur. Ibid.
    XuII. De spirituali luce difficultas, quomodo in ea sit uespera et mane, diuisioque a tenebris. 258
    XuIII. Quomodo Deus operatur. 260
    XIX. In obscuris Scripture locis nichil temere asserendum. Ibid.
    XX. Genesim cur interpretetur sententias uarias proferendo, non aliquam unam asserendo. 261
    XXI. Quis fructus huiusmodi interpretationis, qua nichil temere asseritur. 262
    LIBER SECUNDUS.---De eo quod scriptum est cap. 1, uers. 6: Et dixit Deus, Fiat firmamentum, etc., usque ad uers. 19: Et factum est uespere, etc. Nonnulla in fine contra Genethliacos. 263-264
    CAPUT PRIMUM. Firmamentum in medio aquarum quid. Aquas supra sidereum celum esse quidam negant. Ibid.
    II. Aer terra superior. Ibid.
    III. Ignis superior ere. 265
    Iu. Aque supra celum ereum, quod firmamentum appellari quidam obseruauit. Ibid.
    u. Aque supra celum etiam sidereum. 266
    uI. De eo quod additum est, Et fecit Deus, etc., an eo declaretur Filii Dei persona. 267
    uII. De eadem re. 268
    uIII. De luce cur non additum, Et fecit Deus, sicuti solet de aliis creaturis dici. 269
    IX. De figura celi. 270
    X. De celi motu. 271
     XI. De uers. 9 et 10, ubi explicat quid de terre informitate intelligendum sit. 272
    XII. De uers. 11, 12 et 13, quare seorsum de herbis et lignis dictum sit, Et factum est sic, etc. 273
    XIII. De uers. 14, 15, etc., cur luminaria die quarto condita. Ibid.
    XIu. Quomodo luminaria sint in signa et tempora, in dies et annos. 274
    Xu. Luna qualis creata fuerit. 275
    XuI. An sidera equaliter fulgeant. 277
    XuII. In Genethliacos. 278
    LIBER TERTIUS.---De uers. 20: Et dixit Deus, educant aque, et reliquis usque ad primi capitis finem. 279-280
    CAPUT PRIMUM. Animalium ex aquis eductio prius narratur quam que de terra. Quod aqua eri, er celo proximum elementum sit. Ibid.
    II. Celos diluuio periisse, et erem in aque naturam transiisse. Ibid.
    III. De elementorum commutatione sententie. Aer in Genesis historia non pretermissus. Ibid.
    Iu. Quinque sensus ad quatuor elementa referri. 281
    u. Ut ad quatuor elementa uarie se habet sentiendi uis in quinque sensibus. 282
    uI. Aeris elementum non esse pretermissum a scriptore Geneseos. Ibid.
    uII. uolatilia ex aquis non immerito dicuntur creata. Ibid.
    uIII. Reptilia animarum uiuarum pisces cur appellati. 283
    IX. Quod quidam philosophi cuique elemento sua animalia tribuerunt. 284
    X. Concesso demones esse eria animalia, nichil detrahitur Scripture docenti producta fuisse ex aquis uolatilia. uenti, tonitrua, nubes, pluuia, nix, grando, serenitas. Ibid.
    XI. Tractantur uers. 24 et 25, ubi de uariis animantium generibus creatis de terra. 285
    XII. Quid secundum genus, quod de quibusdam creaturis, non de homine dicitur. 287
    XIII. Benedictio cur solis aquatilibus sicut homini impertita. Officium gignendi. 288
    XIu. De insectorum creatione. Ibid.
    Xu. De creatione animalium uenenatorum. 289
    XuI. Bestie inuicem nocentes cur create. Ibid.
    XuII. Scrupulus de corporibus mortuorum deuoratis. 290
    XuIII. Spine et tribuli lignaque infructuosa cur et quando creata. Ibid.
    XIX. Cur in solius hominis creatione dictum, Faciamus. 291
    XX. In quo homo factus sit ad imaginem Dei. Cur de hominis creatione non dicitur, Et sic est factum. 292
    XXI. De hominis immortalitate difficultas ex cibo ipsi prestito. 293
    XXII. Opinio quorumdam anime creationem signari his uerbis, Et fecit, etc., corporis uero istis, Et finxit Deus, etc. Ibid.
    XXIII. Quo spectet illud uers. 30, Et sic est factum. 294
    XXIu. Cur de homine non singulatim, uti de ceteris, dictum sit, uidit Deus quia bonum est. Ibid.
    LIBER QUARTUS.---Tractatur initium cap. 2 Geneseos; postque nonnulla de senarii numeri perfectione, mouetur questio rursum, circa uers. 5 cap. 1, quomodo scilicet creata luce, facta sit uespera et factum mane, sicque dies numerati usque ad sextum et septimum. 295-296
    CAPUT PRIMUM. Dies sex quomodo accipiendi. Ibid.
    II. De senarii numeri perfectione. Ibid.
    III. De eo quod scriptum est Sap. XI, 21, Omnia in mensura, etc. 299
    Iu. In Deo esse mensuram sine mensura, numerum sine numero, et pondus sine pondere. Ibid.
    u. In Deo ipso exstat ratio mensure, numeri et ponderis, ad quam disposita sunt omnia. 300
    uI. Ubi cernebat Deus unde omnia disponeret. 301
    uII. Senarii numeri perfectionem quomodo cernamus. Ibid.
    uIII. Quies Dei in die septimo ut intelligenda. Ibid.
    IX. Quo sensu Deus requiescere dicitur. Tristitia laudabilis. 302
    X. Questio an ipse Deus proprie requiescere potuerit. 303
    XI. Quomodo utrumque constat, Deum in die septimo requieuisse, et nunc usque operari. Ibid.
    XII. Alia ratio conciliandi Scripturam de requie et de continua operatione Dei. 304
    XIII. De sabbati obseruatione. Sabbatum christianum. 305
    XIu. Cur Deus sanctificauerit diem quietis sue. Ibid.
    Xu. Soluitur questio superius proposita. 306
    XuI. Dei requies ab operibus suis in septimo die. Ibid.
    XuII. Quies nostra in Deo. 307
    XuIII. Septimus dies cur mane habuerit, non uesperam. 308
     XIX. Alia ratio qua intelligitur septimus dies habuisse mane sine uespera. 310
    XX. Dies septimus an creatus. Ibid.
    XXI. De luce que ante luminaria fuit ad uicissitudinem diei et noctis. 311
    XXII. Lux spiritualis quomodo diei et noctis uicissitudinem exhibuisse intelligitur. Ibid.
    XXIII. Cognitio rerum in uerbo Dei et in seipsis. 312
    XXIu. Scientia angelorum. 313
    XXu. Cur sex diebus non addatur nox. Ibid.
    XXuI. Numerus dierum quomodo accipiendus. 314
    XXuII. Usitati dies hebdomade longe dispares septem diebus Geneseos. Ibid.
    XXuIII. Interpretatio data de luce et die spirituali non existimetur impropria et figurata. Ibid.
    XXIX. In angelica cognitione dies, uespera et mane. 315
    XXX. Nihilo ignobilior angelica scientia, licet in hac sit uespera et mane. Ibid.
    XXXI. Initio creationis rerum quomodo non simul dies, uespera et mane in angelica cognitione. 316
    XXXII. Si tunc ista omnia simul in Angelorum scientia, saltem non sine quodam ordine fuerunt. Ibid.
    XXXIII. An simul omnia, an per interualla dierum condita fuerint. 317
    XXXIu. Omnia et simul facta, et nichilominus per sex dies facta. 319
    XXXu. Conclusio de diebus Geneseos. 320
    LIBER QUINTUS.---De eo quod scriptum est in cap. 2 Geneseos, u. 4: Hic est liber creature celi, etc., usque ad illud, u. 6: Fons autem ascendebat de terra. 321-322
    CAPUT PRIMUM. Sex uel septem Geneseos dies unius diei repetitione numerari potuisse. Ibid.
    II. uiride agri cur additum. Ibid.
    III. Ex narrationis ordine intelligitur omnia simul creata fuisse. Ibid.
    Iu. Cur fenum antequam exoriretur factum fuisse dicitur. 323
    u. Ordo creationis rerum per sex dies, non interuallis temporum, sed connexione causarum. 325
    uI. De uersiculo, Non enim pluerat, etc. An intelligendum omnia simul creata esse. 327
    uII. De fonte qui rigabat totam terram, etc. 328
    uIII. Que Scriptura reticet, quatenus coniectando proferre iuuat. 329
    IX. Difficultas de fonte terram uniuersam irrigante. Ibid.
    X. Fons ille terram totam rigans ut intelligendus. Ibid.
    XI. Rerum creationem primam factam esse sine temporis mora; administrationem non ita. 330
    XII. Opera Dei sub triplici consideratione. 331
    XIII. Omnia antequam fierent, in Sapientia Dei. Ibid.
    XIu. Illud ex Ioanne, Quod factum est, etc., quomodo distinguendum. Ibid.
    Xu. Omnia qualis uita sunt in Deo. 332
    XuI. Deum facilius mente percipimus quam creaturas. 333
    XuII. Ante secula, a seculo, in secula. Ibid.
    XuIII. Creature plures nobis ignote. Qua ratione a Deo et ab Angelis noscuntur. Cognitio matutina et uespertina. 334
    XIX. Angeli Dei nuntii mysterium regni celorum nouerunt a seculis. Ibid.
    XX. Deum adhuc operari. 335
    XXI. Omnia gubernari diuina prouidentia. 336
    XXII. Argumenta diuine prouidentie. 337
    XXIII. Quomodo Deus omnia simul creauerit, et nunc usque operetur. Ibid.
    LIBER SEXTUS.---In uers. 7 cap. 2 Geneseos: Et finxit Deus hominem puluerem de terra, etc., quomodo seu quando de limo formatus fuerit homo inquiritur; tum dilata tantisper consideratione anime, dicitur de corpore Adami. 339-340
    CAPUT PRIMUM. An istud: Et finxit Deus, etc., de prima hominis formatione facta die sexto, an de altera posterius et per temporis moram facta intelligendum. Ibid.
    II. Res exploratur ex contextu Scripture. Ibid.
    III. Eadem questio ex aliis locis Scripture discutitur. Ibid.
    Iu. Idem expenditur ad Gen. II, 8-9. 341
    u. De eadem re. Ibid.
    uI. Sententiam suam liquidius explicat, ne male intelligatur. 342
    uII. Dici non posse animas prius creatas quam corpora. 343
    uIII. Difficultas de uoce Dei ad hominem sexto die directa. 344
    IX. Ieremias quomodo Deo notus antequam formatus. Merita nondum natorum. Ibid.
    X. Res uariis modis existentes. 346
    XI. Opera creationis die sexto quomodo et iam consummata, et adhuc inchoata. Ibid.
     XII. Corpus hominis an singulari modo a Deo formatum. 347
    XIII. Qua etate aut statura conditus fuerit Adam. 348
    XIu. Rationes causales mundo primum indite cuius generis fuerint. 349
    Xu. Primus homo non aliter quam primordiales cause haberent, formatus fuit. Ibid.
    XuI. In rei natura est ut quid esse possit; ut futurum sit nonnisi in Dei uoluntate. 350
    XuII. Ex futuris quenam uere futura. Ibid.
    XuIII. Colligitur Adamum non formatum fuisse contra quam erat in primordialibus causis institutum. 351
    XIX. Adamo non spirituale, sed animale corpus a Deo formatum est. Ibid.
    XX. Difficultas contra superiorem sententiam. Opinio corpus Adami prius animale, postea spirituale factum fuisse in paradiso. 352
    XXI. Exploditur illa opinio. Ibid.
    XXII. Adamum peccato mortem anime, non corporis meruisse, quidam non recte arbitrantes. 353
    XXIII. In eos qui dicunt Ade corpus ex animali spirituale factum in paradiso. Ibid.
    XXIu. In renouatione quomodo id recipimus, quod Adam perdidit. Ibid.
    XXu. Ade corpus mortale simul et immortale. 354
    XXuI. Corpus Ade et nostrum diuersa. Ibid.
    XXuII. Quomodo mente et corpore ad id renouamur, quod Adam perdidit 355
    XXuIII. Adam licet spiritualis mente, corpore fuit animalis etiam in paradiso. Ibid.
    XXIX. De anima tractandum in sequenti libro. 356
    LIBER SEPTIMUS.---Illud Geneseos cap. 2, uers. 7: Et flauit in faciem eius flatum uite, etc., illustratur uberrima tractatione de anima. 355-356
    CAPUT PRIMUM. De anima tractatio suscipitur. Ibid.
    II. Animam non esse eiusdem nature cum Deo ex proposito Scripture loco arguitur. Ibid.
    III. Urgetur idem argumentum. 357
    Iu. Deum sufflando non fecisse de seipso animam, nec de elementis. 358
    u. An anima ex nichilo. Ibid.
    uI. An ut corporis, ita et anime precesserit aliqua materies. Ibid.
    uII. Dici non posse qualis fuisset illa materies anime. 359
    uIII. Beatam fuisse materiem illam admitti non potest. Ibid.
    IX. Neque illam materiem esse quamdam irrationalem animam. 360
    X. Ex morum similitudine non effici ut anima hominis in pecus transeat. Ibid.
    XI. Fictitie quarumdam animarum transmigrationes. Manicheorum deterior quam philosophorum opinio. 361
    XII. Anima non est ex corporeo elemento. 362
    XIII. Medicorum sententia de corpore humano. Ibid.
    XIu. Animam non esse ex elementis. 363
    Xu. Anima incorporea. Ibid.
    XuI. Cur dictum sit, Factus est homo in animam uiuam. Ibid.
    XuII. In faciem hominis cur dicitur Deus sufflasse. 364
    XuIII. Tres uentriculi cerebri. Ibid.
    XIX. Anime prestantia supra res corporeas. Ibid.
    XX. Aliud anima, aliud organa corporis. 365
    XXI. Anima neque ullo ex corpore, neque ullum corpus est. Ibid.
    XXII. An causalis ratio anime fuerit condita in diebus Geneseos. 366
    XXIII. An illa causalis ratio anime fuerit inserta in angelica natura. 368
    XXIu. Anima an creata sit priusquam corpori inserta. Ibid.
    XXu. Anima si extra corpus existebat, an suopte nutu ad corpus uenerit. Ibid.
    XXuI. Anima si proprio nutu corpori inserta, non fuit prescia futuri. Liberum arbitrium. 369
    XXuII. Animam naturali appetitu ferri in corpus. Ibid.
    XXuIII. Difficultates, cum dicitur animam Ade non prius creatam quam eius corpori inspiratam fuisse. 370
    LIBER OCTAuUS.---De eo quod legitur Gen. 2, uers. 8: Et plantauit Deus paradisum in Eden, etc., usque ad illud, uers. 17: De ligno autem cognoscendi bonum et malum non nunducabitis de illo, etc. 371-372
    CAPUT PRIMUM. Paradisus in Eden plantatus et proprie et figurate accipiendus. Ibid.
    II. Genesim alias contra Manicheos cur secundum allegoriam exposuerit. 373
    III. De uers. 8 et 9, ubi rursus de creatione ligni. 374
    Iu. De altera parte uers. 9, lignum uite et uere creatum esse, et sapientiam figurasse. 375
    u. De eodem ligno uite, ipsum et figuram, et nichilominus rem ueram fuisse. 376
    uI. Lignum scientie boni et mali arbor uera et innoxia.  Obedientia. Inobedientia. 377
    uII. De uers. 10, 11, 13 et 14; illic accipienda esse uera flumina. Tiberis prius Abula. Nilus, qui prius Geon. Ganges, qui prius Phison. 378
    uIII. De uers. 15; an homo positus in paradiso ut agriculture operam daret. 379
    IX. Agriculture opus allegorice. Ibid.
    X. Quid sit, Ut operaretur et custodiret. 380
    XI. Cur hic addita dictio, Dominus. Dominus uerus. 382.
    XII. Hominem non posse quidquam boni agere sine Deo. Discessus a Deo. Ibid.
    XIII. Cur homo prohibitus a ligno scientie boni et mali. Inobedientia. 383
    XIu. Ex diuini precepti contemptu experientia mali. 384
    Xu. Lignum scientie boni et mali cur sic appellatum. 385
    XuI. Hominem ante mali experimentum potuisse intelligere quid esset malum. 386
    XuII. An utrique, Adamo et Eue, datum sit preceptum. 387
    XuIII. Quomodo Deus locutus sit homini. Ibid.
    XIX. Ut intelligatur operatio Dei in creaturis, quid in primis de ipso sentiendum. Ibid.
    XX. Creatura corporalis loco et tempore, spiritualis tempore tantum, Creator ipse neutro modo mutabilis. 388
    XXI. Quomodo Deus immotus moueat creaturas, exemplo anime deprehendi. Ibid.
    XXII. Quomodo Deus moueat, quomodo anima. 389
    XXIII. Deus semper quietus, omnia tamen agens. Ibid.
    XXIu. Quenam beatis Angelis subdite creature. 390
    XXu. Natura uniuersitatis, partesque eius quomodo administrentur. Ibid.
    XXuI. Deus semper idem et immotus administrat omnia. 391
    XXuII. Quomodo locutus sit Deus Ade. 392
    LIBER NONUS.---De eo quod legitur Gen. cap. 2, uers. 18: Et dixit Dominus Deus: Non est bonum hominem esse solum, etc., usque ad illud, uers. 24: Et erunt duo in carne una. 393-394
    CAPUT PRIMUM. Cur dictum sit, Et finxit Deus adhuc de terra, etc. De terre uocabulo. Ibid.
    II. Quomodo id locutus sit Deus, Non est bonum, etc. Ibid.
    III. Mulier in adiutorium propter sobolem facta. 395
    Iu. Quare non coierint primi parentes in paradiso. Ibid.
    u. Mulier facta in adiutorium non alia quam sobolis causa. 396
    uI. Filiorum successio qualis si Adam non peccasset. Ibid.
    uII. Mulier pariendi causa. Unde laudabilis uirginitas et nuptie. Matrimonii triplex bonum. 397
    uIII. Fuga uitiorum in contraria. Ibid.
    IX. Mulier propter gignendos filios, etiamsi ex peccato non fuisset necessitas moriendi. 398
    X. Libidinis morbus ex peccato. Ibid.
    XI. Femineus sexus conformatus propter sobolem, non tamen cum libidine, nisi homo peccasset, procreandam. Obedientia. 400
    XII. Animalia uere adducta esse ad Adam, ut iis nomina imponeret; sed hac re gesta aliquid figurari. Ibid.
    XIII. Formatio mulieris eo modo quo narratur facta est, ut quidpiam prenuntiaretur. 402
    XIu. Quomodo animalia adducta ad Adam. Ibid.
    Xu. Formatio mulieris non per alium quam Deum. 403
    XuI. Tarditas ingenii humani non assequitur opera Dei. 404
    XuII. Mulieris formande ratio an in hominis causali conditione ad sextum diem pertinere preexstabat. 405
    XuIII. Mulieris formande ratio sic preexistebat uti erat mysterio conueniens. 406
    XIX. Ecstasis Ade. 408
    LIBER DECIMUS.---Tractatur de animarum origine. 407-408
    CAPUT PRIMUM. Animam mulieris ex anima uiri factam esse quorumdam opinio. Ibid.
    II. Quid in superioribus inuestigatum circa originem anime. 409
    III. Originis animarum triplex modus. 410
    Iu. De anime natura et origine quid certum. 411
    u. Anima nec ex Angelis, nec ex elementis, nec ex Dei substantia. Ibid.
    uI. Opiniones de anima due ad Scripture testimonia expendende. 412
    uII. Utri opinioni faueat illud, Sortitus sum animam bonam, etc. 413
    uIII. Neutri sententie aduersari illud, Auferes spiritum, etc. Ibid.
    IX. Item illud, Et conuertatur, etc., inter utramque opinionem consistere. 414
    X. Questio de anima non facile soluitur ex Scripturis. 415
    XI. An utrique sententie possit accommodari illud, Per unum hominem, etc. Baptismus infantium. Ibid.
     XII. Carnalis concupiscentie causam non in carne sola, sed etiam in anima esse. 416
    XIII. Illa sententia de concupiscentia carnis, quam sit expedita. Peccata puerorum. 417
    XIu. Argumentum pro opinione animarum ex traduce, desumptum ex reatu et baptismo paruulorum, discutitur. 418
    Xu. Idem argumentum penitius examinatur 419
    XuI. De eodem argumento. 420
    XuII. Testimonium ex libro Sapientie in utramque partem tractatur. Ibid.
    XuIII. De anima Christi, an possit in ipsum conuenire illud, Puer autem ingeniosus eram, etc. 421
    XIX. Anima Christi non fuit in lumbis Abrahe, ideoque non est ex traduce. 423
    XX. Ad argumentum nunc allatum quid respondendum pro defendentibus animarum traducem. Ibid.
    XXI. Christum, si in Abrahamo secundum animam fuisset, non potuisse non decimari. 425
    XXII. Utrique opinioni de anime origine accommodatur locus ille Ioannis, Quod natum, etc. Ibid.
    XXIII. Ex duabus de anima sententiis quenam preponderet. Consuetudo Ecclesie in Baptismo paruulorum. Ibid.
    XXIu. Quid cauendum his qui opinantur animas esse ex traduce. 426
    XXu. Tertulliani error ex anima. 427
    XXuI. De anime incrementis quid Tertulliano uisum. 428
    LIBER UNDECIMUS.---In illud cap. 2 Geneseos, uers. 25: Et erant nudi, etc., et in totum cap. 3, cuius illustrandi causa dicitur de conditione et casu diaboli. 429-430
    CAPUT PRIMUM. Recitato textu Geneseos, explicatur uers. 25, cap. 2. Ibid.
    II. Serpentis sapientia qualis et unde. 430
    III. Diabolus nonnisi per serpentem tentare permissus. 431
    Iu. Tentatio hominis quare permissa. Ibid.
    u. Homo a tentatore deiectus, quia superbus. 432
    uI. Cur Deus permiserit hominem tentari. Ibid.
    uII. Cur homo non talis creatus, qui nollet unquam peccare. 433
    uIII. Quare creati qui presciebantur futuri mali. Ibid.
    IX. De eadem difficultate. 434
    X. Malorum uoluntatem in bonum conuertere potest Deus; quare non faciat. Ibid.
    XI. Malorum penis non indiget Deus, sed ex eis consulit bonorum saluti. Ibid.
    XII. Cur tentatio per serpentem fieri permissa. 435
    XIII. In Manicheos qui diabolum in creaturis Dei censeri nolunt. 436
    XIu. Causa ruine angelice. Superbia; inuidia. Ibid.
    Xu. Superbia et amor priuatus fontes malorum. Amores duo. Ciuitates due. Opus de Ciuitate Dei pollicetur. Ibid.
    XuI. Diabolus quandonam lapsus sit. 437
    XuII. An beatus fuerit diabolus ante peccatum. 438
    XuIII. Homo ante peccatum quomodo beatus fuerit. Ibid.
    XIX. Angelorum conditio. 439
    XX. Opinio de diabolo creato in malitia. Ibid.
    XXI. Refellitur hec opinio. 440
    XXII. Opinionis eiusdem fundamenta conuelluntur. Ibid.
    XXIII. Ut intelligendum est diabolum in ueritate nunquam stetisse. 441
    XXIu. De corpore mystico diaboli intelligendum esse illud, Quomodo cecidit, etc. Ibid.
    XXu. De eodem corpore diaboli dictum esse illud, Tu es signaculum, etc. Paradisus Ecclesia. 442
    XXuI. Conclusio de diaboli conditione et lapsu. 443
    XXuII. De tentatione diaboli per serpentem. Ibid.
    XXuIII. An serpens uerba prolata intellexerit. 444
    XXIX. Serpens cur dictus prudentissimus. Ibid.
    XXX. Colloquium serpentis cum muliere. 445
    XXXI. Ad quid aperti oculi Adami et Eue. Ibid.
    XXXII. Mortalitatis et libidinis origo. Ficulnea succinctoria. 446
    XXXIII. uox Dei ambulantis in paradiso. 447
    XXXIu. Adam ob nuditatem sese abscondens interrogatur a Deo. 448
    XXXu. Excusationes Adami et Eue. Ibid.
    XXXuI. Maledictio serpentis. 449
    XXXuII. Pena mulieris. 450
    XXXuIII. Pena Adami et nomen mulieri impositum. Ibid.
    XXXIX. Tunice pellicee. Exprobratio superbie. 451
    XL. Expulsio e paradiso. Excommunicatio. Ibid.
    XLI. Opiniones de hominis peccato; quale fuerit. 452
    XLII. An Adam crediderit seruenti, quaue ratione ad peccandum inductus sit. Ibid.
     LIBER DUODECIMUS.---De paradiso et tertio celo quo raptus est Paulus, deque multiplici uisionum genere disputatur. 453-454
    CAPUT PRIMUM. De paradiso locus Apostoli examinandus. Ibid.
    II. Apostolum potuisse nescire an extra corpus paradisum uiderit, si uidit in ecstasi. 455
    III. Apostolus certus se uidisse tertium celum, incertus quomodo uiderit. Ibid.
    Iu. uere tertium celum fuisse illud quo raptus est Apostolus. Difficultas quomodo Apostolus certus sit de celo uiso, et incertus de modo quo uisum fuit. 456
    u. Eadem difficultas enodatur. 457
    uI. uisionum genera tria. 458
    uII. Genera uisionum: corporale, spirituale, intellectuale. Corporale proprie et translate. Spirituale pluribus modis. 459
    uIII. Unde spirituale dicitur uisionum genus secundum. 460
    IX. Prophetiam ad mentem pertinere. 461
    X. Intellectuale genus uisionis. Ibid.
    XI. Corporalem uisionem referri ad spiritualem, hanc uero ad intellectualem. 462
    XII. Corporalis et spiritualis uisio. 463
    XIII. An insit in anima uis diuinationis. 464
    XIu. Intellectualis uisio non fallit. In aliis falli non semper est perniciosum. 463
    Xu. Somnia uenerea sine peccato contingere. 466
    XuI. Corporalium similitudines a spiritu in seipso formari. Ibid.
    XuII. Similitudines animo expresse unde innotescant demonibus. uisiones quedam mire. Phrenetici. Puer egrotans. 467
    XuIII. De uisionum causis. 469
    XIX. Unde nascantur uisiones. 470
    XX. uisa que a corpore occasionem habent, non tamen exhiberi a corpore. Ibid.
    XXI. uisa corporalibus similia in que anima rapitur, non ideo esse nature diuerse. 472
    XXII. Quomodo contingant uisa illa, ex quibus diuinationes occulto instinctu seu casu facte. Ibid.
    XXIII. Spiritualem naturam, ubi tam multis causis similitudines corporalium formentur, in nobis existere. 473
    XXIu. uisionem intellectualem spirituali, spiritualem corporali prestare. 474
    XXu. Solam intellectualem uisionem non fallere. 475
    XXuI. Raptus anime duplex, spirituali uisione et intellectuali. 476
    XXuII. Quo genere uisionis Deus a Moyse uisus. 477
    XXuIII. Tertium celum et paradisum de quo Apostolus, posse intelligi tertium genus uisionis. 478
    XXIX. An ut plures celi, ita in spirituali et intellectuali uisione plures gradus. Ibid.
    XXX. In spirituali genere uisionis alia uisa quasi diuina, alia humana. 479
    XXXI. In intellectuali uisione alia sunt que in anima uidentur, aliud lumen quo ipsa illustratur. Lumen anime Deus. Ibid.
    XXXII. Anima corpore exuta quo feratur. 480
    XXXIII. De interis questio. Animam esse incorpoream. Sinus Abrahe. 481
    XXXIu. De paradiso et tertio celo quo raptus est Paulus. 482
    XXXu. Resurrectio corporum ad perfectam beatitudinem anime cur sit necessaria. 483
    XXXuI. Tria uisionum genera quomodo erant in beatis. 484
    XXXuII. Sententia quorumdam de tertio celo. Ibid.
    DE SUBSEQUENTI LOCUTIONUM OPERE. 485-486
    S. AURELII AUGUSTINI, HIPPONENSIS EPISCOPI, IN HEPTATEUCHUM LOCUTIONUM LIBRI SEPTEM. Ibid.
    LIBER PRIMUS.---Locutiones de Genesi. Ibid.
    LIBER SECUNDUS.---Locutiones de Exodo. 501-502
    LIBER TERTIUS.---Locutiones de Leuitico. 515-516
    LIBER QUARTUS.---Locutiones de Numeris. 521-522
    LIBER QUINTUS.---Locutiones de Deuteronomio. 531-532
    LIBER SEXTUS.---Locutiones de Iesu Naue. 537-538
    LIBER SEPTIMUS.---Locutiones de Iudicibus. 541-542
    DE SUBSEQUENTI QUAESTIONUM OPERE. 545-546
    S. AURELII AUGUSTINI, HIPPONENSIS EPISCOPI, QUAESTIONUM IN HEPTATEUCHUM LIBRI SEPTEM. 547-548
    LIBER PRIMUS.---Questiones in Genesim. Ibid.
    LIBER SECUNDUS.---Questiones in Exodum, et in fine descriptio Tabernaculi. 597-598
    LIBER TERTIUS.---Questiones in Leuiticum. 673-674
    LIBER QUARTUS.---Questiones in Numeros. 717-718
    LIBER QUINTUS.---Questiones in Deuteronomium. 747-748
    LIBER SEXTUS.---Questiones in Iesum Naue. 775-776
     LIBER SEPTIMUS.---Questiones in Iudices. 791-792
    DE SUBSEQUENTI ANNOTATIONUM IN IOB OPERE. 282
    S. AURELII AUGUSTINI, HIPPONENSIS EPISCOPI, ANNOTATIONUM IN IOB LIBER UNUS. Ibid.
    ADMONITIO IN LIBRUM CUI TITULUS Speculum. 887-888
    S. AURELII AUGUSTINI, HIPPONENSIS EPISCOPI, DE SCRIPTURA SACRA SPECULUM. Ibid.
    PRAEFATIO. Ibid.
    De libro Legis, qui Exodus nominatur. 890
    De Leuitico. 892
    De Numeris. 895
    De Deuteronomio. 896
    De Iesu Naue. 902
    De Psalmis. Ibid.
    De Prouerbiis. 913
    De Ecclesiaste. 925
    De Cantico canticorum. Ibid.
    De libro Iob. 926
    De libro Osee. 928
    De libro Iel. Ibid.
    De libro Amos. Ibid.
    De libro Michee. 929
    De libro Habacuc. 930
    De libro Sophonie. Ibid.
    De libro Zacarie. 931
    De libro Malachie. Ibid.
    De libro Isaie. 932
    De libro Ieremie. 937
    De libro Ezechielis 941
    De libro Sapientie. 947
    De Ecclesiastico. 948
    De libro Tobie. 969
    De Euangelio secundum Mattheum. 970
    De Euangelio secundum Marcum. 980
    De Euangelio secundum Lucam. 983
    De Euangelio secundum Ioannem. 992
    De libro Actuum Apostolorum. 993
    De Epistola B. Pauli ad Romanos. 994
    De Epistola I B. Pauli ad Corinthios. 999
    De Epistola II B. Pauli ad Corinthios. 1007
    De Epistola B. Pauli ad Galatas. 1011
    De Epistola B. Pauli ad Ephesios. 1012
    De Epistola B. Pauli ad Philippenses. 1015
    De Epistola I B. Pauli ad Thessalonicenses. 1017
    De Epistola II B. Pauli ad Thessalonicenses. 1018
    De Epistola B. Pauli ad Colossenses. 1019
    De Epistola I B. Pauli ad Timotheum. 1020
    De Epistola II B. Pauli ad Timotheum. 1023
    De Epistola B. Pauli ad Titum. 1025
    De Epistola B. Pauli ad Philemonem. 1026
    De Epistola ad Hebreos. Ibid.
    De Epistola I Petri. 1029
    De Epistola II Petri. 1032
    De Epistola Iacobi. 1033
    De Epistola I Ioannis. 1036
    De Epistola II Ioannis. 1039
    De Epistola III Ioannis. Ibid.
    De libro Apocalypsis. 1040
    ADMONITIO IN LIBROS DE CONSENSU EuANGELISTARUM. Ibid.
    S. AURELII AUGUSTINI, HIPPONENSIS EPISCOPI, DE CONSENSU EuANGELISTARUM LIBRI QUATUOR. 1041-1042
    LIBER PRIMUS.---Dicto breuiter de Euangelistarum auctoritate, numero, ordine ac uaria scribendi ratione, Augustinus, priusquam de eorumdem consensu agat, illis hoc libro occurrit qui uel mouentur cur Christus ipse nichil scripserit, uel fingunt scriptos ab ipso fuisse libros de magicis; quique aduersus euangelicam doctrinam iactitant Christi discipulos non tantum magistro suo amplius tribuisse quam re uera erat, dicendo illum Deum; sed etiam deorum cultum prohibendo, non hoc docuisse quod ab ipso didicissent. Contra quos doctrinam Apostolorum ex prophetarum eloquiis uindicat, ostendens Deum Isrel solum colendum esse qui solus a Romanis quod deos alios coli secum uetaret, ante non receptus, iam demum Romanum imperium suo nomini subiugauit, atque apud omnes gentes, uti per suos prophetas futurum promiserat, idola comminuit per Euangelii predicationem. Ibid.
    CAPUT PRIMUM. Euangeliorum auctoritas. Ibid.
    II. Ordo Euangelistarum, et scribendi ratio. 1043
    III. Mattheus cum Marco ad regiam, Lucas ad sacerdotalem Christi personam intentionem retulit. 1044
    Iu. Ioannes ipsius diuinitatem exprimendam curauit. 1045
    u. uirtutes due, circa contemplatiuam Ioannes, circa actiuam Euangeliste alii uersantur. Ibid.
    uI. Quatuor animalia ex Apocalypsi de quatuor Euangelistis  alii aliis aptius intellexerunt. 1046
    uII. Causa suscepti operis de Euangelistarum consensu. Occurritur iis qui dicunt Christum nichil scripsisse, discipulos uero eius Deum illum predicando mentites fuisse. 1047
    uIII. Si fama narrante Christus creditur sapientissimus, cur maiori fama predicante non credatur Deus. 1048
    IX. Quidam fingunt Christum scripsisse libros de Magicis. 1049
    X. Eosdem libros Petro et Paulo inscriptos quidam delirant. Ibid.
    XI. In eos qui somniant Christum magica arte populos ad se conuertisse. 1050
    XII. Iudeorum Deus, illis subiugatis, ideo non fuit a Romanis receptus, quod is iuberet se solum coli simulacris deletis. Ibid.
    XIII. Iudeos cur Deus passus est subiugari. 1051
    XIu. Deus Hebreorum uictis illis se uictum non esse ostendit idolorum euersione et gentium omnium ad ipsius cultum conuersione. Ibid.
    Xu. Pagani Christum laudare compulsi, in eius discipulos contumeliosi. 1052
    XuI. Apostoli de subuertendis idolis nichil a Christo uel a prophetis diuersum docuerunt. Ibid.
    XuII. In Romanos qui Deum Isrel solum reiecerunt. 1053
    XuIII. Hebreorum Deus a Romanis non receptus, quia se solum coli uoluerit. Ibid.
    XIX. Hunc esse uerum Deum. 1054
    XX. Contra Deum Hebreorum nichil a Paganorum uatibus predictum reperitur. Ibid.
    XXI. Hic solus Deus colendus, qui cum alios coli prohibeat, coli non prohibetur ab aliis. 1055
    XXII. Opinio gentium de Deo nostro. Ibid.
    XXIII. De Ioue et Saturno quid nugati sint Pagani. 1056
    XXIu. Non omnes deos colunt, qui Deum Isrel reiiciunt, nec eum colunt, qui alios colunt. 1058
    XXu. Dii falsi alios coli secum non prohibent. Deum Isrel esse Deum uerum conuincitur ex operibus eius et predictis et impletis. 1059
    XXuI. Idololatria per Christi nomen et Christianorum fidem iuxta prophetias euersa. 1060
    XXuII. Urget idololatrarum reliquias, ut demum seruiant uero Deo idola ubique subuertenti. 1061
    XXuIII. Predicta idolorum reiectio. 1062
    XXIX. Deum Isrel quidni colant Pagani, si eum uel prepositum elementorum esse opinantur. 1063
    XXX. Deus Isrel impletis prophetiis iam ubique innotuit. Ibid.
    XXXI. Prophetia de Christo impleta. 1064
    XXXII. Apostolorum contra idololatriam doctrina uindicatur ex prophetiis. 1066
    XXXIII. In eos qui rerum humanarum felicitatem per christiana tempora diminutam esse conqueruntur. 1068
    XXXIu. Epilogus superiorum. 1069
    XXXu. Mediatoris mysterium antiquis per prophetiam, nobis per Euangelium predicatur. Ibid.
    LIBER SECUNDUS.---Matthei Euangelium usque ad cene narrationem ex ordine pertractat Augustinus, cumque eo comparat alia Marci, Luce et Ioannis Euangelia, demonstrans perpetuam inter quatuor Euangelistas reperiri consensionem. 1071-1072
    CAPUT PRIMUM. Quare usque ad Ioseph generatores Christi commemorentur, cum de illius semine Christus non sit natus, sed de uirgine Maria. Ibid.
    II. Quomodo sit Christus filius Dauid, cum ex Ioseph filii Dauid concubitu non sit natus. Ibid.
    III. Quare alios progeneratores Christi Mattheus enumerat, alios Lucas. Ibid.
    Iu. Quare quadraginta generationes, excepto ipso Christo, inueniuntur apud Mattheum, cum quatuordecim triplicet. 1074
    u. Quomodo Matthei ordini congruat ordo Luce in his que de conceptu et de infantia uel pueritia Christi alius pretermittit, alius commemorat. 1077
    uI. De ordine predicationis Ioannis Baptiste inter omnes quatuor. 1084
    uII. De duobus Herodibus. 1086
    uIII. Quomodo Mattheus dicat timuisse Ioseph ire cum infante Christo in Ierusalem, propter Archelaum; et non timuisse ire in Galileam, ubi erat tetrarcha Herodes frater eius. Ibid.
    IX. Quomodo dicat Mattheus ideo isse in Galileam Ioseph cum intante Christo quia timuit Archelaum pro suo patre regnantem in Ierusalem, cum Lucas dicat ideo isse in Galileam, quia ibi erat Nazareth  ciuitas eorum. 1086
    X. Quomodo Lucas dicit, Ibant parentes eius per omnes annos in Ierusalem in die solemni Pasche cum illo puero; cum dicat Mattheus quod metu Archelai timuerint illuc ire ab Aegypto redeuntes. 1087
    XI. Quomodo potuerint, completis diebus purgationis matris Christi, sicut Lucas dicit, ascendere cum illo in templum ad peragenda solemnia, si secundum Mattheum iam Herodi per Magos notum erat eum natum, pro quo, cum eum quereret, tot occidit infantes. Ibid.
    XII. De uerbis Ioannis inter omnes quatuor. 1088
    XIII. De baptizato Iesu. 1092
    XIu. De uerbis uocis facte de celo super baptizatum. Ibid.
    Xu. Quomodo secundum Ioannem Euangelistam dicat Ioannes Baptista, Ego non noueram eum; cum secundum alios inueniatur quod iam nouerat eum. 1093
    XuI. De tentato Iesu. Ibid.
    XuII. De uocatione apostolorum piscantium. 1094
    XuIII. De tempore secessionis iehsu in Galileam. 1097
    XIX. De illo sermone prolixo quem secundum Mattheum habuit in monte. 1098
    XX. Quomodo dicat Mattheus centurionem ad eum accessisse pro puero suo, cum Lucas dicat quod amicos ad eum miserit. 1100
    XXI. De socru Petri quo ordine narratum sit. 1101
    XXII. De ordine rerum que post hoc narrant, utrum nil inter se dissentiant Mattheus, Marcus et Lucas. 1102
    XXIII. De illo qui ait Domino, Sequar te quocumque ieris, et aliis que iuxta sunt, quo ordine narrentur a Mattheo et Luca. 1103
    XXIu. De transfretatione eius, ubi dormiuit in nauicula, et de expulsis demoniis, quos permisit in porcos, quomodo ea que gesta uel dicta sunt, conueniant inter Mattheum, Marcum et Lucam. 1104
    XXu. De paralytico cui dixit, Dimittuntur tibi peccata, et, Tolle grabatum tuum, maxime utrum locus ubi hoc factum est, conueniat inter Mattheum et Marcum; quia Mattheus dicit in ciuitate sua, Marcus autem in Capharnaum. 1105
    XXuI. De uocatione quoque Matthei, utrum Marco et Luce, qui dicunt Leuin Alphei, idem Mattheus congruat. 1106
    XXuII. De conuiuio ubi obiectum est ei quod cum peccatoribus manducaret, et quod non ieiunarent discipuli eius, quod uidetur alius alios dicere a quibus obiectum sit, et de uerbis eorum, responsisque Domini, utrum Mattheus, Marcus et Lucas, congruant. 1107
    XXuIII. De filia Archisynagogi resuscitata, et muliere que tetigit fimbriam uestimenti eius: utrum ordo quo dicta sunt nichil cuiquam eorum aduersetur, a quibus dicta sunt; et maxime de uerbis Archisynagogi, quibus rogauit Dominum. 1109
    XXIX. De duobus cecis et muto demonio, que solus Mattheus dicit. 1111
    XXX. Ubi turbarum misertus misit discipulos suos, dans eis potestatem sanitatum prestandarum, et eis multa mandauit, ordinans quemadmodum uiuerent; ubi querendum est quomodo Mattheus Marco et Luce congruat, maxime de uirga quam secundum Mattheum dicit non ferendam, secundum Marcum autem solam ferendam; et de habitu calceamentorum atque uestium. Ibid.
    XXXI. Ubi Ioannes Baptista misit ad Dominum de carcere discipulos suos, quid Mattheus et Lucas dicunt. 1115
    XXXII. Ubi exprobrauit ciuitatibus quod non egerint penitentiam, quod et Lucas dicit: ubi querendum est quemadmodum illi Mattheus ipso ordine congruat. Ibid.
    XXXIII. Ubi uocat ad tollendum iugum et sarcinam suam, quemadmodum Mattheus a Luca non discrepet in narrandi ordine. 1116
    XXXIu. Ubi discipuli spicas uellentes manducauerunt, quemadmodum inter se congruant Mattheus, Marcus et Lucas in narrandi ordine. Ibid.
    XXXu. De illo qui manum aridam cum haberet, sabbato curatus est, quemadmodum narratio Matthei concordet cum Marco et Luca, uel rerum ordine, uel Domini et Iudeorum uerbis. Ibid.
    XXXuI. Considerandum utrum ab isto cuius arida manus sanata est, digrediantur hi tres Euangeliste ut in nullo sibi aduersentur ipso narrationis ordine. 1117
    XXXuII. De muto et ceco qui demonium habebat, quomodo Mattheus Lucasque consentiant. Ibid.
     XXXuIII. Ubi ei dictum est quod in Beelzebub eiicit demonia, quidquid ex ipsa occasione locutus est de blasphemia aduersus Spiritum sanctum, et de duabus arboribus, utrum in nullo Mattheus a duobus aliis, maxime a Luca, dissentiat. 1118
    XXXIX. Quod respondit petentibus signum, de Iona propheta et de Niniuitis, et de regina Austri, et de spiritu immundo, qui cum exierit ab homine, redit et inuenit domum mundatam, quemodo Mattheus Luce congruat. Ibid.
    XL. Ubi ei nuntiata est mater et fratres eius, utrum a Marco et Luca ordo ipse non discrepet. 1119
    XLI. Quod ex nauicula turbis locutus est de illo cuius in seminando aliud cecidit in uia, etc., et de illo cui superseminata sunt zizania, et de grano sinapis, et de fermento; et quod in domo locutus est, de thesauro abscondito in agro, et de margarita, et de sagena missa in mare, et de proferente de thesauro noua et uetera, quomodo Marco et Luce Mattheus consentiat, uel in his que cum illo dixerunt, uel narrationis ordine. 1120
    XLII. Quod uenit in patriam suam, et mirabantur doctrinam, cum genus eius contemnerent: quomodo consentiat Marco et Luce Mattheus, maxime utrum narrandi ordo nichil alteri aduersetur. Ibid.
    XLIII. Quemadmodum inter se conueniant Mattheus, Marcus et Lucas de uerbis Herodis cum audisset de mirabilibus Domini, uel de ipso narrationis ordine. 1122
    XLIu. De Ioanne incluso, uel etiam occiso, quo ordine ab his tribus narretur. 1123
    XLu. Ad miraculum de quinque panibus quo ordine ab omnibus, et quemadmodum uentum sit. 1124
    XLuI. In ipso de quinque panibus miraculo quemadmodum inter se omnes quatuor conueniant. 1125
    XLuII. Quod ambulauit super aquas, quomodo qui hoc dixerunt inter se conueniant; et quomodo ab illo loco digrediantur, ubi turbas de quinque panibus pauit. 1127
    XLuIII. Quomodo Mattheus et Marcus non aduersentur in eo quod ab eis tribus narratur quid posteaquam transfretarunt factum sit. 1129
    XLIX. De muliere Chananea que dixit, Et canes edunt de micis cadentibus de mensa dominorum suorum, quomodo inter se Mattheus Lucasque consentiant. Ibid.
    L. Cum de septem panibus pauit turbas, utrum inter se Mattheus Marcusque conueniant 1130
    LI. Quod dicit Mattheus inde eum uenisse in fines Magedan, quomodo congruat Marco; et in eo quod petentibus signum respondit iterum de Iona. 1131
    LII. De fermento Phariseorum quomodo cum Marco conueniat, uel re uel ordine. Ibid.
    LIII. Cum interrogauit discipulos, quem illum dicerent homines, utrum nichil inter se repugnent Mattheus, Marcus et Lucas, rebus aut ordine. Ibid.
    LIu. Ubi prenuntiauit discipulis passionem suam, que sit inter Mattheum, Marcum et Lucam conuenientia. 1132
    Lu. Ubi subiungunt iidem tres quomodo preceperit Dominus ut post eum qui uoluerit ueniat, quam secum concordent. Ibid.
    LuI. Quod se Dominus tribus discipulis in monte ostendit cum Moyse et Elia, quomodo inter se congruant tres isti ordine et rebus, et maxime propter numerum dierum, quia Mattheus et Marcus dicunt post sex dies factum, quod Lucas post octo. 1133
    LuII. Ubi de aduentu Elie locutus est eis, que sit conuenientia inter Mattheum et Marcum. Ibid.
    LuIII. De illo qui ei obtulit filium suum, quem discipuli sanare non potuerunt, quemadmodum tres isti consentiant etiam ordine narrationis. 1134
    LIX. Ubi de passione sua cum eis dixisset, contristati sunt, quod tres ipsi eodem ordine commemorant. Ibid.
    LX. Ubi de ore piscis soluit tributum, quod Mattheus solus dicit. Ibid.
    LXI. De puero paruulo quem proposuit imitandum, de scandalis mundi, de membris corporis scandalizantibus, de angelis paruulorum qui uident faciem Patris, de una oue ex ouibus centum, de fratre corripiendo in secreto, de soluendis ligandisque peccatis, de concordia duorum et congregatione trium, de dimittendis peccatis usque septuagies septies, de seruo cui dimissum est multum debitum, et ipse paruum non dimisit conseruo, Mattheus quemadmodum ceteris non repugnet. Ibid.
    LXII. Quando interrogatus est utrum liceat dimittere uxorem, quemadmodum inter se consentiant Mattheus  et Marcus, maxime de ipsis interrogationibus uel Domini uel Iudeorum atque responsis, in quibus uidentur aliquantulum uariare. 1135
    LXIII. De paruulis quibus manus imposuit, de diuite cui dixit: uende omnia tua; de uinea quo conducti sunt operarii per horas diuersas, quemadmodum Mattheus duobus aliis non repugnet. 1136
    LXIu. Ubi secreto duodecim discipulis de passione sua predixit, et mater filiorum Zebedei cum filiis suis petiit ut unus eorum ad dexteram eius, alter ad sinistram sederet, quomodo non repugnet Mattheus aliis duobus. 1137
    LXu. De cecis Iericho illuminatis, quemadmodum non aduersetur Mattheus uel Marco uel Luce. Ibid.
    LXuI. De asine pullo, quomodo Mattheus ceteris congruat, qui solum pullum commemorant. 1138
    LXuII. De expulsis templo uendentibus et ementibus, quemadmodum tres isti non repugnent Ioanni qui hoc idem longe alibi dicit. 1139
    LXuIII. De arefacta arbore ficulnea, et que iuxta narrata sunt, quomodo non repugnet Mattheus ceteris, et maxime Marco de ordine narrationis. 1140
    LXIX. Cum Dominum interrogauerunt Iudei, in qua potestate ista faceret, quomodo inter se consentiant isti tres. 1141
    LXX. De duobus quibus imperauerit pater ut irent in uineam, et de uinea, que locata est aliis agricolis, quomodo non aduersetur Mattheus illis duobus, cum quibus eumdem ordinem tenet, et maxime in hac parabola quam omnes tres dicunt de uinea locata, propter responsionem eorum quibus dicebatur, ubi aliquantum uidetur uariare. 1142
    LXXI. De nuptiis filii Regis ad quas turbe inuitate sunt, quem Mattheus ordinem tenuerit, propter Lucam qui tale quiddam alibi dicit. 1145
    LXXII. De nummo Cesari reddendo, cuius habeat imaginem, et de muliere que septem fratribus nupserat, quemadmodum tres isti concordent. Ibid.
    LXXIII. De illo cui commendata sunt duo precepta dilectionis Dei et proximi, qui ordo sit narrantium Matthei et Marci, ne a Luca discrepare uideantur. 1146
    LXXIu. Quod Iudei interrogantur de Christo, cuius eis filius uideatur, utrum non repugnet Mattheus aliis duobus; quia secundum istum dicitur, Quid uobis uidetur de Christo? cuius est filius? Cui responderunt, Dauid; secundum illos autem, Quomodo dicunt Scribe Christum filium esse Dauid? 1147
    LXXu. De Phariseis sedentibus super cathedram Moysi, et dicentibus que non faciunt, ceterisque in eosdem Phariseos a Domino dictis, utrum sermo Matthei congruat aliis duobus, et maxime Luce, qui non hoc ordine, sed alibi similem commemorat. Ibid.
    LXXuI. Cum prenuntiauit templi euersionem, quomodo aliis duobus narrandi ordine congruat. 1149
    LXXuII. De sermone quem habuit in monte Oliueti, querentibus discipulis quando erit consummatio, quemadmodum tres isti inter se congruant. 1150
    LXXuIII. Quod commemorant Mattheus et Marcus ante biduum future Pasche, et postea dicunt quod in Bethania fuit, quomodo non repugnet Ioanni, qui cum ipsis narrat hoc idem quod factum est in Bethania, et dicit, Ante sex dies Pasche. 1152
    LXXIX. De cena in Bethania, ubi mulier unguento pretioso Dominum perfudit, quomodo inter se congruant Mattheus, Marcus et Ioannes, et quomodo Luce non aduersentur tale aliquid alio tempore commemoranti. 1154
    LXXX. Ubi mittit discipulos ut preparent ei manducare Pascha, quomodo inter se congruant Mattheus, Marcus et Lucas. 1156
    LIBER TERTIUS.---Euangelistarum a cene narratione ad Euangelii finem concordia, collato simul ordineque digesto singulorum contextu, demonstratur. 1157-1158
    CAPUT PRIMUM. De cena Domini, et de expresso traditore eius, quemadmodum inter se quatuor conueniant. Ibid.
    II. De predicta negatione Petri, quemadmodum ostendantur nichil inter se repugnare. Ibid.
    III. De his que dicta sunt a Domino donec exiret de domo ubi cenauerant, quemadmodum nichil discrepare monstrentur. 1163
    Iu. De his que gesta sunt in illo predio uel horto, quo ex illa domo post cenam uenerunt, quomodo trium, id est Matthei, Marci et Luce consonuntia demonstretur, quoniam Ioannes de hoc tacet. 1164
     u. De his que in eius apprehensione facta et dicta omnes commemorant, quomodo inter se nichil appareat dissentire. 1166
    uI. De his que gesta sunt cum duceretur Dominus ad domum principis sacerdotum, et que in ipsa domo cum nocte perductus esset, et maxime de Petri negatione, quemadmodum inter se omnes congruant. 1168
    uII. De his que mane gesta sunt, priusquam Pilato traderetur, quomodo Euangeliste inter se non discrepent; et de testimonio Ieremie quod Mattheus propter Domini pretium interposuit, cum hoc in eiusdem prophete Scriptura non inueniatur. 1173
    uIII. De his que apud Pilatum gesta sunt, quomodo inter se nichil dissentiant. 1176
    IX. De illusione qua illusus est a cohorte Pilati, quomodo non dissonent tres qui hoc dicunt, Mattheus, Marcus et Ioannes. 1181
    X. Quomodo non repugnet quod Mattheus, Marcus et Lucas angariatum dicunt, qui portaret eius crucem, cum Ioannes dicat quod eam iehsu ipse portauerit. 1182
    XI. De potu quem dederunt ei priusquam commemorata esset eius crucifixio, quomodo conueniat inter Mattheum et Marcum. Ibid.
    XII. De diuisione uestimentorum eius, quomodo inter se omnes conueniant. 1183
    XIII. De hora dominice passionis, quemadmodum non inter se dissentiant Marcus et Ioannes, propter tertiam et sextam. Ibid.
    XIu. De duobus latronibus cum illo crucifixis, quomodo omnes concordent. 1189
    Xu. De his qui Domino insultauerunt, quomodo inter se consonent Mattheus, Marcus et Lucas. 1190
    XuI. De latronum insultatione, quomodo non repugnent Mattheus et Marcus Luce, qui dixit unum eorum insultasse, alium credidisse. Ibid.
    XuII. De potu aceti, quomodo inter se omnes consentiant. 1191
    XuIII. De uocibus Domini quas continuo moriturus emisit, quomodo non repugnent Mattheus et Marcus Luce, et ipsi tres Ioanni. 1192
    XIX. De scissione ueli quomodo non dissentiant Mattheus et Marcus a Luca, quo ordine factum sit. Ibid.
    XX. De admiratione centurionis et eorum qui cum illo erant, quomodo inter se consentiant Mattheus, Marcus et Lucas. 1193
    XXI. De mulieribus que ibi stabant, quomodo Mattheus, Marcus et Lucas, qui dixerunt eas a longe stetisse, non repugnent Ioanni, qui nominauit unam earum iuxta crucem stetisse. 1194
    XXII. De Ioseph qui corpus Domini petiit à Pilato, quomodo omnes consentiant, et quomodo a seipso Ioannes non dissentiat. 1195
    XXIII. De sepultura eius, quomodo tres a Ioanne non dissentiant. Ibid.
    XXIu. De his que circa tempus resurrectionis Domini facta sunt, quemadmodum omnes non inter se dissentiant. 1196
    XXu. In eo quod se postea discipulis manifestauit, quomodo sibi omnes Euangeliste non aduersentur, collatis testimoniis et de apostolo Paulo et de Actibus Apostolorum. 1203
    LIBER QUARTUS.---De iis que peculiaria sunt Marci, Luce et Ioannis. 1215-1216
    CAPUT PRIMUM. In Euangelio Marci, exceptis his que cum Mattheo dixit, quomodo nulla repugnantia demonstretur, ab initio usque ad illud ubi ait, Et ingrediuntur Capharnaum, et statim sabbatis docebat eos, quod cum Luca dicit. 1216-1217
    II. De homine a quo spiritus immundus eiectus est conuexans eum, quomodo Luce qui hoc cum eo dixit, non repugnet. 1217
    III. De nomine Petri, quomodo etiam atque etiam commendetur, non repugnare Ioanni, qui dixit quando hoc nomen accepit. Ibid.
    Iu. Quod dixit, Quanto magis eis precipiebat ut tacerent, tanto magis plus dicebant, quomodo non repugnet prescientie ipsius, que in Euangelio commendatur. 1218
    u. De quo suggessit Ioannes, quod in nomine eius eiiceret demonia non sociatus discipulis, et dixit, Nolite prohibere eos: qui enim contra uos non est, pro uobis est; quomodo non repugnet illi sententie ubi ait, Qui non mecum est, aduersus me est. 1219
    uI. Quod in occasione huius qui in nomine Christi eiiciebat demonia, quamuis cum discipulis non sequeretur,  Marcus amplius quam Lucas Dominum dixisse narrauit, quomodo ostendatur ad hoc ipsum pertinere quod illum in nomine suo uirtutem facientem uetuit prohiberi. 1220
    uII. Hinc usque ad cenam Domini unde omnia omnium considerari ceperunt, nullam de Marco questionem esse tractatam. 1221
    uIII. De Luce Euangelio, quomodo principium eius congruat principio libri Actuum Apostolorum. Ibid.
    IX. Quomodo ostendatur quod de piscibus captis Lucas commemorauit non pertinere ad illud quod uidetur simile Ioannes narrasse post Domini resurrectionem, atque inde iam usque ad cenam Domini, unde omnium omnia usque ad finem considerata sunt, nullam etiam ex Euangelio Luce tractatam esse questionem 1222
    X. De Ioanne euangelista, quid a ceteris tribus distet. 1223
    ADMONITIO IN LIBROS DE SERMONE DOMINI IN MONTE. 1229-1230
    S. AURELII AUGUSTINI, HIPPONENSIS EPISCOPI, DE SERMONE DOMINI IN MONTE SECUNDUM MATTHAEUM LIBRI DUO. Ibid.
    LIBER PRIMUS.---Explicatur prior pars sermonis a Domino in monte habiti, contenta Matthei capite quinto. Ibid.
    LIBER SECUNDUS.---In posteriorem partem sermonis Domini in monte, contentam Matthei capitibus sexto et septimo. 1269-1270
    S. AURELII AUGUSTINI, HIPPONENSIS EPISCOPI, QUAESTIONUM EuANGELIORUM LIBRI DUO. 1321-1322
    PROLOGUS. Ibid.
    LIBER PRIMUS.---Questiones in Euangelium secundum Mattheum. 1323-1324
    LIBER SECUNDUS.---Questiones in Euangelium secundum Lucam. 1333-1334
    ADMONITIO IN LIBRUM SEPTEMDECIM QUAESTIONUM SUPER MATTHAEUM. 1363-1364
    QUAESTIONUM SEPTEMDECIM IN EuANGELIUM SECUNDUM MATTHAEUM LIBER UNUS. 1365-1366
    ADMONITIO DE TRACTATIBUS IN IOANNEM. 1375-1376
    PRAEFATIO INCERTI AUCTORIS. 1377-1378
    S. AURELII AUGUSTINI, HIPPONENSIS EPISCOPI, IN IOANNIS EuANGELIUM TRACTATUS CXXIu. 1379-1380
    TRACTATUS PRIMUS. In illud Ioannis, In principio erat uerbum, et uerbum erat apud Deum, et Deus erat uerbum, etc., usque ad id, Et tenebre eam non comprehenderunt. Cap. I, u\. 1-5. Ibid.
    TRACT. II. De eo quod scriptum est, Fuit homo missus a Deo, cui nomen erat Ioannes, etc., usque ad id, Plenum gratie et ueritatis. Cap. I, u\. 6-14. 1388
    TRACT. III. Ab eo quod scriptum est, Ioannes testimonium perhibet de seipso, etc., usque ad id, Unigenitus Filius, qui est in sinu Patris, ipse enarrauit. Cap. I, u\. 15-18. 1396
    TRACT. Iu. Ab eo quod scriptum est, Et hoc est testimonium Ioannis, quando miserunt Iudei ab Ierosolymis sacerdotes, etc., usque ad id, Ipse est qui baptizat in Spiritu sancto, etc. Cap. I, u\. 19-33. 1406
    TRACT. u. Rursum in illud, Et ego nesciebam eum, etc. Quid noui Ioannes didicerit de Domino per columbam. Cap. I, u\. 33. 1414
    TRACT. uI. In eumdem Euangelii locum. Quare Deus per columbe speciem ostendere uoluerit Spiritum sanctum. Cap. I, u\u\. 32, 33. 1425
    TRACT. uII. Ab eo quod scriptum est, Et ego uidi, et testimonium perhibui quia hic est Filius Dei, usque ad id, men dico uobis, uidebitis celum apertum, et Angelos ascendentes et descendentes super Filium hominis. Cap. I, u\. 34-51. 1437
    TRACT. uIII. Ab eo Euangelii loco, Et die tertia nuptie facte sunt in Cana Galilee; usque ad id, Quid mihi et tibi est, mulier? nondum uenit hora mea. Cap. II, u\. 1-4. 1456
    TRACT. IX. In eamdem Euangelii lectionem. Quid mysterii sit in miraculo facto in nuptiis apud Cana Galilee. Cap. II, u\. 1-11. 1458
    TRACT. X. Ab eo Euangelii loco, Post hec descendit in Capharnaum ipse et mater eius, etc., usque ad id, Ille autem dicebat de templo corporis sui. Cap. II, u\. 12-21. 1466
    TRACT. XI. Ab eo quod scriptum est, Cum autem esset Ierosolymis in Pascha in die festo multi crediderunt in nomine eius; usque ad id, Nisi quis renatus fuerit ex aqua et Spiritu, non potest introire in regnum Dei. Cap. II, u\. 23-25, et cap. III, u\. 1-5. 1474
    TRACT. XII. Ab eo Euangelii loco, Quod natum est de carne, caro est, etc., usque ad id, Qui autem facit  ueritatem, uenit ad lucem, ut manifestentur eius opera, quia in Deo sunt facta. Cap. III, u\. 6-21. 1484
    TRACT. XIII. Ab eo Euangelii loco, Post hec uenit iehsu et discipuli eius in Iudeam terram, etc., usque ad id, Amicus autem sponsi, qui stat et audit eum gaudio gaudet propter uocem sponsi. Cap. III, u\. 22-29. 1492
    TRACT. XIu. Ab eo Euangelii loco, Hoc ergo gaudium meum impletum est, etc., usque ad id, Qui autem incredulus est Filio, non uidebit uitam, sed ira Dei manet super eum. Cap. III, u\ 29-36. 1502
    TRACT. Xu. Ab eo Euangelii loco, Ut ergo cognouit iehsu quia audierunt Pharisei quia iehsu plures discipulos facit, etc., usque ad id, Et scimus quia hic est uere saluator mundi. Cap. Iu, u\. 1-42. 1510
    TRACT. XuI. Ab eo Euangelii loco, Post duos autem dies exiit inde, et abiit in Galileam; usque ad id, Et credidit ipse, et domus eius tota. Cap. Iu, u\. 43-53. 1522
    TRACT. XuII. Ab eo quod scriptum est, Post hec erat dies festus Iudeorum, et ascendit iehsu Ierosolymam; usque ad id, Querebant eum Iudei interficere, quia non solum soluebat sabbatum, sed et patrem suum dicebat Deum, equalem se faciens Deo. Cap. u, u\. 1-18. 1527
    TRACT. XuIII. In eum Euangelii locum, Amen, amen dico uobis, non potest Filius a se facere quidquam, nisi quod uiderit Patrem facientem; quecumque enim ille fecerit, hec et Filius similiter facit. Cap. u, u\. 19. 1535
    TRACT. XIX. Ab eo quod scriptum est, Non potest a se Filius facere quidquam, nisi quod uiderit Patrem facientem; usque ad id, Quia non quero uoluntatem meam, sed uoluntatem eius qui misit me. u\. 19-30. 1543
    TRACT. XX. Rursum in illud, Amen, amen dico uobis, non potest Filius a se facere quidquam, nisi quod uiderit Patrem facientem; quecumque enim Pater facit, hec eadem et Filius similiter facit. Cap. u, u\. 19. 1556
    TRACT. XXI. Ab eo quod scriptum est, Pater enim diligit Filium, et omnia demonstrat ei que ipse facit; usque ad id, Qui non honorificat Filium, non honorificat Patrem qui misit illum. Cap. u, u\. 20-33. 1564
    TRACT. XXII. Ab eo quod scriptum est, Amen, amen dico uobis, quia qui uerbum meum audit, et credit ei qui misit me, habet uitam eternam, usque ad id, Quod non quero uoluntatem meam, sed uoluntatem eius qui misit me. Cap. u, u\. 24-30. 1574
    TRACT. XXIII. In illam lectionem Euangelii, Si ego testimonium perhibeo de me, etc., usque ad id, Et non uultis uenire ad me, ut uitam habeatis. Tum etiam repetuntur superiores lectiones iam ante tractate, scilicet ab his uerbis, Amen, amen dico uobis, non potest Filius a se facere quidquam, etc. Cap. u, u\. 19-40. 1582
    TRACT. XXIu. Ab eo quod scriptum est, Post hec abiit iehsu trans mare Galilee, quod est Tiberiadis; usque ad id, Hic est uere propheta qui uenit in mundum. Cap. uI, u\. 1-14. 1592
    TRACT. XXu. Ab eo quod scriptum est, iehsu ergo cum cognouisset quod uenissent ut raperent eum; usque ad id, Et ego resuscitabo eum in nouissimo die. Cap. uI, u\. 15-44. 1596
    TRACT. XXuI. Ab eo quod scriptum est, Murmurabant ergo Iudei de illo, quia dixisset, Ego sum panis qui de celo descendi; usque ad id, Qui manducat hunc panem, uiuet in eternum. Cap. uI, u\. 41-59. 1606
    TRACT. XXuII. Ab eo quod scriptum est, Hec dixit, in synagoga docens sabbato in Capharnaum; usque ad id, Ille enim traditurus erat eum, cum esset unus ex duodecim. Cap. uI, u\. 60-72. 1615
    TRACT. XXuIII. Ab eo Euangelii loco, Et post hec ambulabat iehsu in Galileam; usque ad id, Nemo tamen palam loquebatur de eo, propter metum Iudeorum. Cap. uII, u\. 1-13. 1622
    TRACT. XXIX. In illud Euangelii, Iam autem die festo mediante, ascendit iehsu in templum; usque ad id, Qui misit illum, hic uerax est, et iniustitia in illo non est. Cap. uII, u\. 14-18. 1628
    TRACT. XXX. Ab eo loco, Nonne Moyses dedit uobis Legem, et nemo ex uobis facit Legem? usque ad id, Nolite iudicare secundum faciem, sed iustum iudicium iudicate. Cap. uII, u\. 19-24. 1632
    TRACT. XXXI. Ab eo loco, Dicebant ergo quidam ex Ierosolymis, Nonne hic est quem querebant Iudei interficere? usque ad id, Queretis me, et non inuenietis; et ubi sum ego, uos non potestis uenire. Cap. uII, u\. 25-36. 1636
     TRACT. XXXII. Ab eo loco, In nouissimo autem die festiuitatis stabat iehsu et clamabat, dicens, Si quis sitit, ueniat ad me, et bibat; usque ad id, Nondum enim erat Spiritus datus, quia iehsu nondum fuerat glorificatus. Cap. uII, u\. 37-39. 1642
    TRACT. XXXIII. Ab eo loco Euangelii, Ex illa ergo turba cum audissent hos sermones eius, etc., usque ad id, Nec ego te condemnabo; uade, et amplius noli peccare. Cap. uII, u\. 40-53, et cap. uIII, u\. 1-11. 1647
    TRACT. XXXIu. In illud, Ego sum lux mundi: qui sequitur me, non ambulat in tenebris, sed habebit lumen uite. Cap. uIII, u\. 12. 1652
    TRACT. XXXu. Ab eo quod legitur, Dixerunt ergo Pharisei, Tu de teipso testimonium perhibes, etc., usque ad id, uerum est testimonium meum, quia scio unde ueni, et quo uado. Cap. uIII, u\. 13-14. 1657
    TRACT. XXXuI. Ab eo quod scriptum est, uos secundum carnem iudicatis, ego non iudico quemquam; usque ad id, Ego sum qui testimonium perhibeo de me ipso, et testimonium perhibet de me, qui misit me Pater. Cap. uIII, u\. 15-18. 1662
    TRACT. XXXuII. Ab eo quod scriptum est, Dicebant ergo, Ubi est pater tuus? usque ad id, Et nemo apprehendit eum, quia nondum uenerat hora eius. Cap. uIII, u\. 19-20. 1670
    TRACT. XXXuIII. Ab eo quod scriptum est, Dixit ergo eis iehsu, Ego uado, et queretis me; usque ad id, Dixit eis iehsu, Principium, quia et loquor uobis. Cap. uIII, u\. 21-25. 1675
    TRACT. XXXIX. Ab eo quod scriptum est, Multa habeo de uobis loqui et iudicare; usque ad id, Et non cognouerunt quia Patrem eius dicebat Deum. Cap. uIII, u\u\. 26-27. 1682
    TRACT. XL. Ab eo loco, Dixit ergo eis iehsu: Cum exaltaueritis Filium hominis; usque ad id, Et cognoscetis ueritatem, et ueritas liberabit uos. Cap. uIII, u\u\. 28-32. 1686
    TRACT. XLI. Rursum in illud, Dicebat autem iehsu ad eos qui crediderunt; usque ad id, Si ergo uos Filius liberauerit, uere liberi eritis. Cap. uIII, u\. 31-36. 1692
    TRACT. XLII. Ab eo quod scriptum est, Scio quia filii Abrahe estis, sed queritis me interficere; usque ad id, Propterea uos non auditis, quia ex Deo non estis. Cap. uIII, u\. 37-47. 1700
    TRACT. XLIII. Ab eo quod scriptum est, Responderunt igitur Iudei et dixerunt ei; usque ad id, Tulerunt ergo lapides Iudei ut iacerent in eum; iehsu autem abscondit se, et exiuit de templo. Cap. uIII, u\. 48-59. 1706
    TRACT. XLIu. Ab eo quod scriptum est, Et preteriens uidit hominem cecum a natiuitate; usque ad id, Nunc uero dicitis, Quia uidemus: peccatum uestrum manet. Cap. IX. 1713
    TRACT. XLu. Ab eo quod scriptum est, Amen, amen dico uobis, qui non intrat per ostium in ouile ouium, sed ascendit aliunde, ille fur est et latro; usque ad id, Ego ueni ut uitam habeant, et abundantius habeant. Cap. X, u\. 1-10. 1719
    TRACT. XLuI. Ab eo quod scriptum est, Ego sum pastor bonus, etc., usque ad id, Mercenarius autem fugit, quia mercenarius est, et non pertinet ad eum de ouibus. Cap. X, u\. 11-13. 1727
    TRACT. XLuII. Ab eo quod scriptum est, Ego sum pastor bonus, et cognosco oues meas, etc., usque ad id, Numquid demonium potest cecorum oculos aperire? Cap. X, u\. 14-21. 1732
    TRACT. XLuIII. Ab eo loco, Facta sunt encenia in Ierosolymis; usque ad id, Omnia autem quecumque dixit Ioannes de hoc, uera erant, et multi crediderunt in eum. Cap. X, u\. 22-42. 1741
    TRACT. XLIX. Ab eo quod legitur, Erat autem quidam languens, Lazarus; usque ad id, Abiit in regionem iuxta desertum, in ciuitatem que dicitur Ephrem, et ibi morabatur cum discipulis suis. Cap. XI, u\. 1-54. 1746
    TRACT. L. Ab eo loco, Proximum erat Pascha Iudeorum; usque ad id, Multi propter illum abibant, et credebant in Iesum. Cap. XI, u\u\. 55, 56, et cap. XII, u\. 1-11. 1758
    TRACT. LI. Ab eo quod scriptum est, In crastinum autem turba multa que uenerat ad diem festum, etc., usque ad id, Si quis mihi ministrauerit, honorificabit illum Pater meus. Cap. XII, u\. 12-26. 1764
    TRACT. LII. Ab eo quod scriptum est, Nunc anima mea turbata est; et quid dicam? usque ad id, Hec locutus est iehsu, et abiit, et abscondit se ab eis. Cap. XII, u\. 27-36. 1769
     TRACT. LIII. Ab eo quod scriptum est, Cum autem tanta signa fecisset coram eis, non credebant in eum; usque ad id, Dilexerunt gloriam hominum magis quam gloriam Dei. Cap. XII, u\. 37-43. 1774
    TRACT. LIu. Ab eo quod scriptum est, Qui credit in me, non credit in me, sed in eum qui misit me; usque ad id, Que ego loquor, sicut dixit mihi Pater, sic loquor. Cap. XII, u\. 44-50. 1780
    TRACT. Lu. Ab eo loco, Ante diem festum Pasche, sciens iehsu quia uenit hora eius; usque ad id, Et cepit lauare pedes discipulorum, et extergere linteo quo erat precinctus. Cap. XIII, u\. 1-5. 1784
    TRACT. LuI. Ab eo quod scriptum est, uenit ergo ad Simonem Petrum, etc., usque ad id, Qui lotus est non indiget nisi ut pedes lauet, sed est mundus totus. Cap. XIII, u\. 6-10. 1787
    TRACT. LuII. Quonam modo Ecclesia timeat inquinare pedes, dum pergit ad Christum. 1789
    TRACT. LuIII. Ab eo quod Dominus dicit, Et uos mundi estis, sed non omnes; usque ad id, Exemplum dedi uobis, ut quemadmodum ego feci uobis, ita et uos faciatis. Cap. XIII, u\. 10-15. 1792
    TRACT. LIX. Ab eo quod Dominus dicit, Amen, amen dico uobis: non est seruus maior domino suo; usque ad id, Qui autem me accipit, accipit eum qui misit me. Cap. XIII, u\. 16-20. 1795
    TRACT. LX. In illud, Cum hec dixisset iehsu turbatus est spiritu. Cap. XIII, u\. 21. 1797
    TRACT. LXI. Ab eo quod Dominus ait, Amen, amen dico uobis quia unus ex uobis tradet me; usque ad id, Ille est cui ego tinctum panem porrexero. Cap. XIII, u\. 21-26. 1799
    TRACT. LXII. Ab eo quod scriptum est, Et cum tinxisset panem, dedit Iude; usque ad id, Nunc clarificatus est Filius hominis. Cap. XIII, u\. 26-31. 1801
    TRACT. LXIII. De eo quod Dominus ait, Nunc clarificatus est Filius hominis; usque ad id, Et continuo clarificabit eum. Cap. XIII, u\u\. 31, 32. 1803
    TRACT. LXIu. In id quod Dominus dicit, Filioli adhuc modicum uobiscum sum: queretis me, et sicut dixi Iudeis, quo ego uado, uos non potestis uenire; et uobis dico modo. Cap. XIII, u\. 33. 1805-1806
    TRACT. LXu. In id quod Dominus ait, Mandatum nouum do uobis, ut diligatis inuicem sicut dilexi uos ut et uos inuicem diligutis; in hoc cognoscent omnes quia mei discipuli estis, si dilectionem habueritis in inuicem. Cap. XIII, u\u\. 34, 35. 1807-1808
    TRACT. LXuI. De eo quod sequitur, Dicit ei Simon Petrus: Domine, quo uadis? usque ad id, Amen amen dico tibi, non cantabit gallus, donec ter me neges. Cap. XIII, u\. 36-38. 1810
    TRACT. LXuII. De eo quod Dominus dicit, Non turbetur cor uestrum; usque ad id, Iterum uenio, et accipium uos ad meipsum. Cap. XIu, u\. 1-3. 1811-1812
    TRACT. LXuIII. In eamdem lectionem. 1813
    TRACT. LXIX. In id quod Dominus dicit, Et quo ego uado scitis, et uiam scitis; usque ad id, Nemo uenit ad Patrem, nisi per me. Cap. XIu, u\. 4-6. 1815
    TRACT. LXX. De eo quod Dominus ait, Si cognouissetis me, et Patrem meum utique cognouissetis; usque ad id. Non credis quia ego in Patre, et Pater in me est? Cap. XIu, u\. 7-10. 1818
    TRACT. LXXI. In id quod Dominus dicit, uerba que ego loquor uobis, a meipso non loquor; usque ad id, Si quid petieritis Patrem in nomine meo, hoc faciam. Cap. XIu, u\. 10-14. 1820
    TRACT. LXXII. In eamdem lectionem. 1822
    TRACT. LXXIII. Item in eamdem lectionem. 1824
    TRACT. LXXIu. De eo quod ait, Si diligitis me, mandata mea seruate; usque ad id, Apud uos manebit, et in uobis erit. Cap. XIu, u\. 15-17. 1826
    TRACT. LXXu. De eo quod ait iehsu, Non relinquam uos orphanos; usque ad id, Et ego diligam eum, et manifestabo ei meipsum. Cap. XIu, u\. 18-21. 1829
    TRACT. LXXuI. De eo quod sequitur, Dicit ei Iudas, non ille Iscariotes, etc., usque ad id, Sermo quem audistis non est meus, sed eius qui misit me, Patris. Cap. XIu, u\. 22-24. 1831
    TRACT. LXXuII. De eo quod sequitur, Hec locutus sum uobis apud uos manens; usque ad id, Pacem meam do uobis; non quomodo mundus dat, ego do uobis. Cap. XIu, u\. 25-27. 1833
    TRACT. LXXuIII. In id quod Dominus dicit, Non turbetur cor uestrum, neque formidet, etc. Cap. XIu, u\. 27-28. 1835
    TRACT. LXXIX. De eo quod ait, Et nunc dixi uobis priusquam fiat, etc., usque ad id, Surgite, eamus hinc. Cap. XIu, u\. 29-31. 1837
     TRACT. LXXX. De eo quod dicit, Ego sum uitis uera, et Pater meus agricola est; usque ad id, Iam uos mundi estis propter sermonem quem locutus sum uobis. Cap. Xu, u\. 1-3. 1839
    TRACT. LXXXI. De eo quod ait, Manete in me, et ego in uobis; usque ad id, Quodcumque uolueritis petetis, et fiet uobis. Cap. Xu, u\. 4-7. 1841
    TRACT. LXXXII. De eo quod Dominus dicit, In hoc clarificatus est Pater meus, ut fructum plurimum afferatis; usque ad id, Et maneo in eius dilectione. Cap. Xu, u\. 8-10. 1842
    TRACT. LXXXIII. In hec uerba, Hec locutus sum uobis, ut gaudium meum in uobis sit, et gaudium uestrum impleatur. Hoc est preceptum meum, ut diligatis inuicem, sicut dilexi uos. Cap. Xu, u\u\. 11, 12. 1844
    TRACT. LXXXIu. In illud, Maiorem hac dilectionem nemo habet, ut animam suam ponat quis pro amicis suis. Cap. Xu, u\. 13. 1846
    TRACT. LXXXu. De eo quod dicit, uos amici mei estis, si feceritis que precipio uobis. Iam non dico uos seruos; quia seruus nescit quid faciat dominus eius. Cap. Xu, u\u\. 14, 15. 1848
    TRACT. LXXXuI. De eo quod Dominus ait, uos autem dixi amicos, usque ad id, Ut quodcumque petieritis Patrem in nomine meo, det uobis. Cap. Xu, u\u\. 15, 16. 1850
    TRACT. LXXXuII. De eo quod ait iehsu, Hec mando uobis ut diligatis inuicem; usque ad id, Sed ego elegi uos de mundo; propterea odit uos mundus. Cap. Xu, u\. 17-19. 1852
    TRACT. LXXXuIII. De eo quod dicit iehsu, Mementote sermonis mei, etc., usque ad id, Sed hec omnia facient uobis propter nomen meum, quia nesciunt eum qui misit me. Cap. Xu, u\u\. 20, 21. 1854
    TRACT. LXXXIX. De eo quod dicit Dominus, Si non uenissem, et locutus eis fuissem; usque ad id. Qui me odit, et Patrem meum odit. Cap. Xu, u\u\. 22, 23. 1856
    TRACT. XC. In illud, Qui me odit, et Patrem meum odit. Cap. Xu, u\. 23. 1858
    TRACT. XCI. Si opera non fecissem in eis, que nemo alius fecit; usque ad id, Quia odio habuerunt me gratis. Cap. Xu, u\u\. 24, 25. 1860
    TRACT. XCII. In hec uerba, Cum autem uenerit Paracletus quem ego mittam uobis a Patre, Spiritum ueritati, etc. Cap. Xu, u\u\. 26, 27. 1862
    TRACT. XCIII. De eo quod Dominus dicit, Hec locutus sum uobis, ut non scandalizemini; usque ad id, Sed hec locutus sum uobis, ut, cum uenerit hora eorum, reminiscamini, quia ego dixi uobis. Cap. XuI, u\. 1-4. 1864
    TRACT. XCIu. De eo quod dicit iehsu, Hec autem uobis ab initio non dixi, quia uobiscum eram; usque ad id, Si autem abiero, mittam eum ad uos. Cap. XuI, u\. 5-7. 1868
    TRACT. XCu. In hec uerba superioris lectionis, Cum uenerit ille, arguet mundum de peccato, et de iustitia, etc. Cap. XuI, u\ 8-11. 1870
    TRACT. XCuI. In hec uerba, Adhuc multa habeo uobis dicere; sed non potestis portare modo; cum autem uenerit ille Spiritus ueritatis, docebit uos omnem ueritatem. Cap. XuI, u\u\. 12, 13. 1875
    TRACT. XCuII. In eamdem lectionem. 1877
    TRACT. XCuIII. In eamdem lectionem. 1880
    TRACT. XCIX. In illud, Non enim loquetur a semetipso, sed quecumque audiet, loquetur. Cap. XuI, u\. 13. 1885
    TRACT. C. In eiusdem lectionis uerba postrema. 1890
    TRACT. CI. De eo quod Dominus dicit, Modicum et iam non uidebitis me; usque ad id, Et in illo die me non rogabitis quidquam. Cap. XuI, u\. 16-23. 1893
    TRACT. CII. De eo quod Dominus ait, Amen, amen dico uobis, si quid petieritis Patrem in nomine meo, dabit uobis; usque ad id, Iterum relinquo mundum, et uado ad Patrem. Cap. XuI, u\. 23-28. 1896
    TRACT. CIII. De eo quod sequitur, Dicunt ei discipuli eius: Ecce nunc palam loqueris; usque ad id, Sed confidite, ego uici mundum. Cap. XuI, u\. 29-33. 1899
    TRACT. CIu. In id quod sequitur, Hec locutus est iehsu, et subleuatis oculis in celum dixit: Pater, uenit hora, clarifica Filium tuum, ut Filius clarificet te. Cap. XuII, u\. 1. 1901
    TRACT. Cu. Ab eo quod Dominus ait, Ut Filius tuus clarificet te; usque ad id, Claritate quam habui, priusquam mundus esset, apud te. Cap. XuII, u\. 1-5. 1904
     TRACT. CuI. De eo quod Dominus dicit, Manifestaui nomen tuum hominibus, usque ad id, et crediderunt quia tu me misisti. CAP. XuII, u\. 6-8. 1908
    TRACT. CuII. De eo quod dicit iehsu, Ego pro eis rogo; etc., usque ad id, Ut habeant gaudium meum impletum in semetipsis. Cap. XuII, u\. 9-13. 1942
    TRACT. CuIII. De eo quod ait iehsu, Ego dedi eis sermonem tuum; usque ad id, Ut sint et ipsi sanctificati in ueritate. Cap. XuII, u\. 14-19. 1915
    TRACT. CIX. In illud, Non pro his autem rogo tantum, sed et pro eis qui credituri sunt per uerbum eorum in me. Cap. XuII, u\. 20. 1917
    TRACT. CX. De eo quod sequitur, Ut omnes unum sint, etc., usque ad id, Et dilexisti eos, sicut et me dilexisti. Cap. XuII, u\u\. 21, 23. 1920
    TRACT. CXI. De eo quod Dominus dicit, Pater, quos dedicti mihi, uolo ut ubi ego sum, et illi sint mecum; usque ad id, Ut dilectio qua dilexisti me, in ipsis sit, et ego in ipsis. Cap. XuII, u\. 24-26. 1925
    TRACT. CXII. In id quod sequitur, Hec cum dixisset iehsu, egressus est cum discipulis suis, etc., usque ad id, Comprehenderunt Iesum, et ligauerunt eum. Cap. XuIII, u\. 1-12. 1929
    TRACT. CXIII. Ab eo quod legitur, Et adduxerunt eum ad Annam primum; usque ad id, Iterum ergo negauit Petrus, et statim gallus cantauit. Cap. XuIII, u\. 13-27. 1932
    TRACT. CXIu. Ab eo loco, Adducunt ergo Iesum ad Caipham in pretorium; usque ad id, Ut Sermo Iesu impleretur quem dixit, significans qua morte esset moriturus. Cap. XuIII, u\. 28-32. 1936
    TRACT. CXu. De eo quod dicitur, Introiuit ergo iterum in pretorium Pilatus; usque ad id, Erat autem Barabbas latro. Cap. XuIII, u\. 33-40. 1938
    TRACT. CXuI. In id quod sequitur, Tunc ergo apprehendit Pilatus Iesum, et flagellauit; usque ad id, Susceperunt autem Iesum, et eduxerunt. Cap. XIX, u\. 1-16. 1941
    TRACT. CXuII. De eo quod sequitur, Et baiulans sibi crucem, exiit in eum qui dicitur Caluarie locum; usque ad id, Respondit Dilatus: Quod scripsi, scripsi. Cap. XIX, u\. 17-22. 1944
    TRACT. CXuIII. In hec uerba, Milites ergo cum crucifixissent eum, acceperunt uestimenta eius, etc. Cap. XIX, u\u\. 23, 24. 1947
    TRACT. CXIX. Ab eo quod sequitur, Et milites quidem hec fecerunt; usque ad id, Et inclinato capite tradidit spiritum. Cap. XIX, u\. 24-30. 1950
    TRACT. CXX. Ab eo quod sequitur, Iudei ergo, quoniam parasceue erat, etc., usque ad id, Nondum enim sciebant Scripturam, quia oportet eum a mortuis resurgere. Cap. XIX, u\. 31-42, et cap. XX, u\. 1-9. 1952
    TRACT. CXXI. De eo quod sequitur, Abierunt ergo iterum ad semetipsos discipuli; usque ad id, Beati qui non uiderunt et crediderunt. Cap. XX, u\. 10-29. 1955
    TRACT. CXXII. De eo quod sequitur, Multa quidem et alia signa fecit iehsu; usque ad id, Et cum tanti essent, non est scissum rete. Cap. XX, u\u\. 30, 31, et cap. XXI, u\. 1-11. 1959
    TRACT. CXXIII. De eo quod dicit iehsu, uenite, prandete; usque ad id, Hoc autem dixit, significans qua morte clarificaturus esset Deum. Cap. XXI, u\. 12-19. 1965
    TRACT. CXXIu. Ab eo loco, Et cum hoc dixisset, dicit ei: Sequere me, etc., usque in finem Euangelii Cap. XXI, u\. 19-25. 1969
    S. AURELII AUGUSTINI, HIPPONENSIS EPISCOPI, IN EPISTOLAM IOANNIS AD PARTHOS TRACTATUS DECEM. 1977-1978
    PROLOGUS. Ibid.
    TRACTATUS PRIMUS.---De eo quod Ioannes scribit, Quod erat ab initio, quod audiuimus, et quod uidimus, etc.; usque ad id, Quoniam tenebre excecauerunt oculos eius. Cap. I, et cap. II, u\. 1-11. Ibid.
    TRACT. II. Ab eo uersiculo, Scribo uobis, filioli, quia remittuntur uobis peccata per nomen eius; usque ad istum, Qui autem fecerit uoluntatem Dei, manet in eternum, sicut et ipse manet in eternum. Cap. II, u\. 12-17. 1988
    TRACT. III. De eo quod sequitur, Pueri, nouissima hora est; usque ad id, Unctio ipsius docet uos de omnibus. Cap. II, u\. 18-27. 1997
    TRACT. Iu. De eo quod sequitur, Et uerax est, et non est mendax; usque ad id, In hoc manifestatus est Filius Dei, ut soluat opera diaboli. 2005
    TRACT. u. In id quod sequitur, Omnis qui natus est ex Deo, non facit peccatum; usque ad id, Non diligamus uerbo tantum et lingua, sed opere et ueritate. Cap. III, u\u\. 9, 10. 2012
     TRACT. uI. In illud, Et in hoc cognoscimus quia ex ueritate sumus; usque ad id, Et hic est Antichristus, de quo audistis, etc. Cap. III, u\. 19-24, et cap. Iu, u\. 1-3. 2019
    TRACT. uII. Ab eo quod sequitur, Iam uos ex Deo estis filioli; usque ad id, Deum nemo uidit unquam. Cap. Iu, u\. 4-12. 2029
    TRACT. uIII. De eo quod sequitur, Si diligamus inuicem, Deus in nobis manebit; usque ad id, Deus dilectio est; et qui manet in dilectione, in Deo manet, et Deus in eo. Cap. Iu, u\. 12-16. 2035
    TRACT. IX. De eo quod sequitur, In hoc perfecta est dilectio in nobis; usque ad id, Et hoc mandatum habemus ab ipso, ut qui diligit Deum, diligat et fratrem suum. Cap. Iu, u\. 17-21. 2045
    TRACT. X. De eo quod Ioannes scribit, Omnis qui credit quod iehsu sit Christus, ex Deo natus est; usque ad id, Hec est enim dilectio Dei, ut precepta eius seruemus. Cap. u, u\. 1-13. 2053.
    S. AURELII AUGUSTINI, HIPPONENSIS EPISCOPI, EXPOSITIO QUARUMDAM PROPOSITIONUM EX EPISTOLA AD ROMANOS. 2063-2064
    S. AURELII AUGUSTINI, HIPPONENSIS EPISCOPI, EPISTOLAE AD ROMANOS INCHOATA EXPOSITIO.---LIBER UNUS, in quo salutatio tantummodo expeditur, et disputatur de peccato in Spiritum sanctum. 2087-2088
    S. AURELII AUGUSTINI, HIPPONENSIS EPISCOPI, EPISTOLAE AD GALATAS EXPOSITIONIS LIBER UNUS. 2105-2106
    APPENDIX TOMI III OPERUM S. AUGUSTINI, complectens aliquot in Scripturam tractatus ipsi olim falso adscriptos. 2149-2150
    ADMONITIO IN OPUSCULUM DE MIRABILIBUS SACRAE SCRIPTURAE. Ibid.
    DE MIRABILIBUS SACRAE SCRIPTURAE LIBRI TRES. Ibid.
    LIBER PRIMUS.---De Moysi Pentateucho. 2151-2152
    CAPUT PRIMUM. De Deo Creatore et constitutione creaturarum. Ibid.
    II. De rationabilium naturarum dissimili peccato. Ibid.
    III. De Abel et Henoch primatum tenentibus in hominum iustitia. 2154
    Iu. De eo quod terrena tantum animalia in diluuio mortificata sunt. 2155
    u. De animalibus que nec in terra tantum uiuere, nec in aqua tantum possunt, quomodo diluuium euaserint. 2156
    uI. De eruptione aquarum diluuii. Ibid.
    uII. De recessu aquarum diluuii. 2157
    uIII. De cursu solis et lune in diluuio. 2160
    IX. De dispersione linguarum. Ibid.
    X. De Sodomitica uindicta. 2161
    XI. De uxore Loth in statuam salis mutata. Ibid.
    XII. De Sara nonagenaria pariente filium. 2162
    XIII. De puteo quem uidit Agar eiecta cum filio. Ibid.
    XIu. De ariete quem Abraham obtulit pro filio. Ibid.
    Xu. De Iacob et Ioseph, quare unus in terra repromissionis, alter in Aegypto sepelitur. Ibid.
    XuI. De Moyse et rubo in Oreb. 2163
    XuII. De duobus signis, id est manu in sinum conuersa, et uirga in colubrum mutata. 2164
    XuIII. De aqua in sanguinem uersa. Ibid.
    XIX. De ceteris plagis Aegyptiorum. 2165
    XX. De recedente et siccato mari Rubro. 2166
    XXI. De carmine consono filiorum Isrel. 2167
    XXII. De Aquis indulcatis in Marath. Ibid.
    XXIII. De manna pluente de celo. 2168
    XXIu. De petra percussa in Oreb. 2169
    XXu. De filiis Moysi, quare ducatu sacerdotum priuati sunt. 2170
    XXuI. De ieiunio quadraginta dierum. Ibid.
    XXuII. De populo carnes postulante. Ibid.
    XXuIII. De Aethiopissa uxore Moysi, et lepra murmuratricis Marie. 2171
    XXIX. De Chore et Dathan et Abiron. Ibid.
    XXX. De plaga que descendit in populum, quando Moyses fugit in Tabernaculum. Ibid.
    XXXI. De uirga Aaron que fronduerat. 2172
    XXXII. De petra bis percussa in Cades. Ibid.
    XXXIII. De serpente eneo. Ibid.
    XXXIu. De Balaam et asina eius. Ibid.
    XXXu. De Moyse pergente in montem Abarim. 2173
    LIBER SECUNDUS.---De Prophetia. 2173-2174
    CAPUT PRIMUM. De Iesu Filio Nun, et dirempto Iordane in transitu populi. Ibid.
    II. De calceamentis et uestibus Filiorum Isrel. Ibid.
    III. De subuersione Iericho. Ibid.
    Iu. De sole et luna stantibus ad imperium Iosue. 2175
    u. De Gedeone et duobus signis. 2176
    uI. De Samsonis fortitudine in capillis. 2177
    uII. De arca Domini in terra Philistiim. Ibid.
     uIII. De celi fragore quo territi sunt Allophyli. 2178
    IX. De uocibus et pluuiis quando Saül ordinatus est. Ibid.
    X. De Saül prophetante inter prophetas. Ibid.
    XI. De Samuele suscitato a Pythone. 2179
    XII. De percussione Ose. Ibid.
    XIII. De Dauid numerante populum. 2180
    XIu. De duobus signis iuxta altare Bethel. Ibid.
    Xu. De trium annorum et sex mensium siccitate. Ibid.
    XuI. De uidua in Sarepta Sidoniorum. 2181
    XuII. De mortuo unico uidue filio quem suscitauit Elias. Ibid.
    XuIII. De holocausto in monte Carmeli. Ibid.
    XIX. De quadraginta dierum ieiunio. 2182
    XX. De igne descendente super quinquagenarios. Ibid.
    XXI. De transeuntibus Iordanem Elia et Eliseo. 2183
    XXII. De ascensione Elie. Ibid.
    XXIII. De uirtutibus Elisei. Ibid.
    XXIu. De lepra Naaman curata, et adherente Giezi. 2184
    XXu. De ferri supernatatione. 2185
    XXuI. De uictoria per Eliseum. Ibid.
    XXuII. De captiuitate populi, et Sennacherib ueniente in Iudeam. 2186
    XXuIII. De infirmitate et signo Ezechie. 2187
    XXIX. De captiuitate Babylonica. 2188
    XXX. De Daniele clarente in Babylone. Ibid.
    XXXI. De tribus pueris qui ignis tormentum sine lesura euaserunt. 2189
    XXXII. De Daniele quiescente in lacu leonum. 2190
    XXXIII. De Esdra restituente legem. 2191
    XXXIu. De bellis precipuis que Domini auxilio peracta sunt. Ibid.
    LIBER TERTIUS.---De nouo Testamento. 2191-2192
    CAPUT PRIMUM. De uisione Zacarie et natiuitate Ioannis Baptiste. Ibid.
    II. De Incarnatione Domini nostri Iesu Christi, et natiuitate ex Maria uirgine. 2193
    III. De pastoribus quibus angeli natum infantem nuntiauerunt. Ibid.
    Iu. De magis ab Oriente et stella duce. 2194
    u. De baptismate Christi. 2195
    uI. De Christi tentatione et ieiunio. 2196
    uII. De uirtutibus Euangelii usque ad ambulationem super mare. Ibid.
    uIII. De ambulante Domino super undas. 2197
    IX. De ceteris uirtutibus Domini nostri Iesu Christi. Ibid.
     X. De panibus et piscibus saturantibus millia populorum. 2197
    XI. De uisione Domini in monte cum Moyse et Elia colloquentibus. Ibid.
    XII. De Lazaro et ceteris resuscitatis mortuis. 2198
    XIII. De solis eclipsi in passione Domini. 2199
    XIu. De corporibus sanctorum uenientibus de monumentis suis post resurrectionem Domini. Ibid.
    Xu. De cibo Domini post resurrectionem. 2200
    XuI. Petrus paralyticum restituit. Ibid.
    XuII. uirtus Petri. Ibid.
    ADMONITIO IN OPUSCULUM DE BENEDICTIONIBUS IACOB PATRIARCHAE. 2199-2200
    DE BENEDICTIONIBUS IACOB PATRIARCHAE. Ibid.
    ADMONITIO IN LIBRUM QUAESTIONUM uETERIS ET NOuI TESTAMENTI. 2205-2206
    ELENCHUS QUAESTIONUM. 2207-2208
    QUAESTIONES uETERIS ET NOuI TESTAMENTI. 2213-2214
    EX uETERI TESTAMENTO. Ibid.
    EX NOuO TESTAMENTO. 2249-2250
    QUAESTIONES EX UTROQUE MIXTIM. 2297-2298
    QUAESTIONUM EX uETERI TESTAMENTO PARS SECUNDA. 2385-2386
    QUAESTIONUM EX NOuO TESTAMENTO PARS SECUNDA. 2391-2392
    QUAESTIONUM EX UTROQUE MIXTIM PARS SECUNDA. 2411-2412
    ADMONITIO DE EXPOSITIONE IN APOCALYPSIM. 2415-2416
    EXPOSITIO IN APOCALYPSIM B. IOANNIS. 2417-2418
    Homilia prima. Ibid.
    Homil. II. Ibid.
    Homil. III. 2421
    Homil. Iu. 2423
    Homil. u. 2424
    Homil. uI. 2425
    Homil. uII. 2429
    Homil. uIII. 2432
    Homil. IX. 2433
    Homil. X. 2435
    Homil. XI. 2436
    Homil. XII. 2438
    Homil. XIII. 2439
    Homil. XIu. 2441
    Homil. Xu. 2442
    Homil. XuI. 2443
    Homil. XuII. 2445
    Homil. XuIII. 2447
    Homil. XIX. 2450




 EXPLICIT TOMI TERTII PARS POSTERIOR.

