
PATROLOGIAE TOMUS XLII.

S. AURELII AUGUSTINI

TOMUS OCTAuUS.


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XLII.


S. AURELII AUGUSTINI



TOMUS OCTAuUS.


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS OCTAuUS.
16 uOL. PRIX: 86 FR. PARISIIS

uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


ELENCHUS OPERUM QUAE IN HOC OCTAuO TOMO CONTINENTUR.

DE HAERESIBUS AD QUODuULTDEUM LIBER UNUS. 	Pag. 21
TRACTATUS ADuERSUS IUDAEOS. 	51
DE UTILITATE CREDENDI AD HONORATUM LIBER UNUS. 	63
DE DUABUS ANIMABUS CONTRA MANICHAEOS LIBER UNUS. 	93
ACTA SEU DISPUTATIO CONTRA FORTUNATUM MANICHAEUM LIBER UNUS. 	111
CONTRA ADIMANTUM MANICHAEI DISCIPULUM LIBER UNUS. 	129
CONTRA EPISTOLAM MANICHAEI QUAM uOCANT FUNDAMENTI LIBER UNUS. 	173
CONTRA FAUSTUM MANICHAEUM LIBRI XXXIII. 	207
DE ACTIS CUM FELICE MANICHAEO LIBRI II. 	519
DE NATURA BONI CONTRA MANICHAEOS LIBER UNUS. 	551
CONTRA SECUNDINUM MANICHAEUM LIBER UNUS. 	577
CONTRA ADuERSARIUM LEGIS ET PROPHETARUM LIBRI II. 	603
AD OROSIUM CONTRA PRISCILLIANISTAS ET ORIGENISTAS LIBER UNUS. 	669
SERMO ARIANORUM. 	677
CONTRA SERMONEM ARIANORUM LIBER UNUS. 	683
COLLATIO CUM MAXIMINO ARIANORUM EPISCOPO. 	709
CONTRA EUMDEM MAXIMINUM ARIANUM LIBRI II. 	743
DE TRINITATE LIBRI Xu. 	819



CONTENTA IN APPENDICE.
TRACTATUS CONTRA QUINQUE HAERESES. 	1101
SERMO CONTRA IUDAEOS, PAGANOS ET ARIANOS. 	1117
DIALOGUS DE ALTERCATIONE ECCLESIAE ET SYNAGOGAE. 	1131
DE FIDE CONTRA MANICHAEOS LIBER EuODIO TRIBUTUS. 	1139
COMMONITORIUM  DE RECIPIENDIS MANICHAEIS QUI CONuERTUNTUR. 	1153
CONTRA FELICIANUM ARIANUM DE FIDE TRINITATIS LIBER uIGILIO TAPSITANO EPISCOPO RESTITUTUS. 	1157
QUAESTIONES DE TRINITATE ET DE GENESI EX ALCUINO DESCRIPTAE. 	1171
DE INCARNATIONE uERBI AD IANUARIUM LIBRI DUO COLLECTI EX ORIGENE. 	1175
LIBER DE TRINITATE ET UNITATE DEI. 	1193
DE ESSENTIA DIuINITATIS. 	1199
DE UNITATE SANCTAE TRINITATIS 	1207
DE ECCLESIASTICIS DOGMATIBUS. 	1213





Main uolume text




[OPERA OMNIA AUGUSTINI HIPPONENSIS.]





IN OCTAuUM TOMUM Prefatio.

Cum doctoris catholici duo sint officia, alterum christiane religionis ueritates illustrare ac confirmare, alterum easdem ab insurgentium hereticorum erroribus uindicare; nemo ueterum aut recentiorum utrasque partes impleuit felicius Augustino, qui omnium iudicio id merito assecutus est, ut precipuus ac summus Ecclesie Doctor haberetur. Hactenus eius opera que christiana dogmata explicant exhibuimus: nunc ea que ad infidelium hereticorumque confutationem pertinent, queque uulgari iam nomine Polemica uocare solemus, in tribus que restant uoluminibus representanda sunt. Nam etsi in prioribus illis scriptis aliquando ex occasione grassantes errores uir sanctus perstringat; non his tamen eiusmodi generis operum scopus erat, qualem sibi ipse in reliquis operibus proposuit. Quod si Augustinum obiter in hereticos disserentem tanta cum uoluptate lectores huc usque reuoluerunt: longe maior ex sequentibus libris fructus sperandus est, in quibus recto ordine ac dedita opera uniuersum errorum corpus in particulas discinditur ac dissipatur; hereticorum antesignani tum publicis concertationibus, tum editis lucubrationibus uincuntur ac prosternuntur; achillea denique ac primaria eorum scripta in fauillas rediguntur; adeo ut cum ex primi generis scriptis Doctoris catholici nomen, quod nonnullis etiam precipuis Ecclesie Patribus commune est, retulerit Augustinus; ex his posterioribus unum sibi proprium, quo nullum aliud illustrius, elogium a Catholicis Hieronymo teste meruerit, ut ueluti alter antique fidei conditor etiam uiuens et in terris degens agnosceretur. »Macte uirtute,« inquit ille ad ipsum Augustinum scribens, »in orbe celebraris. Catholici te conditorem antique rursum fidei uenerantur atque suspiciunt« .

Nihil ad huiusce tituli et elogii commendationem uidetur adiici posse: sed tamen eodem in loco Hieronymus subdit, »signum maioris glorie esse,« quod uirum sanctissimum ob eamdem causam, »omnes heretici detestarentur.« Eorum uero maleuolentia et abalienatio eo usque progressa est, ut eum e medio tollere quouis proposito premio tentauerint, nec sibi ad concepti capitalis odii cumulum sufficere putarint, nisi etiam Deum eidem consilio suffragari suis asseclis persuadere conarentur, quibus polliceri non dubitarunt, »omnia peccata a Deo indubitanter esse credendum posse dimitti eis qui hoc facere ac perficere potuissent« . Sed miranda est hoc in loco Augustini moderatio, quod cum non solum priuatis criminationibus ab aduersariis impeteretur, sed et ab eis quereretur ad necem, priuatas inimicitias illas ita equanimiter tulit ac dissimulauit, ut uix ullam de eis in suis disputationibus fecerit mentionem: nec quidquam certi de intentate illi necis machinatione resciremus, nisi Possidius in eius uita rem posteris consignasset. Quod si quandoque ad iniurias sibi illatas aliquid reponere cogebatur; id non iuste indignationi sue tribuebat, sed lectorum utilitati, qui iniquis eiusmodi criminationibus a ueritate possent abduci. Sed nemo melius tam moderati animi in his occasionibus statum expresserit, quam Augustinus ipse, cuius hec uerba sunt in libro contra Petilianum tertio, cap. 1: »Ego quando cuique uel dicendo uel scribendo, respondeo, etiam contumeliosis criminationibus lacessitus, quantum mihi Dominus donat, frenatis atque contritis uane indignationis aculeis, auditori lectoriue consulens, non ago ut efficiar homini conuiciando superior, sed errorem conuincendo salubrior.« In his itaque disputationibus res tota rationum et argumentorum ualidis momentis agebatur. Non illum a proposito difficultatis scopo conuiciorum proprieue lesionis sensus auocabat; sed satis sibi factum existimabat, si uel proprii honoris dispendio Ecclesie et ueritatis iura  asseruisset. In refellendis etiam hereticorum argumentis ita se gerebat Doctor sanctus, ut non tantum eorum animos exasperare quam maxime caueret; sed etiam, quantum in ipso erat, eos ad ueritatis agnitionem mollioribus et humanioribus uerbis et appellationibus reuocare conaretur. Hunc agendi modum statim ab initio concertationum suarum sibi proposuit, uti ipse testatur: »Deum rogaui et rogo, ut in refellenda et reuincenda heresi uestra, cui et uos fortasse imprudentius quam malitiosius adhesistis, det mihi mentem pacatam atque tranquillam, et magis de uestra correctione, quam de subuersione cogitantem. Quanquam enim Dominus per seruos suos regna subuertat erroris; ipsos tamen homines, in quantum homines sunt, emendandos esse potius quam perdendos iubet« . Utinam qui fidei controuersias tractant, eodem animo ducerentur!

Etsi porro in omnibus Augustini operibus summa eius facultas elucet, nonnichil tamen maioris splendoris catholice eius disceptationes pre se ferunt: ut in bello et prelio magis quam in pace militum uirtus probatur. In ipsis enim scriptis uis et acumen ingenii, doctrina,  eruditio, Scripturarum peritia, eloquentia, prudentia et dexteritas, ut in proprio argumento lumen suum explicant, dum urgentium aduersariorum impetus omnes animi neruos ad eos debellandos excitant et proritant.

Iamuero quoniam plura sunt Augustini Polemica opuscula, quam ut in unum uolumen cogi possint; ea in plures tomos partiri necessarium fuit. Et primus quidem ea que aduersus Manicheos, Priscillianistas, et Arianos condita sunt complectetur: de quibus hic multis prefari otiosum et superuacaneum fuerit; cum primo loco sese offerat Augustini liber de Heresibus, in quo historiam harum omniumque hereseon compendio descriptam lector inueniet.

Manicheorum heresim, qua deceptus atque imbutus fuerat adolescens, statim a suo baptismo aggressus est strenuissimus pugil, quinque libris in eos editis, nempe de Libero Arbitrio, de Genesi contra Manicheos, de Moribus Ecclesie catholice, de Moribus Manicheorum, et de uera Religione: quos quia neophytus et nondum presbyter composuit, in primo tomo, ut in antea uulgatis, reliquimus. Hos libros nomine Pentateuchi contra Manicheos designat Paulinus in epistola 25 inter Augustinianas, laudatque in hunc modum: »O lucerna digne supra candelabrum Ecclesie posita, que late catholicis urbibus de septiformi lychno pastum oleo letitie lumen effundens, densas licet hereticorum caligines discutis, et lucem ueritatis a confusione tenebrarum splendore clarifici sermonis enubilas!« Hactenus Paulinus de primis illis in Manicheos scriptis; in quibus si tantum luminis ac splendoris deprehendit, quid de aliis subsequentibus, que progressu temporis maiore diligentia et rerum usu ab Augustino condita sunt, exspectandum est?

Ex his primum quod a suscepto sacerdotio composuit in gratiam amici sui Honorati, qui Manicheorum erroribus tenebatur, de Utilitate credendi inscripsit, ubi his preclaris usus est uerbis, que in fronte Polemicorum ipsius operum adhiberi merentur. »Que ut tibi prosint, aut certe nichil obsint, omnibusque omnino, quorum in manus forte deuenerint, et rogaui Deum, et rogo; et spero ita fore, si bene mihi conscius sum, quod ad hunc stilum pio et officioso animo, non uani nominis appetitione aut nugatorie ostentationis accessi« . Post hec eosdem Manicheos denuo exagitauit edito libro de Duabus Naturis, quarum dicebant unam partem Dei esse, alteram de gente tenebrarum: que deliramenta perspicuis et a lumine naturali petitis rationibus sic eludit, ut magis animos commouendo, quam disputando, aduersarios ad ueritatis agnitionem reducere uideatur; dolens interim quod olim easdem rationes non adhibuisset, ut ne in prauissime secte perniciem laberetur. His porro scriptis et grauibus suis ad populum concionibus ita omnium in se admirationem excitauit, ut illam causam saluam et sanam reputarent omnes, quam uir tante moderationis et sinceritatis, tante doctrine et eloquentie propugnasset. Hinc est quod Hippone ciuitate per Fortunatum presbyterum manicheum magnam partem corrupta, non modo Catholici, sed et Donatiste sanctum Doctorem ad singularem cum eo disputationem adduxerint: ex qua ita debilitatus et fractus recessit Fortunatus, ut eius pestilentissimo contagio Hipponenses omnes deinceps caruerint. Possidius describit prosperum fortunatumque successum huiusce collationis , cuius acta hic referuntur: ex quibus discimus hominem loquacissimum ad unum Augustini argumentum (idem scilicet quod olim a Nebridio audierat [ ita obmutuisse, ut captato per speciem suos consulendi asseclas ad respondendum spatio, turpi fuga ex urbe Hippone, nedum ex collatione aufugerit, nunquam eo rediturus. Patrata hac uictoria, aliquanto post procusum est opusculum contra Adimantum: quo in opere ueteris ac Noui Testamenti loca simul conciliantur, satisfitque cauillationibus quas ex locis illis ueterator iste, Manichei quondam discipulus, deduxerat.

Idem in Manicheos certamen prosecutus est Augustinus iam episcopus, refellendo primum Manichei Epistolam, Fundamenti appellatam, in qua totius peruerse doctrine summa continebatur, id est »doctrine initium, medium, et finis,« testante Felice manicheo . Unde tanta ab ipsis Manicheis reuerentia hec epistola legebatur, ut non nisi ab inclinatis disceretur. Sic enim habetur hic locus in duobus uetustis exemplaribus, »Inclinatis discebatur a nobis:« tametsi aliam pretulimus lectionem ex optime note codice Corbeiensi, »Ipsa enim nobis illo tempore miseris quando lecta est, illuminati dicebamur a uobis« .

Ab hac lucubratione forte non ita pridem manum remouerat Augustinus, cum Catholici aliud eidem onus imponunt, ut scilicet responderet ad librum Fausti Manicheorum episcopi tantopere a suis predicati; »cuius nobis aduentus, ait Augustinus, ad explicanda omnia que nos mouebant, quasi de celo promittebatur« . uerum tam magnificis promissis non bene respondit euentus: imo uero contraria sorte factum est, ut Doctor sanctus quasi de celo missus merito existimari possit ad reuincenda commenta ineptissimi prestigiatoris, qui miserandis nugis multorum animos seduxerat; maxime uero ad uindicanda ueterum Patriarcharum acta, quibus infaustus ille hereticus fucum facere tentauerat. Hoc in opere cum apostoli Iesu Christi nomen, quod Manicheus initio epistolarum suarum sibi tribuebat, ab indigno homine remoueret, tempus exorte huius heresis nobis indicat uir sanctus, aitque constare, »non solum post Tertullianum, uerum etiam post Cyprianum hanc heresim fuisse exortam« . Huic sententie concordat Epiphanius, qui eiusdem heresis ortum reuocat  ad nonum Gallieni annum , qui cum anno Christi 263 coincidit. Eusebius uero ad tempus Felicis pape et Diocletiani imperatoris , qui tamen ad imperium non peruenit, nisi fere post decennium a morte Felicis pape, que contigit anno 275. Leo Magnus longius eamdem originem submouet, ad annum scilicet a Christi resurrectione 260, Probo imperatore et Paulino consule . Acta Collationis cum Felice manicheo, qui Catholicos seducturus cum uenisset, per Augustinum feliciter ad Ecclesie communionem reductus est, noua catholice ueritatis tropea suppeditant, eodem Augustino duce reportata. Liber de Natura boni exsecranda quorumdam illius secte hominum, »non tantum in Paphlagonia, sed etiam in Gallia« degentium , facinora detegit; habetque pro argumento ut ostendat, naturam incommutabilem Deum esse ac summum bonum, atque ab illo esse ceteras naturas, easque in quantum nature sunt bonas; tum quid uel unde sit malum, et quanta mala Manichei ponant in natura boni, quanta bona in natura mali, quas naturas finxit error ipsorum. Denique postremus liber contra Secundinum, dogmata perniciosissime heresis penitus euertit, adeoque suo auctori placuit, ut eius sententia, omnibus que aduersus illam pestem scripserat, facile preponeretur.

De horum omnium scriptorum dignitate si quis iudicium ferre uelit, ea conferat cum aliis aliorum auctorum de eodem argumento lucubrationibus, quales sunt inter Grecos Serapion Thmueos Aegypti urbis episcopus, »qui ob elegantiam ingenii cognomen Scholastici meruit,« ait Hieronymus ; et Didymus Alexandrinus, Titus episcopus Bostrenus, et Zacarias episcopus Mytilenensis; inter Latinos uictorinus Afer: ex quibus hic a Sirmondo editus inter opuscula dogmatica ueterum quinque scriptorum, illi a Canisio tom. 5 antiq. lect.

Ad alia tomi huius scripta quod attinet, unus codex qui siue casu, seu dedita opera, in platea maritima Carthaginensi uenalis expositus erat, cuiusdam heretici anonymi librum continens, materiam prebuit duobus libris contra aduersarium Legis et Prophetarum; in quo Cassiodorus senator scribit multa de Legis diuine questionibus enodari.

Librum contra Priscillianistas et Origenistas Orosio acceptum referre debemus. In huius consultatione libro prefixa ambiguam quamdam de anno recondito lectionem, que negotium legentibus facessebat, unius codicis ope restituimus. Nam cum antea legeretur, »Terra illa . . . . . si eamdem anno illo recondito apud te mandando;« ita scriptum habetur in ueteri exemplari, »si eam de manna illo recondito tu apud me mandando et replendo uisitaueris.« Que uerba ab Orosio diriguntur ad Augustinum, de quo in consequentibus ait, se et plurimos secum, ut Augustini »eloquium uelut ros super eos descendat« exspectare. Ad hec autem elogia ingenitam sibi modestiam obiecit Augustinus, cum de obscuris quibusdam questionibus interrogatus, qualis est illa de Angelorum distinctione, ab his soluendis se excusat, ignorantiam ingenue professus his uerbis: »Sed, quo me contemnas, quem magnum putas esse doctorem, quenam ista sint, et quid inter se differant, nescio« .

Denique postrema huiusce tomi opuscula aduersus Arianos exarata sunt. Et quidem primo loco liber contra Sermonem Arianorum, qui plures quam triginta errorum articulos continebat, de uerbo summatim refutatur. Tum subsequitur Collatio sub finem uite a sancto Doctore habita cum Maximino episcopo, que non minus Ecclesie Catholice gloriosa atque ariane heresi exitiosa fuit, quam alia non paucis ante annis cum Pascentio comite inita. Hanc demum cum Maximino Collationem subsecuti sunt libri contra eumdem arianum episcopum duo, merito quidem iure ab Agathone papa in sexto Concilio generali cum prestantissimi Doctoris commendatione laudati.

His succedunt libri de Trinitate, quos, cum in tomo tertio antehac locum tenuerint, in hunc locum consulto reiecimus, ob magnam cum predictis opusculis affinitatem: propterea quod in his de Trinitate libris Arianorum passim argumenta refelluntur. Ceterum Erasmi de hoc egregio opere censura satis arguit, eum nonnisi leuiter in eorumdem librorum lectione fuisse uersatum. Non immoramur confutande hominis precipiti sententie, rati sufficere antidoti loco Cassiodori iudicium, qui de his libris ita censuit in libro Institutionum, cap. 16: »S. Augustini quindecim libri, quos de sancta Trinitate mirabili profunditate conscripsit, curiosa uobis intentione meditandi sunt.« Augustinus quidem modeste, pro suo more, de hoc opere loquitur, aitque id argumenti a se non fore tractandum, si grecorum Patrum opera hac de re conscripta in latinum eloquium translata fuissent, aut si quis alius difficultates sibi propositas soluere et illustrare uoluisset. At nichil de huiusce operis dignitate detrahere debet modesta id genus auctoris professio. Et certe qui res theologicas his temporibus accuratius inuestigarunt, fatentur neminem ante Augustinum satis explicasse inuisibilitatem Filii Dei contra Arianos, nec obiectas ab eis difficultatum umbras tanto cum lumine dispulisse. Unde Grecis ita admirabile uisum est istud opus, ut illud sue gentis hominibus proprium fecerint.

Superest agendum de Appendice, in qua continentur tractatus contra quinque Hereses, contra Iudeos, Paganos, et Arianos, de Fide contra Manicheos, de Unitate Trinitatis contra Felicianum arianum, qui omnes in editionibus Louaniensis recognitionis Augustino tributi fuerant: sed quam perperam euincent, ut credimus, Admonitiones, quas singulis tractatibus prefigemus suis locis. Consimiles aliis Appendicis opusculis apponemus, quorum ueros ac genuinos, quoad fieri poterit, auctores retegere conabimur.

 His ergo Leuiter delibatis, Lectorem ad subiecta opera peruoluenda festinantem diutius hoc in limine remorari nefas ducimus. Longe profecto iucundius erit inspicere hereseon euersionem Iesu Christi uirtute ab Augustino factam; de qua nobis id dicere liceat, quod in sermone de Cataclysmo scriptum legitur: »In illo populo, fratres, in quo multa miracula faciebat Moyses per uirgam, exsurrexerunt magi Pharaonis, facientes et ipsi prodigia contra famulum Dei Moysen. Sed ad hoc quedam mira facere permissi sunt, ut mirabilius uincerentur. Magi Pharaonis quid aliud significabant, nisi omnes hereticos ministros diaboli, qui sub nomine Christi deuorare cupiunt populum Christi? Scatent nunc hereses in hanc terram, tanquam serpentes magorum, quos deuorauit et deuorat ille serpens exaltatus in ligno . . . . Fuit hic, ut nostris, dilectissimi, uiperea doctrina Donatistarum: contrita est, consumpta est. Mox Maximianistarum serpentina fraus pullulauit: contrita est, consumpta est. Manicheorum uenenum aspidis subrepserat: contritum est, consumptum est. Pelagianorum nouum dogma a ministris diaboli, tanquam a magis Pharaonis excitatum, illi nostro serpenti certamen indixit: conteritur, consumitur . . . . Ecce nobis unus anguis Arianus, olim mortuus, insultat: . . . redi, Moyses noster; redi uirga; redi, serpens Christe; contere caput draconum, dic quid sis cum Patre: te audiamus docentem, non hereticum blasphemantem« .



[DE HAERESIBUS.]





ADMONITIO IN LIBRUM DE HAERESIBUS.

Ad scribendum hunc librum hortator atque auctor Augustino fuit Quoduultdeus diaconus Carthaginensis. Eo spectant subsequentes epistole: prima Quoduultdei est Augustinum rogantis ut heresum edat catalogum, proprios quibusque errores ac ritus paucis complectentem; secunda uero Augustini excusantis operis difficultatem, remque ab aliis tentatam iam esse admonentis. Rescribit Quoduultdeus, uehementer ab eo contendens ut id munus petitioni ipsius, imo uniuersali desiderio non deneget. Tunc demum uictus Augustinus laborem et curam in se recipit scribendi de heresibus, dum per alias occupationes licebit. Nunc enim imposita sibi necessitate refellendi Iulianum, se etiam ab incepta opusculorum suorum recognitione  auocari testatur; additque se huius recognitionis duo uolumina iam absoluisse retractatis omnibus libris suis. Hec duo uolumina circiter annum Christi 427 perfecta obseruamus in tomo primo: quibus quandoquidem posterior est ipse de Heresibus liber, ad annum circiter 428 reuocandus uidetur. Possidius in Indiculo, cap. 5, notat, De Heresibus ad Quoduultdeum diaconum, imperfectum opus. Et Isidorus de uiris illustribus, cap. 9, Primasius, inquit, Africanus episcopus composuit sermone scholastico de Heresibus tres libros, directos ad Fortunatum episcopum, explicans in eis quod olim B. Augustinus in libro Hereseon imperfectum morte interueniente reliquerat. Nempe alteram operis partem, ad ostendendum quid hereticum faciat, pollicetur Augustinus in prefationis fine, quam partem morte preuentus non attigit.





De eodem libro epistole quatuor.



EPISTOLA CCXXI.

Domino merito uenerabili, et uere beatissimo patri AUGUSTINO episcopo, QUODuULTDEUS diaconus.

1. Diu trepidus fui, et ausus hos meos aliquoties distuli: sed me principaliter, ut dici assolet, animauit Beatitudinis tue beneuolentia omnibus comprobata; quam dum considero, magis timui, ne non petendo superbus, non querendo desidiosus, non pulsando piger a Domino iudicarer. Sufficere autem mihi crederem huiusmodi tantummodo uoluntatem, si fructum adipisci non possem: cum autem pro certo nouerim, ostium diuini sermonis, quod uenerationi tue celestis gratia patefecit, paratam esse mentem tuam sanctam, quam possidet Christus, non solum cunctis uolentibus pandere, uerum etiam nolentibus, ut introire non pigeat, persuadere; occupationi Reuerentie tue multiloquio superfluo moram non faciam, sed desiderium obsecrationis mee breuiter indicabo.

2. Nonnullos in clero huiusce etiam amplissime ciuitatis esse imperitos, ex me ipso coniicio; et quantum uniuerso illi ordini profuturum sit quod expeto, considerationi Sanctitatis tue discutiendum offero. Priuilegio namque cunctorum qui hoc de spiritualibus tuis laboribus promerentur, etiam me indignum consecuturum esse presumo, domine merito uenerabilis, et uere beatissime pater. Precor igitur Beatitudinem tuam, ut ex quo christiana religio hereditatis promisse nomen accepit, que hereses fuerint, sint; quos errores intulerint, inferant; quid aduersus catholicam Ecclesiam senserint, sentiant, de fide, de Trinitate, de Baptismo,  de penitentia, de homine Christo, de Deo Christo, de resurrectione, de Nouo et uetere Testamento, et omnia omnino, quibus a ueritate dissentiunt: que etiam Baptismum habeant, queue non habeant; et post quas baptizet, nec tamen rebaptizet Ecclesia, qualiter suscipiat uenientes, et quid singulis lege, auctoritate, atque ratione respondeat, digneris exponere.

3. Nec me tante Beatitudo tua credat ineptie, ut non inspiciam quantis et quam ingentibus uoluminibus opus sit, ut possint ista dissolui. uerum hoc ego fieri non expeto; id enim multipliciter factum esse non dubito: sed breuiter, perstricte atque summatim, et opiniones rogo cuiuslibet heresis exponi, et quid contra teneat Ecclesia catholica, quantum instructioni satis est, subdi: ut uolut quodam ex omnibus concepto commonitorio, si quis aliquam obiectionem aut conuictionem uberius, plenius ac planius nosse uoluerit, ad opulenta et magnifica uolumina transmittatur, quibus a diuersis, et precipue a ueneratione tua in hoc ipsum constat elaboratum. Sufficiet autem admonitio talis, ut puto, doctis et imperitis, otiosis et occupatis, et ad cuiuslibet gradus ministerium Ecclesie undecumque promotis; dum et ille qui multa legit, eadem breuiter recordatur, et compendio ignarus instruitur, ut nouerit quid teneat, quid euitet; quid auersetur ne faciat, quid ut faciat assequatur. Fortassis autem, si tamen quod arbitror uerum est, etiam aduersus calumniantium malignas mentes et dolosa labia opus hoc paruum inter cetera mirifica testimonio corone tue non deerit: ut quibus patet campus calumniandi profusior, ualidis et ex omni parte conclusis fidei limitibus coarctati, omnibusque ueritatis telorum generibus circumacti, etiam uno multiformi iaculo repente prostrati, morticinos spiritus non audeant anhelare.

4. uideo quam onerosus existam meliora cogitanti, et disponenti maiora sancto seni, et querelas corporis sustinenti. Sed per Christum Dominum rogo, qui te participem sapientie sue sine inuidia esse concessit, ut hanc gratiam dones indoctis Ecclesie, qui te agnoscis sapientibus atque insipientibus debitorem , merito ac iure dicturus: uidete quoniam non mihi soli laboraui, sed omnibus exquirentibus ueritatem . Potui adhuc offerre supplices et multiplices preces, et mecum imperitorum classes adsciscere: sed malui iam audire dictantem, quam occupare legentem.



EPISTOLA CCXXII.

Dilectissimo filio et condiacono QUODuULTDEO, AUGUSTINUS episcopus.

1. Acceptis litteris Charitatis tue, ubi a me ardentissimo studio postulasti, ut de omnibus heresibus, que post Domini Saluatoris aduentum aduersus eius doctrinam pullulauerunt, aliquid breuiter scriberem; quam sit hoc difficile, continuo reperta occasione rescripsi per filium meum Hipponensium primarium Philocalum: mox autem etiam ista oblata est, qua nunc rescribo, et breuiter difficultatem operis eius ostendo.

2. Philastrius quidam Brixiensis episcopus, quem cum sancto Ambrosio Mediolani etiam ipse uidi, scripsit hinc librum; nec illas hereses pretermittens, que in populo Iudeo fuerunt ante aduentum Domini, easque uiginti octo commemorauit: et post Domini aduentum centum uiginti octo. Scripsit hinc etiam grece episcopus Cyprius Epiphanius, in doctrina catholice fidei laudabiliter diffamatus: sed ipse utriusque temporis hereses colligens, octoginta complexus est. Cum ergo ambo id uellent facere quod a me petis, quantum tamen inter se differant de numero interim sectarum, uides: quod utique non euenisset, nisi aliud uni eorum uideretur esse heresis, et aliud alteri. Neque enim putandum est aliquas ignorasse Epiphanium, quas nouerat Philastrius, cum Epiphanium longe Philastrio doctiorem inuenerimus; ita ut Philastrium potius dicere deberemus latuisse plurimas, si tam plures esset ille complexus, et iste pauciores. Sed procul dubio in ea questione ubi disceptatur quid sit heresis, non idem uidebatur ambobus; et reuera hoc omnino definire difficile est: et ideo cauendum, cum omnes in numerum redigere conamur, ne pretermittamus aliquas, quamuis hereses sint; aut annumeremus aliquas, cum hereses non sint. uide ergo ne forte librum sancti Epiphanii tibi mittere debeam: ipsum enim arbitror Philastrio doctius hinc locutum; qui possit apud Carthaginem in latinam linguam uerti facilius atque commodius, ut tu potius prestes nobis, quod queris a nobis.

3. Perlatorem multum commendo. Subdiaconus est de nostra diecesi; de fundo autem uiri spectabilis, nobisque karissimi Orontii. Pro illo autem, et pro eius patre, a quo adoptatus est, etiam ad ipsum scripsi; quas litteras cum legerit christiana Benignitas tua, peto ut eas apud memoratum uirum tua intercessione adiuuare digneris. Misi autem cum illo etiam hominem Ecclesie, ne ad tuam Sanctitatem difficilis ei esset accessus: non enim parum de illo sollicitus sum, a qua me sollicitudine Dominus, ut spero, per tue caritatis instantiam liberabit. Peto etiam mihi rescribere non graueris, quemadmodum sit in fide catholica ille Theodosius, per quem Manichei nonnulli sunt proditi; et ipsi quos ab eo proditos, putamus esse correctos. Si quid etiam de profectione sanctorum episcoporum forte audiuisti, fac ut nouerim. Deo uiuas.



EPISTOLA CCXXIII.

Domino merito uenerabili, ac beatissimo sacro patri AUGUSTINO episcopo, QUODuULTDEUS diaconus.

1. Unum quidem Reuerentie tue commonitorium, quod per ecclesiasticum dignatus es destinare, suscepi.  Nam quod prius directum esse Beatitudo tua significauit, per uirum honorabilem Philocalum, necdum ad me peruenit. uerum quamuis conscius propriorum semper fuerim peccatorum, nunc tamen euidenter agnoui, adipiscendo illi quod exoraui muneri, meam toti Ecclesie impedimento esse personam. Sed omnino confido, quoniam qui per Unici sui gratiam humani generis dignatus est delere facinora, nec mea in perniciem cunctorum preualere permittet, potiusque ubi abundauit peccatum, gratiam faciet redundare , domine merito uenerabilis, ac beatissime pater. Difficultatem operis, quod instruendis imperitissimis nobis per tuam beneficentiam prestari suppliciter exoraui, nec ipse ignorans ante predixi; sed de diuini fontis ubertate, quam tibi Dominus tribuit, ueraci corde presumpsi.

2. Nam etsi Philastrius et Epiphanius uenerandi episcopi tale aliquid scripsisse memorantur, quod procul dubio me inter cetera, imo sicut omnia, latet; non tamen arbitror eos hanc curam diligentiamque adhibuisse, ut singulis quibusque opinionibus contrarias etiam opiniones adiungerent, ritusque subiicerent; tum denique opus illud utriusque qualecumque sit non habet fortassis eam, quam desidero breuitatem. Frustra etiam homini, qui latina non didicit, greca facundia delegatur; quia non ego tantummodo consilium, sed et auxilium postulaui. Quid autem uenerationem tuam de interpretum non solum difficultate, sed etiam obscuritate admoneam, cum ipse hoc magis ac plene diiudices? Accedit ad causam, quod nonnulle etiam post illorum obitum hereses emersisse doceantur, quarum nullam illi fecerint mentionem.

3. Quamobrem ad peculiare patrocinium pietatis tue confugio, et uoce mea, sed uniuersali desiderio, paratum ad misericordiam sacrosanctum pietatis pectus appello; sequestratis saporibus peregrinis, considerate textu prioris epistole, panem Afrum, quem nostra prouincia solet habere precipuum, celesti etiam manna conditum, sero pulsanti et famem patienti non deneges. Profecto enim nec ego pulsare cessabo, donec ipse concedas: ut quod non impetrat priuilegium, ubi nullum est meritum, saltem indefessa importunitas mereatur.



EPISTOLA CCXXIu.

Domino sinceriter dilectissimo, fratri et condiacono QUODuULTDEO, AUGUSTINUS episcopus.

1. Cum mihi hec scribendi offerretur occasio per Fussalensem presbyterum, quem commendo Charitati tue, recensui epistolam tuam, in qua petis, ut de heresibus, que oriri potuerunt ex quo Domini in carne nuntiari cepit aduentus, aliquid scriberem. Hoc autem feci, ut uiderem utrum iam deberem opus ipsum aggredi, et inde tibi aliquid mittere; ubi considerares tanto esse difficilius, quanto uis effici breuius. Sed ne hoc quidem potui, talibus curis superuenientibus impeditus, a quibus omnino dissimulare non possem: nam me at ab eo, quod habebam in manibus, auerterunt.

2. Hoc autem est ubi respondeo libris Iuliani, quos octo edidit post illos quatuor, quibus ante respondi. Hos enim cum Rome accepisset frater Alypius, nondum omnes descripserat, cum oblatam occasionem noluit preterire, per quam mihi quinque transmisit; promittens alios tres cito se esse missurum, et multum instans ne respondere differrem. Cuius instantia coactus sum remissius agere quod agebam; ut operi utrique non deessem, uni diebus, alteri noctibus, quando mihi ab aliis occupationibus hinc atque hinc uenire non desistentibus parceretur. Agebam uero rem plurimum necessariam: nam retractabam opuscula mea, et si quid in eis me offenderet, uel alios offendere posset, partim reprehendendo, partim defendendo, quod legi deberet et posset, operabar. Et duo uolumina iam absolueram, retractatis omnibus libris meis, quorum numerum nesciebam: eosque ducentos triginta duos esse cognoui. Restabant epistole, deinde tractatus populares, quos Greci homilias uocant. Et plurimas iam epistolarum legeram, sed adhuc nichil inde dictaueram, cum me etiam isti Iuliani libri occupare ceperant, quorum nunc quarto respondere cepi. Quando ergo id explicauero, quintoque respondero, si tres non superuenerint, dispono  et quod poscis incipere, simul agens utrumque, et hoc scilicet, et illud de retractatione opusculorum meorum, nocturnis et diurnis temporibus in singula distributis.

3. Hoc ideo insinuaui Sanctitati tue, ut quantum tibi desiderium est sumendi quod poscis, tanto flagrantius a Domino mihi poscas a adiutorium, quo seruiam laudabili studio tuo, atque utilitati eorum quibus id existimas profuturum, domine sinceriter dilectissime frater. Commendo iterum perlatorem, et negotium propter quod eo perrexit; si cognoueris apud quem agendum sit, peto ne pigeat adiuuare. Non enim possumus necessitates hominum eiusmodi deserere, qui nostri non coloni, sed, quod maius est, fratres sunt, et in caritate Christi ad curam pertinent nostram. Deo uiuas.





S. AURELII AUGUSTINI HIPPONENSIS EPISCOPI DE HAERESIBUS AD QUODuULTDEUM Liber unus  . [1Kb] [1Kb] 

Quod petis sepissime atque instantissime, sancte fili Quoduultdeus, ut de heresibus aliquid scribam dignum lectione cupientium dogmata deuitare contraria fidei christiane, et christiani nominis obumbratione fallentia; scias me olim longe antequam peteres, facere cogitasse, atque fuisse facturum, nisi diligenter considerans quale quantumque id esset, ultra uires meas esse sentirem. Sed quoniam fateor nullum mihi, ut te, institisse poscendo; in ipsa tam molesta instantia tua etiam tuum nomen attendi, et dixi: Aggrediar, et faciam quod uult Deus. Hoc enim Deum uelle confido, si me ad huius operis terminum misericordi fauore perduxerit, ut per ministerium lingue mee tanta huius rei difficultas aut ostendatur tantummodo, aut ipso etiam plenius adiuuante tollatur. Quorum duorum, quod priore loco posui, iam diu est ut animo uoluo ac reuoluo, et quadam meditatione contueor: quod autem postea dixi, non me accepisse confiteor; et utrum dum hoc ago, ut efficiam, dum peto, dum quero, dum pulso, sim fortasse accepturus ignoro: scio me tamen nec petiturum, nec quesiturum ac pulsaturum quantum sat est, nisi et hunc affectum munere diuine inspirationis accepero. In hoc igitur opere, quod te uehementer urgente in Dei uoluntate suscepi, cernis me ut id peragam non tam crebrescentibus ad me tuis petitionibus esse cogendum, quam piis ad Deum non solum tuis, uerum et aliorum fratrum, quos tibi in hanc rem fideles socios potueris inuenire, orationibus adiuuandum. Quod ut fiat, has ipsas primas huius laboris mei partes, ubi est ista prelocutio, curaui tue Charitati in auxilio Domini accelerare mittendas: ut propter illa que restant, noueritis quantum pro me orare debeatis, quicumque nosse potueritis, a me iam fuisse susceptum hoc tam grande negotium, quod a me desideratis impleri.

Petis ergo  ut  exponam breuiter, perstricte atque summatim, ex quo christiana religio hereditatis promisse nomen accepit, que hereses fuerint, sint; quos errores intulerint, inferant; quid aduersus catholicam Ecclesiam senserint, sentiant, de fide, de Trinitate, de Baptismo, de penitentia, de homine Christo, de Deo Christo, de resurrectione, de Nouo et uetere Testamento. Istas autem inquisitiones tuas in immensum procedere cum uideres, putasti cuiusdam generalitatis adhibendum esse compendium, atque dixisti: Et omnia omnino, quibus a ueritate dissentiunt. Deinde addidisti: Que etiam Baptismum habeant, queue non habeant; et post quas baptizet, nec tamen rebaptizet Ecclesia: qualiter suscipiat uenientes; et quid singulis lege, auctoritate, atque ratione respondeat. Hec omnia cum queris ut exponantur a me, miror luculentum ingenium tuum, tot tantarumque rerum et sitire ueritatem, et fastidium iam timendo poscere breuitatem. Sed uidisti etiam ipse quid hoc loco possem tue huius epistole cogitare; et quasi uigilanter occurristi cogitationi mee, dicens: Nec me tante Beatitudo tua credat ineptie, ut non inspiciam quantis et quam ingentibus uoluminibus opus sit, ut possint ista dissolui. uerum hoc ego fieri non exspecto [1 1Kb] : id enim multipliciter factum esse non dubito. Et tanquam consilium subiiciens, quomodo possit et seruari breuitas, et ueritas pandi, adiungis ea uerba que paulo ante iam posui, et dicis: Sed breuiter, perstricte atque summatim opiniones rogo cuiuslibet heresis poni, et quid contra teneat Ecclesia catholica, quantum instructioni satis est, subdi. Ecce iterum mittis in longum: non quia dici ista breuiter siue non ualent, siue non debent; sed quia tam multa sunt, ut quamlibet breuiter dicenda multas litteras flagitent: tu autem ut uelut quodam, inquis, ex omnibus concepto commonitorio, si quis aliquam obiectionem aut conuictionem uberius, plenius, ac planius nosse uoluerit, ad opulenta et magnifica uolumina transmittatur, quibus a diuersis, et precipue, inquis, a ueneratione  tua in hoc ipsum constat esse elaboratum. Que cum dicis, unum quasi commonitorium de his omnibus te desiderare significas: audi ergo unde commonearis quid petas.

Opiniones omnium philosophorum, qui sectas uarias condiderunt, usque ad tempora sua , sex non paruis uoluminibus quidam Celsus absoluit. Nec redarguit aliquem, sed tantum quid sentirent aperuit [1 1Kb] , ea breuitate sermonis, ut tantum adhiberet eloquii, quantum rei nec laudande, nec uituperande, nec affirmande aut defendende, sed aperiende indicandeque sufficeret; cum ferme centum philosophos nominasset: quorum non omnes instituerunt hereses proprias; quoniam nec illos tacendos putauit, qui suos magistros sine ulla dissensione secuti sunt. Noster uero Epiphanius Cyprius episcopus  , abhinc non longe humanis rebus exemptus, de octoginta heresibus loquens sex libros etiam ipse conscripsit, historica narratione memorans omnia, nulla disputatione aduersus falsitatem pro ueritate decertans. Breues sane sunt hi libelli, et si in unum librum redigantur, nec ipse erit nostris uel aliorum quibusdam libris longitudine comparandus. Huius breuitatem si fuero in commemorandis heresibus imitatus, quid a me breuius postulare uel exspectare debeas, non habebis. Sed non ibi huius mei laboris summa consistit, quod et tibi, uel me demonstrante, uel etiam te precurrente poterit apparere, cum hoc fecero. uidebis enim in eo quod supradictus episcopus fecit, quantum desit operi quod ipse uis fieri; quanto magis quod ego? Tu namque, quamuis breuiter, perstricte atque summatim, tamen uis etiam responderi commemoratis heresibus: quod ille non fecit. Ego uero hoc magis uolo facere, si et Deus uelit, unde possit omnis heresis, et que nota est, et que ignota, uitari; et unde recte possit quecumque innotuerit, iudicari. Non enim omnis error heresis est; quamuis omnis heresis, que in uitio ponitur, nisi errore aliquo heresis esse non possit. Quid ergo faciat hereticum, regulari quadam definitione comprehendi, sicut ego existimo, aut omnino non potest, aut difficillime potest: quod in processu huius operis declarabitur, si Deus rexerit, atque ad id quod intendo, perduxerit disputationem meam [2 1Kb] . Quid autem prosit ipsa inquisitio, etiamsi non potuerimus comprehendere quomodo sit definiendus hereticus, suo loco uidendum atque dicendum est: nam si hoc comprehendi potuerit, quis non uideat utilitas quanta sit? Erunt ergo prime partes operis huius de heresibus, que post Christi aduentum et ascensum aduersus doctrinam ipsius exstiterunt, et utcumque nobis innotescere potuerunt. In posterioribus autem partibus, quid faciat hereticum, disputabitur. Cum  ergo Dominus ascendisset in celum, hi heretici exorti sunt  .

LIu.
I. 	Simoniani.
II. 	Menandriani.
III. 	Saturniniani.
Iu. 	Basilidiani.
u. 	Nicolaite.
uI. 	Gnostici.
uII. 	Carpocratiani.
uIII. 	Cerinthiani, uel Merinthiani.
IX. 	Nazarei.
X. 	Ebionei.
XI. 	ualentiniani.
XII. 	Secundiani.
XIII. 	Ptolemei.
XIu. 	Marcite.
Xu. 	Colorbasii.
XuI. 	Heracleonite.
XuII. 	Ophite.
XuIII. 	Caiani.
XIX. 	Sethiani.
XX. 	Archontici.
XXI. 	Cerdoniani.
XXII. 	Marcionite.
XXIII. 	Apellite.
XXIu. 	Seueriani.
XXu. 	Tatiani, uel Encratite.
XXuI. 	Cataphryges.
XXuII. 	Pepuziani, alias Quintilliani.
XXuIII. 	Artotyrite.
XXIX. 	Tessarescedecatite.
XXX. 	Alogii.
XXXI. 	Adamiani.
XXXII. 	Elcesei, et Sampsei.
XXXIII. 	Theodotiani.
XXXIu. 	Melchisedeciani.
XXXu. 	Bardesaniste.
XXXuI. 	Netiani.
XXXuII. 	ualesii.
XXXuIII. 	Cathari, siue Nouatiani.
XXXIX. 	Angelici.
XL. 	Apostolici.
XLI. 	Sabelliani, siue Patripassiani.
XLII. 	Origeniani.
XLIII. 	Alii Origeniani.
XLIu. 	Pauliani.
XLu. 	Photiniani.
XLuI. 	Manichei.
XLuII. 	Hieracite.
XLuIII. 	Meletiani.
XLIX. 	Ariani.
L. 	uadiani, siue Anthropomorphite.
LI. 	Semiariani.
LII. 	Macedoniani.
LIII. 	Aeriani.

Aetiani, qui et Eunomiani.
Lu. 	Apollinariste.
LuI. 	Antidicomarite.
LuII. 	Massaliani, siue Euchite.
LuIII. 	Metangismonite.
LIX. 	Seleuciani, uel Hermiani.
LX. 	Proclianite.
LXI. 	Patriciani.
LXII. 	Ascite.
LXIII. 	Passalorynchite.
LXIu. 	Aquarii.
LXu. 	Coluthiani.
LXuI. 	Floriniani.
LXuII. 	De mundi statu dissentientes.
LXuIII. 	Nudis pedibus ambulantes.
LXIX. 	Donatiste, siue Donatiani.
LXX. 	Priscillianiste.
LXXI. 	Cum hominibus non manducantes.
LXXII. 	Rhetoriani.
LXXIII. 	Christi diuinitatem passibilem dicentes.
LXXIu. 	Triformem Deum putantes.
LXXu. 	Aquam Deo ceternam dicentes.
LXXuI. 	Imaginem Dei non esse animam dicentes.
LXXuII. 	Innumerabiles mundos opinantes.
LXXuIII. 	Animas conuerti in demones et in quecumque animalia existimantes.
LXXIX. 	Liberationem omnium apud inferos factam Christi descensione credentes.
LXXX. 	Christi de Patre natiuitati initium temporis dantes.
LXXXI. 	Luciferiani.
LXXXII. 	Iouinianiste.
LXXXIII. 	Arabici.
LXXXIu. 	Heluidiani.
LXXXu. 	Paterniani, siue uenustiani.
LXXXuI. 	Tertullianiste.
LXXXuII. 	Abeloite.
LXXXuIII. 	Pelagiani, qui et Celestiani.

I. SIMONIANI a Simone mago, qui baptizatus a Philippo diacono, sicut in Actibus Apostolorum legitur, pecunia uoluit a sanctis Apostolis emere ut etiam per impositionem manus eius daretur Spiritus sanctus. Hic magicis fallaciis deceperat multos . Docebat autem detestandam turpitudinem indifferenter utendi feminis. Nec Deum fecisse mundum, dicebat. Negabat etiam carnis resurrectionem. Et asserebat se esse Christum. Idemque Iouem se credi uolebat; Mineruam uero meretricem quamdam Helenen [1 1Kb] , quam sibi sociam scelerum fecerat, imaginesque et suam et eiusdem meretricis discipulis suis prebebat adorandas, quas et Rome tanquam deorum simulacra auctoritate publica constituerat. In qua urbe apostolus  Petrus eum uera uirtute Dei omnipotentis exstinxit [1 1Kb] .

II. MENANDRIANI a Menandro etiam ipso mago, discipulo eius, qui mundum asserebat non a Deo, sed ab Angelis factum.

III. SATURNINIANI [2 1Kb] a quodam Saturnino, qui turpitudinem Simonianam in Syria confirmasse perhibetur: qui etiam mundum solos angelos septem preter conscientiam [3 1Kb] Dei Patris fecisse dicebat.

Iu. BASILIDIANI a Basilide, qui hoc distabat a Simonianis, quod trecentos sexaginta quinque celos esse dicebat, quo numero dierum annus includitur. Unde etiam quasi sanctum nomen commendabat, quod est, [4 1Kb] , cuius nominis littere secundum grecam supputationem eumdem numerum complent. Sunt enim septem, , et , et , et , et , et , et : id est unum, et duo, et centum, et unum, et ducenta, et unum, et sexaginta; que fiunt in summa trecenta sexaginta quinque [5 1Kb] .

u. NICOLAITAE a Nicolao nominati sunt, uno, ut perhibetur, ex illis septem quos Apostoli diaconos ordinauerunt . Iste cum de zelo pulcherrime coniugis culparetur, uelut purgandi se causa permisisse fertur, ut ea qui uellet uteretur. Quod eius factum in sectam turpissimam uersum est, qua placet usus indifferens feminarum. Hi nec ab iis que idolis immolantur cibos suos separant: et alios ritus gentilium superstitionum non auersantur [6 1Kb] . Narrant etiam quedam fabulosa de mundo, nescio que barbara principum nomina miscentes disputationibus suis, quibus terreant auditores; que prudentibus risum potius faciunt, quam timorem. Intelliguntur autem etiam isti non Deo tribuere creaturam, sed quibusdam potestatibus, quas mirabili uel fingunt uanitate, uel credunt.

uI. GNOSTICI propter excellentiam scientie sic se appellatos esse, uel appellari debuisse gloriantur: cum sint superioribus omnibus uaniores atque turpiores. Denique cum ab aliis atque aliis per diuersas terrarum partes aliter atque aliter nuncupentur, nonnulli eos etiam Borboritas uocant, quasi cenosos, propter nimiam turpitudinem quam in suis mysteriis exercere dicuntur. Aliqui eos a Nicolaitis exortos putant: aliqui a Carpocrate, de quo post loquemur.  Tradunt autem dogmata fabulosissimis plena figmentis: etiam ipsi principum uel angelorum nominibus terribilibus infirmas animas capiunt; et de Deo rerumque natura, fabulosa et a sanitate ueritatis aliena multa contexunt. Animarum substantiam, Dei dicunt esse naturam, earumque aduentum in hec corpora et reditum ad Deum iisdem suis fabulis longissimis et stultissimis secundum suos errores inserunt: et illos qui eis credunt faciunt, non multa, ut putant, scientia prepollere, sed multa, ut ita dicam, fabulositate uanescere [1 1Kb] . Dicuntur quoque bonum deum et malum deum in suis habere dogmatibus.

uII. CARPOCRATIANI sunt a Carpocrate, qui docebat omnem turpem operationem, omnemque adinuentionem peccati: nec aliter euadi atque transiri principatus et potestates, quibus hec placent, ut possit ad celum superius perueniri. Hic etiam Iesum hominem tantummodo, et de utroque sexu natum putasse perhibetur, sed accepisse talem animam, qua sciret ea que superna essent, atque nuntiaret. Resurrectionem corporis simul cum Lege abiiciebat. Negabat a Deo factum, sed a nescio quibus uirtutibus mundum. Secte ipsius fuisse traditur quedam Marcellina, que colebat imagines Iesu et Pauli et Homeri et Pythagore, adorando incensumque ponendo.

uIII. CERINTHIANI a Cerintho, iidemque Merinthiani a Merintho, mundum ab angelis factum esse dicentes, et carne circumcidi oportere, atque alia huiusmodi Legis precepta seruari. Iesum hominem tantummodo fuisse, nec resurrexisse, sed resurrecturum asseuerantes. Mille quoque annos post resurrectionem in terreno regno Christi, secundum carnales uentris et libidinis uoluptates, futuros fabulantur: unde etiam Chiliaste sunt appellati .

IX. NAZARAEI, cum Dei Filium confiteantur esse Christum, omnia tamen ueteris Legis obseruant, que Christiani per apostolicam traditionem non obseruare carnaliter, sed spiritualiter intelligere didicerunt .

X. EBIONAEI Christum etiam ipsi tantummodo hominem dicunt. Mandata carnalia Legis obseruant, circumcisionem scilicet carnis, et cetera, a quorum oneribus per Nouum Testamentum liberati sumus. Huic heresi Epiphanius Sampseos et Elceseos [2 1Kb] ita copulat, ut sub eodem numero, tanquam una sit heresis, ponat, aliquid tamen interesse significans: quamuis et in consequentibus loquatur de illis, ponens eos sub numero suo. Eusebius uero Elcesaitarum sectam commemorans, fidem in persecutione dicit negandam docuisse, et in corde seruandam .

XI. uALENTINIANI a ualentino, qui de natura rerum  multa fabulosa confinxit, triginta Aeonas, id est, secula, asserens exstitisse, quorum principium esse profundum et silentium, quod profundum etiam patrem appellat [1 1Kb] . Ex quibus duobus uelut ex coniugio processisse perhibet intellectum et ueritatem, et protulisse in honorem patris Aeonas octo. De intellectu autem et ueritate processisse uerbum et uitam, et protulisse Aeonas decem. Porro de uerbo et uita processisse hominem et Ecclesiam, et protulisse Aeonas duodecim. Itaque octo et decem et duodecim fieri triginta Aeonas, habentes, ut diximus, primum principium de profundo et silentio. Christum autem a patre missum, id est, a profundo, spirituale uel celeste corpus secum attulisse: nichilque assumpsisse de uirgine Maria, sed per illam tanquam per riuum [2 1Kb] aut per fistulam sine ulla de illa assumpta carne transisse. [3 1Kb] Negat etiam resurrectionem carnis, solum per Christum spiritum et animam salutem accipere affirmans.

XII. SECUNDIANI [4 1Kb] hoc a ualentinianis distare dicuntur, quod addunt opera turpitudinis.

XIII. PTOLEMAEUS quoque discipulus ualentini, heresim nouam condere cupiens, quatuor Aeonas et alios quatuor asserere maluit.

XIu. MARCUS etiam nescio quis heresim condidit, negans resurrectionem carnis, et Christum non uere, sed putatiue passum asseuerans. Duo quoque opinatus est ex aduerso sibi esse principia, quiddam tale de Aeonibus quale ualentinus affirmans.

Xu. COLORBASUS [5 1Kb] secutus est istos, non multum aliter sentiens, uitam omnium hominum et generationem in septem sideribus consistere affirmans.

XuI. HERACLEONITAE ab Heracleone discipulo superiorum, duo asserunt principia, unum ex altero, et ex his duobus alia plurima. Feruntur autem suos morientes nouo modo quasi redimere, id est, per oleum, balsamum et aquam, et inuocationes quas hebraicis uerbis dicunt super capita eorum.

XuII. OPHITAE a colubro nominati sunt: coluber enim grece dicitur. Hunc autem Christum arbitrantur: sed habent etiam uerum colubrum assuetum eorum panes lambere, atque ita eis uelut eucaristiam sanctificare. Quidam dicunt istos Ophitas ex Nicolaitis siue Gnosticis exstitisse, et per eorum fabulosa figmenta ad colubrum colendum fuisse peruentum [6 1Kb] .

 XuIII. CAIANI propterea sic appellati, quoniam Cain honorant, dicentes eum fortissime esse uirtutis. Simul et Iudam traditorem diuinum aliquid putant, et scelus eius beneficium deputant; asserentes eum prescisse quantum esset generi humano Christi passio profutura, et occidendum Iudeis propterea tradidisse. Illos etiam, qui schisma facientes in primo populo Dei, terra dehiscente perierunt [1 1Kb] , et Sodomitas colere perhibentur. Blasphemant Legem, et Deum Legis auctorem, carnisque resurrectionem negant.

XIX. SETHIANI nomen acceperunt a filio Ade, qui uocatus est Seth: eum quippe honorant, sed fabulosa et heretica uanitate. Dicunt enim eum de superna matre natum, quam perhibent conuenisse cum superno patre, unde diuinum semen aliud nasceretur, tanquam filiorum Dei. Hi quoque multa de principatibus et potestatibus uanissima fabulantur. Quidam eos dicunt Sem filium Ne Christum putare.

XX. ARCHONTICI a principibus appellati, uniuersitatem, quam Deus condidit, opera esse principum dicunt. Operantur etiam quamdam turpitudinem. Resurrectionem carnis negant.

XXI. CERDONIANI a Cerdone nominati, qui duo principia sibi aduersantia dogmatizauit: Deumque Legis ac Prophetarum non esse patrem Christi, nec bonum Deum esse, sed iustum; patrem uero Christi bonum: Christumque ipsum neque natum ex femina, neque habuisse carnem; nec uere mortuum uel quidquam passum, sed simulasse passionem. Quidam uero in duobus principiis suis duos deos ita eum dixisse perhibent, ut unus eorum esset bonus, alter autem malus. Resurrectionem mortuorum negat, spernens etiam Testamentum uetus.

XXII. MARCION quoque, a quo Marcionite appellati sunt [2 1Kb] , Cerdonis secutus est dogmata de duobus principiis: quamuis Epiphanius eum tria dicat asseruisse principia, bonum, iustum, prauum: sed Eusebius Sinerum quemdam, non Marcionem, trium principiorum atque naturarum scribit auctorem, .

XXIII. APELLITAE sunt, quorum Apelles est princeps, qui duos quidem deos introducit, unum bonum, alterum malum: non tamen in duobus diuersis atque inter se aduersis esse principiis; sed unum esse principium, deum scilicet bonum; et ab illo factum alterum: qui cum malignus esset, inuentus est in sua mundum malignitate fecisse. Hunc Apellem dicunt quidam etiam de Christo tam falsa sensisse, ut diceret eum non quidem carnem deposuisse de celo [3 1Kb] , sed ex elementis mundi accepisse, quam mundo reddidit, cum sine carne resurgens ascendit in celum.

 XXIu. SEuERIANI a Seuero exorti, uinum non bibunt, eo quod fabulosa uanitate de satana et terra germinasse asserant uitem. Etiam ipsi non sanam doctrinam suam, quibus uolunt, inflant nominibus principum, carnis resurrectionem cum uetere Testamento respuentes [1 2Kb] .

XXu. TATIANI a Tatiano [2 1Kb] quodam instituti, qui et Encratite appellati sunt, nuptias damnant, atque omnino pares eas fornicationibus aliisque corruptionibus faciunt: nec recipiunt in suorum numerum coniugio utentem, siue marem, siue feminam. Non uescuntur carnibus, easque omnes abominantur. Prolationes quasdam fabulosas seculorum etiam isti sapiunt. Saluti primi hominis contradicunt. Epiphanius Tatianos et Encratitas ita discernit, ut Encratitas Tatiani schismaticos dicat [3 1Kb] .

XXuI. CATAPHRYGES sunt, quorum auctores fuerunt Montanus tanquam paraclitus, et due prophetisse ipsius, Prisca et Maximilla. His nomen prouincia Phrygia dedit, quia ibi exstiterunt, ibique uixerunt: et etiam nunc in eisdem partibus populos habent. Aduentum Spiritus sancti a Domino promissum, in se potius quam in Apostolis fuisse asserunt redditum. Secundas nuptias pro fornicationibus habent: et ideo dicunt eas permisisse apostolum Paulum, quia ex parte sciebat, et ex parte prophetabat: nondum enim uenerat quod perfectum est . Hoc autem perfectum in Montanum et in eius prophetissas uenisse delirant. Sacramenta perhibentur habere funesta: nam de infantis anniculi sanguine, quem de toto eius corpore minutis punctionum uulneribus extorquent, quasi eucaristiam suam conficere perhibentur, miscentes eum farine, panemque inde facientes: qui puer si mortuus fuerit, habetur apud eos pro martyre; si autem uixerit, pro magno sacerdote [4 1Kb] .

XXuII. PEPUZIANI [5 1Kb] siue Quintilliani, a loco quodam nominati sunt, quam ciuitatem desertam dicit Epiphanius.  Hanc autem isti diuinum aliquid esse arbitrantes, Ierusalem uocant: tantum dantes mulieribus principatum, ut sacerdotio quoque apud eos honorentur. Dicunt enim Quintille et Priscille in eadem ciuitate Pepuza Christum specie femine reuelatum: unde ab hac Quintilliani etiam nuncupantur. Faciunt et ipsi de sanguine infantis, quod Cataphryges facere [1 1Kb] supra diximus: nam et ab eis perhibentur exorti. Denique alii hanc Pepuzam non esse ciuitatem, sed uillam dicunt fuisse Montani et prophetissarum eius Prisce et Maximille; et quia ibi uixerunt, ideo locum meruisse appellari Ierusalem.

XXuIII. ARTOTYRITAE sunt, quibus oblatio eorum hoc nomen dedit: offerunt enim panem et caseum, dicentes a primis hominibus oblationes de fructibus terre et ouium fuisse celebratas. Hos Pepuzianis iungit Epiphanius.

XXIX. TESSARESCAEDECATITAE hinc appellati sunt quod non nisi quarta decima luna [2 1Kb] Pascha celebrant, quilibet septem dierum occurrat dies; et si dies dominicus occurrerit, ipso die ieiunant et uigilant.

XXX. ALOGI [3 1Kb] , propterea sic uocantur, tanquam sine uerbo , quia Deum uerbum recipere noluerunt, Ioannis Euangelium respuentes, cuius nec Apocalypsin accipiunt, has uidelicet scripturas negantes esse ipsius.

XXXI. ADAMIANI ex Adam dicti, cuius imitantur in paradiso nuditatem, que fuit ante peccatum. Unde et nuptias auersantur: quia nec priusquam peccasset Adam, nec priusquam dimissus esset de paradiso, cognouit uxorem. Credunt ergo quod nuptie future non fuissent, si nemo peccasset. Nudi itaque mares femineque conueniunt, nudi lectiones audiunt, nudi orant, nudi celebrant sacramenta, et ex hoc paradisum suam arbitrantur Ecclesiam.

XXXII. ELCESAEOS et SAMPSAEOS hic tanquam ordine suo commemorat Epiphanius, quos dicit a quodam pseudopropheta esse deceptos, qui uocabatur Elci  , ex cuius genere duas mulieres tanquam deas ab eis perhibet adoratas: cetera Ebioneis tenere similia.

XXXIII. THEODOTIANI a Theodoto [4 1Kb] quodam instituti, hominem tantummodo Christum asseuerant. Quod dicitur idem Theodotus propterea docuisse, quia in persecutione lapsus isto modo se casus sui deuitare putabat opprobrium, si non Deum negasse, sed hominem uideretur.

XXXIu. MELCHISEDECIANI, Melchisedec sacerdotem Dei excelsi, non hominem fuisse, sed uirtutem Dei esse arbitrantur.

XXXu. BARDESANISTAE a quodam Bardesane, qui in doctrina Christi prius exstitisse perhibetur insignis: sed postea, quamuis non per omnia, in ualentini  heresim lapsus est [1 1Kb] .

XXXuI. NeTIANI a quodam Neto, qui dicebat Christum eumdem ipsum esse Patrem et Spiritum sanctum.

XXXuII. uALESII et se ipsos castrant, et hospites suos, hoc modo existimantes Deo se debere seruire. Alia quoque heretica docere dicuntur et turpia: sed que illa sint, nec ipse commemorauit Epiphanius, nec uspiam potui reperire.

XXXuIII. CATHARI [2 1Kb] , qui se ipsos isto nomine, quasi propter munditiam, superbissime atque odiosissime nominant, secundas nuptias non admittunt, penitentiam denegant, Nouatum sectantes hereticum: unde etiam Nouatiani appellantur.

XXXIX. ANGELICI, in angelorum cultum inclinati, quos Epiphanius iam omnino defecisse testatur.

XL. APOSTOLICI, qui se isto nomine arrogantissime uocauerunt, eo quod in suam communionem non reciperent utentes coniugibus et res proprias possidentes: quales habet Catholica [3 1Kb] et monachos et clericos plurimos. Sed ideo isti heretici sunt, quoniam se ab Ecclesia separantes, nullam spem putant eos habere, qui utuntur his rebus, quibus ipsi carent. Encratitis isti similes sunt: nam et Apotactite  appellantur. Sed et alia nescio que propria heretica docere perhibentur.

XLI. SABELLIANI ab illo Neto quem supra memorauimus, defluxisse dicuntur; nam et discipulum eius quidam perhibent fuisse Sabellium. Sed qua causa duas hereses eas Epiphanius computet, nescio: cum fieri potuisse uideamus, ut fuerit Sabellius iste famosior, et ideo ex illo celebrius hec heresis nomen acceperit. Netiani enim difficile ab aliquo sciuntur: Sabelliani autem sunt in ore multorum. Nam et Praxeanos eos a Praxea quidam uocant; et Hermogeniani uocari ab Hermogene potuerunt: qui Praxeas et Hermogenes eadem sentientes, in Africa fuisse dicuntur. Nec tamen iste plures secte sunt; sed unius secte plura nomina, ex his hominibus qui in ea maxime innotuerunt: sicut Donatiste, iidem Parmenianiste; sicut Pelagiani, iidem Celestiani. Unde ergo sit factum ut Netianos et Sabellianos, non unius heresis duo nomina, sed tanquam duas hereses supradictus Epiphanius poneret, liquido inuenire non potui: quia si quid inter se differunt, tam obscure dixit, studio forsitan breuitatis, ut non intelligam; loco quippe isto, quo et nos, tam longe a Netianis Sabellianos commemorans: Sabelliani, inquit, similia Neto dogmatizantes, preter hoc quod dicunt Patrem non esse passum . Quomodo de Sabellianis intelligi potest, cum sic innotuerint dicere Patrem passum, ut Patripassiani quam Sabelliani crebrius nuncupentur? Aut si forte in eo quod ait, preter  hoc quod dicunt Patrem non esse passum, Netianos hoc dicere intelligi uoluit, quis eos in hac ambiguitate discernat? uel quomodo possunt intelligi quilibet eorum Patrem passum fuisse non dicere, cum dicant eumdem ipsum esse et Patrem et Filium et Spiritum sanctum? Philaster autem Brixianus episcopus, in prolixissimo libro quem de heresibus condidit, et centum [1 1Kb] uiginti octo hereses arbitratus est computandas, Sabellianos continuo post Netianos ponens: Sabellius, inquit, discipulus eius, qui similitudinem sui doctoris itidem secutus est, unde et Sabelliani postea sunt appellati, qui et Patripassiani, et Praxeani a Praxea, et Hermogeniani ab Hermogene, qui fuerunt in Africa, qui et ita sentientes abiecti sunt ab Ecclesia catholica. Certe iste eosdem postea Sabellianos dixit appellatos, qui ea que Netus sentiebant; et alia nomina eiusdem secte commemorauit: et tamen Netianos et Sabellianos sub duobus numeris tanquam duas hereses posuit; qua causa, ipse uiderit.

XLII. ORIGENIANI a quodam Origene dicti sunt; non illo qui fere omnibus notus est, sed ab alio nescio quo, de quo uel sectatoribus eius Epiphanius loquens: Origeniani, inquit, cuiusdam Origenis [2 1Kb] ; turpis autem sunt operationis, isti sunt nefanda facientes [3 1Kb] , sua corpora corruptioni tradentes  . Alios autem Origenianos continuo subiiciens:

XLIII. ORIGENIANI, inquit, alii, qui et Adamantii tractatoris, qui et mortuorum resurrectionem repellunt; Christum autem creaturam et Spiritum sanctum introducentes: paradisum autem et celos et alia omnia allegorizantes [4 1Kb] . Hec quidem de Origene Epiphanius: sed qui eum defendunt, unius eiusdemque substantie esse, dicunt, docuisse, Patrem et Filium et Spiritum sanctum; neque resurrectionem repulisse mortuorum: quamuis et in istis eum conuincere studeant, qui eius plura legerunt. Sed sunt huius Origenis alia dogmata [5 1Kb] , que catholica Ecclesia omnino non recipit, in quibus nec ipsum falso arguit, nec potest ab eius defensoribus falli [6 1Kb] : maxime de purgatione et liberatione, ac rursus post longum tempus ad eadem mala reuolutione rationalis uniuerse creature. Quis enim catholicus christianus uel doctus uel indoctus non uehementer exhorreat eam quam dicit purgationem malorum, id est, etiam eos qui hanc uitam in flagitiis et facinoribus et sacrilegiis atque impietatibus  quamlibet maximis finierunt, ipsum etiam postremo diabolum atque angelos eius, quamuis post longissima tempora, purgatos atque liberatos regno Dei lucique restitui, et rursus post longissima tempora omnes qui liberati sunt, ad hec mala denuo relabi et reuerti; et has uices alternantes beatitudinum et miseriarum rationalis creature semper fuisse, semper fore? De qua uanissima impietate aduersus philosophos, a quibus ista didicit Origenes, in libris de Ciuitate Dei diligentissime disputaui [1 1Kb] .

XLIu. PAULIANI a Paulo Samosateno, Christum non semper fuisse dicunt; sed eius initium, ex quo de Maria natus est, asseuerant: nec eum aliquid amplius quam hominem putant. Ista heresis aliquando cuiusdam Artemonis [2 1Kb] fuit: sed cum defecisset, instaurata est a Paulo, et postea sic a Photino confirmata, ut Photiniani quam Pauliani celebrius nuncupentur. Istos sane Paulianos baptizandos esse in Ecclesia catholica Niceno concilio constitutum est. Unde credendum est eos regulam Baptismatis non tenere, quam secum multi heretici cum de Catholica discederent abstulerunt, eamque custodiunt.

XLu. PHOTINUS ab Epiphanio non continuo post Paulum siue cum Paulo, sed aliis interpositis ponitur. Non tacetur sane similia credidisse: secundum aliquid tamen aduersatus ei dicitur; sed quid sit ipsum aliquid, omnino non dicitur. Philaster autem continuatim ponit ambos sub singulis et propriis numeris, quasi hereses duas, cum dicat Photinum in omnibus Pauli secutum fuisse doctrinam.

XLuI. MANICHAEI a quodam Persa exstiterunt, qui uocabantur Manes: quamuis et ipsum, cum eius insana doctrina cepisset in Grecia predicari, Manicheum discipuli eius appellare maluerunt, deuitantes nomen insanie. Unde quidam eorum quasi doctiores, et eo ipso mendaciores, geminata N littera, Mannicheum uocant, quasi manna fundentem [3 1Kb] . Iste duo principia inter se diuersa et aduersa, eademque eterna et ceterna, hoc est semper fuisse, composuit: duasque naturas atque substantias, boni scilicet et mali, sequens alios antiquos hereticos, opinatus est. Quarum inter se pugnam et commixtionem, et boni a malo purgationem, et boni quod purgari non poterit, cum malo in eternum damnationem, secundum sua dogmata asseuerantes, multa fabulantur, que cuncta intexere huic  operi nimis longum est. Ex his autem suis fabulis uanis atque impiis coguntur dicere, animas bonas, quas censent ab animarum malarum nature scilicet contrarie commixtione liberandas, eius cuius Deus est esse nature. Proinde mundum a natura boni, hoc est, a natura Dei factum, confitentur quidem, sed de commixtione boni et mali, que facta est, quando inter se utraque natura pugnauit. Ipsam uero boni a malo purgationem ac liberationem, non solum per totum mundum et de omnibus eius elementis uirtutes Dei [1 1Kb] facere dicunt, uerum etiam Electos suos per alimenta que sumunt. Et eis quippe alimentis, sicut uniuerso mundo, Dei substantiam perhibent esse commixtam: quam purgari putant in Electis suis eo genere uite, quo uiuunt Electi Manicheorum, uelut sanctius et excellentius Auditoribus suis. Nam his duabus professionibus, hoc est Electorum et Auditorum, Ecclesiam suam constare uoluerunt. In ceteris autem hominibus, etiam in ipsis Auditoribus suis, hanc partem bone diuineque substantie que mixta et colligata in escis et potibus detinetur, maximeque in eis qui generant filios, arctius et inquinatius colligari putant. Quidquid uero undique purgatur luminis, per quasdam naues, quas esse lunam et solem uolunt, regno Dei, tanquam propriis sedibus reddi. Quas itidem naues de substantia Dei pura perhibent fabricatas. Lucemque istam corpoream animantium mortalium oculis adiacentem, non solum in his nauibus, ubi eam purissimam credunt, uerum etiam in aliis quibusque lucidis rebus, ubi secundum ipsos tenetur admixta, crediturque purganda, Dei dicunt esse naturam. Quinque enim elementa que genuerunt principes proprios, genti tribuunt tenebrarum: eaque elementa his nominibus nuncupant, fumum, tenebras, ignem, aquam, uentum. In fumo nata animalia bipedia, unde homines ducere originem censent; in tenebris, serpentia; in igne, quadrupedia; in aquis, natatilia; in uento, uolatilia. His quinque elementis malis debellandis alia quinque elementa de regno et substantia Dei missa esse, et in illa pugna fuisse permixta; fumo era, tenebris lucem, igni malo ignem bonum, aque male aquam bonam, uento malo uentum bonum. Naues autem illas, id est, duo celi luminaria, ita distinguunt, ut lunam dicant factam ex bona aqua, solem uero ex igne bono. Esse autem in eis nauibus sanctas uirtutes, que se in masculos transfigurant, ut illiciant feminas gentis aduerse, et rursus in feminas, ut illiciant masculos eiusdem gentis aduerse [2 1Kb] ; et per hanc illecebram commota eorum concupiscentia fugiat de illis lumen, quod membris suis permixtum tenebant, et purgandum suscipiatur ab angelis lucis, purgatumque illis nauibus imponatur ad regna propria reportandum.  Qua occasione, uel potius exsecrabilis superstitionis quadam necessitate, coguntur Electi eorum uelut eucaristiam conspersam cum semine humano sumere, ut etiam inde, sicut de aliis cibis quos accipiunt, substantia illa diuina purgetur. Sed hoc se facere negant, et alios nescio quos sub nomine Manicheorum facere affirmant. Detecti sunt tamen in ecclesia, sicut scis, apud Carthaginem, iam te ibi diacono constituto, quando instante Urso tribuno, qui tunc domui regie prefuit, aliqui adducti sunt  ; ubi puella nomine Margarita istam nefariam turpitudinem prodidit, que cum esset annorum nondum duodecim, propter hoc scelestum mysterium se dicebat esse uitiatam [1 1Kb] . Tunc Eusebiam quamdam manicheam quasi sanctimonialem, idipsum propter hoc ipsum passam, uix compulit confiteri, cum primo illa se asseruisset integram, atque ab obstetrice inspici postulasset: que inspecta, et quid esset inuenta, totum illud turpissimum scelus, ubi ad excipiendum et commiscendum concumbentium semen farina substernitur , similiter indicauit. Et recenti tempore nonnulli eorum reperti, et ad ecclesiam ducti, sicut Gesta episcopalia que nobis misistis ostendunt, hoc non sacramentum, sed exsecramentum, sub diligenti interrogatione confessi sunt: quorum unus nomine uiator, eos qui ista faciunt proprie Catharistas [2 1Kb] uocari dicens, cum alias eiusdem manichee secte partes in Mattarios [3 1Kb] , et specialiter Manicheos, distribui perhiberet, omnes tamen has tres formas ab uno auctore propagatas, et omnes generaliter manicheos esse, negare non potuit. Et certe illi libri manichei sunt omnibus sine dubitatione communes, in quibus libris illa portenta ad illiciendos et per concupiscentiam dissoluendos utriusque sexus principes tenebrarum, ut liberata fugiat ab eis, que captiuata tenebatur in eis diuina substantia, de masculorum in feminas et feminarum in masculos transfiguratione conscripta sunt, unde ista, quam quilibet eorum negant [4 1Kb] ad se pertinere, turpitudo defluxit. Diuinas enim uirtutes, quantum possunt, imitari se putant, ut purgent Dei sui partem: quam profecto, sicut in omnibus corporibus celestibus et terrestribus, atque in omnium rerum seminibus, ita et in hominis semine teneri existimant inquinatam. Ac per hoc sequitur eos, ut sic eam etiam de semine humano, quemadmodum de aliis seminibus que in alimentis sumunt, debeant manducando purgare. Unde etiam Cathariste appellantur, quasi purgatores, tanta eam purgantes diligentia, ut se nec ab hac tam horrenda cibi turpitudine abstineant. Nec uescuntur tamen carnibus,  tanquam de mortuis uel occisis fugerit diuina substantia, tantumque ac tale inde remanserit, quod iam dignum non sit in Electorum uentre purgari. Nec oua saltem sumunt, quasi et ipsa cum franguntur exspirent, nec oporteat ullis mortuis [1 1Kb] corporibus uesci, et hoc solum uiuat ex carne, quod farina, ne moriatur, excipitur. Sed nec alimonia lactis utuntur, quamuis de corpore animantis uiuente mulgeatur siue sugatur: non quia putant diuine substantie nichil ibi esse permixtum, sed quia sibi error ipse non constat. Nam et uinum non bibunt, dicentes fel esse principum tenebrarum; cum uescantur uuis: nec musti aliquid, uel recentissimi, sorbent. Animas Auditorum suorum in Electos reuolui arbitrantur, aut feliciore compendio in escas Electorum suorum, ut iam inde purgate in nulla corpora reuertantur. Ceteras autem animas et in pecora redire putant, et in omnia [2 1Kb] que radicibus fixa sunt atque aluntur in terra. Herbas enim atque arbores sic putant uiuere, ut uitam que illis inest, et sentire credant, et dolere, cum leduntur [3 1Kb] : nec aliquid inde sine cruciatu eorum quemquam posse uellere aut carpere. Propter quod, agrum etiam spinis purgare, nefas habent. Unde agriculturam, que omnium artium est innocentissima, tanquam plurium homicidiorum ream dementer accusant: suisque Auditoribus ideo hec arbitrantur ignosci, quia prebent inde alimenta Electis suis; ut diuina illa substantia in eorum uentre purgata, impetret eis ueniam, quorum traditur oblatione purganda. Itaque ipsi Electi, nichil in agris operantes, nec poma carpentes, nec saltem folia ulla uellentes, exspectant hec afferri usibus suis ab Auditoribus suis, uiuentes de tot ac tantis secundum suam uanitatem homicidiis alienis. Monent etiam eosdem Auditores suos, ut si uescuntur carnibus, animalia non occidant, ne offendant principes tenebrarum in celestibus colligatos, a quibus omnem carnem dicunt originem ducere: et si utuntur coniugibus, conceptum tamen generationemque deuitent, ne diuina substantia que in eos per alimenta ingreditur, uinculis carneis ligetur in prole. Sic quippe in omnem carnem, id est, per escas et potus uenire animas credunt. Unde nuptias sine dubitatione condemnant, et quantum in ipsis est, prohibent; quando generare prohibent, propter quod coniugia copulanda sunt, Adam et Euam ex parentibus principibus fumi asserunt natos: cum pater eorum nomine Saclas sociorum suorum fetus omnium deuorasset, et quidquid inde commixtum diuine substantie ceperat, cum uxore concumbens in carne prolis tanquam tenacissimo uinculo colligasset. Christum autem fuisse affirmant, quem dicit nostra Scriptura serpentem, a quo illuminatos asserunt, ut cognitionis oculos aperirent, et bonum malumque dignoscerent: eumque Christum nouissimis temporibus uenisse ad animas, non ad corpora liberanda. Nec fuisse in carne uera, sed simulatam speciem carnis  ludificandis humanis sensibus prebuisse, ubi non solum mortem, uerum etiam resurrectionem similiter mentiretur. Deum qui Legem per Moysen dedit, et in Hebreis Prophetis locutus est, non esse uerum Deum, sed unum ex principibus tenebrarum. Ipsiusque Testamenti Noui scripturas tanquam infalsatas ita legunt, ut quod uolunt inde accipiant, quod nolunt reiiciant, eisque tanquam totum uerum habentes [1 1Kb] nonnullas apocryphas anteponant. Promissionem Domini Iesu Christi de paracleto Spiritu sancto  in suo heresiarcha Manicheo dicunt esse completam. Unde se in suis litteris Iesu Christi apostolum dicit, eo quod iehsu Christus se missurum esse promiserit atque in illo miserit Spiritum sanctum. Propter quod etiam ipse Manicheus duodecim discipulos habuit, ad instar apostolici numeri, quem numerum Manichei hodieque custodiunt. Nam ex Electis suis habent duodecim, quos appellant magistros, et tertium decimum principem ipsorum: episcopos autem septuaginta duos, qui ordinantur a magistris; et presbyteros, qui ordinantur ab episcopis. Habent etiam episcopi diaconos. Iam ceteri tantummodo Electi uocantur: sed mittuntur etiam ipsi qui uidentur idonei, ad hunc errorem, uel ubi est, sustentandum et augendum; uel, ubi non est, etiam seminandum. Baptismum in aqua nichil cuiquam perhibent salutis afferre: nec quemquam eorum quos decipiunt, baptizandum putant. Orationes faciunt ad solem per diem, quaqua uersum circuit: ad lunam per noctem, si apparet; si autem non apparet, ad aquiloniam partem, qua sol cum occiderit, ad orientem reuertitur, stant orantes. Peccatorum originem non libero arbitrio uoluntatis, sed substantie tribuunt gentis aduerse: quam dogmatizantes esse hominibus mixtam, omnem carnem non Dei, sed male mentis perhibent esse opificium, que a contrario principio Deo ceterna est. Carnalem concupiscentiam, qua caro concupiscit aduersus spiritum, non ex uitiata in primo homine natura nobis inesse infirmitatem; sed substantiam uolunt esse contrariam, sic nobis adherentem, ut quando liberamur atque purgamur, separetur a nobis, et in sua natura etiam ipsa immortaliter uiuat: easque duas animas, uel duas mentes, unam bonam, alteram malam, in uno homine inter se habere conflictum, quando caro concupiscit aduersus spiritum, et spiritus aduersus carnem . Nec in nobis sanatum hoc uitium, sicuti nos dicimus, nunquam futurum: sed a nobis seiunctam atque seclusam substantiam istam mali, et finito isto seculo post conflagrationem mundi in globo quodam, tanquam in carcere sempiterno, esse uicturam. Cui globo affirmant accessurum semper et adhesurum quasi coopertorium atque tectorium ex animabus, natura quidem bonis, sed tamen que non potuerint a nature male contagione mundari.

XLuII. HIERACITAE [2 1Kb] , quorum auctor Hieraca nuncupatur,  resurrectionem carnis negant. Monachos tantum et monachas et coniugia non habentes in communionem recipiunt. Ad regnum celorum non pertinere paruulos dicunt, quia non sunt eis ulla merita certaminis, quo uitia superantur [1 1Kb] .

XLuIII. MELETIANI a Meletio nuncupati, nolentes orare cum conuersis, id est, eis qui in persecutione ceciderunt, schisma fecerunt [2 1Kb] . Nunc autem dicuntur Arianis esse coniuncti.

XLIX. ARIANI ab Ario, in eo sunt notissimi errore, quo Patrem et Filium et Spiritum sanctum nolunt esse unius eiusdemque nature atque substantie, aut, ut expressius dicatur, essentie, que grece appellatur: sed esse Filium creaturam; Spiritum uero sanctum creaturam creature, hoc est, ab ipso Filio creatum uolunt. In eo autem quod Christum sine anima solam carnem suscepisse arbitrantur, minus noti sunt: nec aduersus eos ab aliquo inueni de hac re aliquando fuisse certatum. Sed hoc uerum esse, et Epiphanius non tacuit, et ego ex eorum quibusdam scriptis et collocutionibus certissime comperi. Rebaptizari quoque ab his Catholicos nouimus; utrum et non catholicos, nescio.

L. uADIANOS [3 1Kb] , quos appellat Epiphanius, et schismaticos, non hereticos uult uideri; alii uocant Anthropomorphitas, quoniam Deum sibi fingunt cogitatione carnali in similitudinem hominis corruptibilis: quod rusticitati eorum tribuit Epiphanius, parcens eis ne dicantur heretici. Eos autem separasse se dicit a communione nostra, culpando episcopos diuites, et pascha cum Iudeis celebrando. Quamuis sint qui eos in Aegypto Ecclesie catholice communicare asseuerent. De Photinianis autem, quos isto loco Epiphanius commemorat, iam superius satis locutus sum.

LI. SEMIARIANOS Epiphanius dicit, qui similis essentie () dicunt Filium [4 1Kb] , tanquam non plenos Arianos: quasi Ariani nec similem uelint; cum hoc Eunomiani dicere celebrentur.

LII. MACEDONIANI sunt a Macedonio [5 1Kb] , quos et Greci dicunt, eo quod de Spiritu sancto litigent. Nam de Patre et Filio recte sentiunt, quod unius sint eiusdemque substantie, uel essentie: sed de Spiritu sancto hoc nolunt credere, creaturam eum esse dicentes. Hos potius quidam Semiarianos uocant, quod in hac questione ex parte cum illis sint, ex parte nobiscum. Quamuis a nonnullis perhibeantur, non Deum, sed deitatem Patris et Filii dicere Spiritum sanctum, et nullam propriam habere substantiam.

LIII. AERIANI ab Aerio quodam sunt, qui cum esset  presbyter, doluisse fertur quod episcopus non potuit ordinari; et in Arianorum heresim lapsus, propria quoque dogmata addidisse nonnulla, dicens offerri pro dormientibus non oportere [1 1Kb] ; nec statuta solemniter celebranda esse ieiunia, sed cum quisque uoluerit ieiunandum, ne uideatur esse sub lege. Dicebat etiam presbyterum ab episcopo nulla differentia debere discerni. Quidam perhibent istos, sicut Encratitas uel Apotactitas, non admittere ad communionem suam nisi continentes, et eos qui seculo ita renuntiauerint, ut propria nulla possideant. Ab esca tamen carnium non eos abstinere dicit Epiphanius: Philaster uero et hanc eis tribuit abstinentiam.

LIu. AETIANI ab Aetio sunt uocati, iidemque Eunomiani ab Eunomio Aetii discipulo, quo nomine magis innotuerunt. Eunomius quippe in dialectica preualens, acutius et celebrius defendit hanc heresim, dissimilem per omnia Patri asserens Filium, et Filio Spiritum sanctum. Fertur etiam usque adeo fuisse bonis moribus inimicus, ut asseueraret quod nichil cuique obesset quorumlibet perpetratio ac perseuerantia peccatorum, si huius que ab illo docebatur fidei particeps esset.

Lu. APOLLINARISTAS Apollinaris instituit, qui de anima Christi a Catholica dissenserunt, dicentes, sicut Ariani, Deum Christum carnem sine anima [2 1Kb] suscepisse. In qua questione testimoniis euangelicis uicti, mentem, qua rationalis est anima hominis, defuisse anime Christi, sed pro hac ipsum uerbum in eo fuisse dixerunt. De ipsa uero eius carne sic a recta fide dissensisse perhibentur, ut dicerent carnem illam et uerbum unius eiusdemque substantie, contentiosissime asseuerantes, uerbum carnem factum, hoc est, uerbi aliquid in carnem fuisse conuersum atque mutatum, non autem carnem de Marie carne fuisse susceptam.

LuI. ANTIDICOMARITAE [3 1Kb] appellati sunt heretici, qui Marie uirginitati usque adeo contradicunt, ut affirment eam post Christum natum uiro suo fuisse commixtam.

LuII. Postremam ponit Epiphanius MASSALIANORUM [4 1Kb] heresim: quod nomen ex lingua syra est. Grece autem dicuntur , ab orando sic appellati. Tantum enim orant, ut eis qui hoc de illis audiunt incredibile uideatur. Nam cum Dominus dixerit, Oportet semper orare, et non deficere ; et Apostolus, Sine intermissione orate : quod sanissime sic accipitur, ut nullo die intermittantur certa tempora orandi: isti ita nimis hoc faciunt, ut hinc iudicarentur inter hereticos nominandi. Quamuis nonnulli eos dicant de purgatione animarum nescio quam phantasticam et ridiculam fabulam narrare  [1 1Kb] , porcam scilicet cum porcellis uideri exire de ore hominis quando purgatur, et in eum uisibili similiter specie ignem, qui non comburat, intrare. His adiungit Epiphanius Euphemitas, Martyrianos, et Satanianos [2 1Kb] , et hos omnes cum illis tanquam unam heresim ponit. Dicuntur Euchite opinari, monachis non licere sustentande uite sue causa aliquid operari, atque ita se ipsos monachos profiteri, ut omnino ab operibus uacent.

Usque ad istos ergo de heresibus opus suum perduxit supra dictus episcopus Cyprius, apud Grecos inter magnos habitus, et a multis in catholice fidei sanitate laudatus. Cuius ego in commemorandis hereticis non modum, sed ordinem sum secutus. Nam et aliqua ex aliis posui que ipse non posuit, et aliqua non posui, que ipse posuit: itaque alia latius quam ipse, alia etiam breuius explicaui, paremque in nonnullis exhibui breuitatem, omnia moderans sicut intentionis mee ratio postulabat. Proinde ille de octoginta heresibus, separatis uiginti, quas ante Domini aduentum exstitisse, sicut ei uisum est, computauit; reliquas post Domini ascensum natas sexaginta, breuissimis libris quinque comprehendit, atque omnes sex libros totius eiusdem sui operis fecit [3 1Kb] . Ego autem, quia secundum petitionem tuam eas hereses memorare institui, que post glorificationem Christi se aduersus doctrinam Christi, etiam sub uelamine christiani nominis extulerunt, quinquaginta septem ex Epiphanii ipsius opere in meum transtuli, duas in unam referens, ubi nullam differentiam potui reperire: et rursus ubi ille ex duabus unam facere uoluit, sub numeris suis singulas posui. Sed adhuc commemorare debeo, siue quas apud alios reperi, siue quas ipse reminiscor. Nunc ergo addo quas Philaster posuit, nec posuit Epiphanius.

LuIII. METANGISMONITAE dici possunt, qui Metangismon asserunt, dicentes sic esse in Patre Filium, quomodo uas in uase, quasi duo corpora carnaliter opinantes; ita ut Filius intret in Patrem, tanquam uas minus in uas maius. Unde et tale nomen hic error accepit, ut grece diceretur: quippe illa lingua uas dicitur: sed introitus unius uasis in alterum, latine uno nomine non potest dici, sicut grece potuit .

LIX. SELEUCIANI sunt uel Hermiani ab auctoribus Seleuco uel Hermia, qui elementorum materiam de qua factus est mundus, non a Deo factam dicunt, sed Deo ceternam. Nec animam Deo tribuunt creatori, sed creatores esse animarum Angelos uolunt de igne et spiritu. Malum autem asserunt esse aliquando a Deo, aliquando a materia. Negant Saluatorem in carne sedere ad dexteram Patris, sed ea se exuisse perhibent, eamque in sole posuisse, accipientes occasionem de  Psalmo, ubi legitur, In sole posuit tabernaculum suum . Negant etiam uisibilem paradisum. Baptismum in aqua non accipiunt. Resurrectionem non putant futuram, sed quotidie fieri in generatione filiorum.

LX. PROCLIANITAE secuti sunt istos, et addiderunt Christum non in carne uenisse.

LXI. PATRICIANI a Patricio nuncupati, substantiam carnis humane non a Deo, sed a diabolo conditam dicunt: eamque sic fugiendam et detestandam putant, ut quidam eorum perhibeantur etiam morte sibi illata [1 1Kb] carere carne uoluisse.

LXII. ASCITAE ab utre appellati sunt: enim grece, latine uter dicitur: quem perhibentur inflatum et opertum circuire bacchantes, tanquam ipsi sint euangelici utres noui nouo uino repleti.

LXIII. PASSALORYNCHITAE in tantum silentio student, ut naribus et labiis suis digitum opponant, ne uel ipsam taciturnitatem uoce preripiant, quando tacendum sibi esse arbitrantur; unde etiam illis est nomen inditum: enim grece dicitur palus; et nasus. Cur autem per palum digitum significare maluerint, a quibus hoc nomen compositum est, nescio: cum grece et dicatur digitus , et possint utique Dactylorynchite multo euidentius nuncupari.

LXIu. AQUARII ex hoc appellati sunt, quod aquam offerunt in poculo Sacramenti, non illud quod omnis Ecclesia.

LXu. COLUTHIANI a quodam Colutho, qui dicebat Deum non facere mala; contra illud quod scriptum est, Ego Deus creans mala .

LXuI. FLORINIANI a Florino, qui e contrario dicebat Deum creasse mala: contra id quod scriptum est, Fecit Deus omnia, et ecce bona ualde . Ac per hoc quamuis contraria inter se dicentes, tamen ambo diuinis eloquiis resistebant. Creat enim Deus mala, penas iustissimas irrogando; quod Coluthus non uidebat: non autem malas creando naturas atque substantias, in quantum sunt nature atque substantie; ubi Florinus errabat.

LXuII. Heresim quamdam sine auctore et sine nomine Philaster commemorat, que dicit hunc mundum etiam post resurrectionem mortuorum in eodem statu in quo nunc est esse mansurum, neque ita esse mutandum, ut sit celum nouum et terra noua, sicut sancta Scriptura promittit .

LXuIII. Est alia heresis nudis pedibus semper ambulantium, eo quod Dominus dixerit ad Moysen, uel ad Iosue [2 1Kb] , Solue calceamentum de pedibus tuis : et quod propheta Isaias nudis pedibus iussus fuerit ambulare . Ideo ergo heresis est, quia non propter corporis afflictionem sic ambulant, sed quia testimonia diuina taliter intelligunt [3 1Kb] .

 LXIX. DONATIANI uel Donatiste sunt, qui primum propter ordinatum contra suam uoluntatem Cecilianum Ecclesie Carthaginensis episcopum schisma fecerunt: obiicientes ei crimina non probata, et maxime quod a traditoribus diuinarum Scripturarum fuerit ordinatus. Sed post causam cum eo dictam atque finitam falsitatis rei deprehensi, pertinaci dissensione firmata, in heresim schisma uerterunt: tanquam Ecclesia Christi propter crimina Ceciliani, seu uera, seu quod magis iudicibus apparuit, falsa, de toto terrarum orbe perierit, ubi futura promissa est, atque in Africana Donati parte remanserit, in aliis terrarum partibus quasi contagione communionis exstincta. Audent etiam rebaptizare Catholicos: ubi se amplius hereticos esse firmarunt, cum Ecclesie catholice uniuerse placuerit, nec in ipsis hereticis Baptisma commune rescindere. Huius heresis principem accipimus fuisse Donatum, qui de Numidia ueniens, et contra Cecilianum christianam diuidens plebem, adiunctis sibi eiusdem factionis episcopis, Maiorinum apud Carthaginem ordinauit episcopum. Cui Maiorino Donatus alius in eadem diuisione successit, qui eloquentia sua sic confirmauit hanc heresim, ut multi existiment propter ipsum potius eos Donatistas uocari. Exstant scripta eius, ubi apparet eum etiam non catholicam de Trinitate habuisse sententiam, sed quamuis eiusdem substantie, minorem tamen Patre Filium, et minorem Filio putasse Spiritum sanctum. uerum in hunc, quem de Trinitate habuit, eius errorem Donatistarum multitudo intenta non fuit; nec facile in eis quisquam, qui hoc illum sensisse nouerit, inuenitur. Isti heretici in urbe Roma Montenses uocantur, quibus hinc ex Africa solent episcopum mittere: aut hinc illuc Afri episcopi eorum pergere, si forte ibi eum ordinare placuisset. Ad hanc heresim in Africa et illi pertinent, qui appellantur Circumcelliones, genus hominum agreste et famosissime audacie, non solum in alios immania facinora perpetrando, sed nec sibi eadem insana feritate parcendo. Nam per mortes uarias maximeque precipitiorum et aquarum et ignium se ipsos necare consuerunt; et in istum furorem alios quos potuerint sexus utriusque seducere, aliquando ut occidantur ab aliis, mortem, nisi fecerint, comminantes. uerumtamen plerisque Donatistarum displicent tales, nec eorum communione contaminari se putant, qui christiano orbi terrarum dementer obiiciunt ignotorum crimen Afrorum. Multa et inter ipsos facta sunt schismata, et ab iis se diuersis cetibus alii atque alii separarunt; quorum separationem cetera grandis multitudo non sensit. Sed apud Carthaginem Maximianus contra Primianum ab eiusdem erroris centum ferme episcopis ordinatus, et a reliquis trecentis decem, cum eis duodecim qui ordinationi eius etiam presentia corporali interfuerunt, atrocissima criminatione damnatus, compulit eos nosse etiam extra Ecclesiam dari posse Baptismum Christi. Nam quosdam ex eis cum  eis quos extra eorum Ecclesiam baptizauerant, in suis honoribus sine ulla in quoquam repetitione Baptismatis receperunt, nec eos ut corrigerent per publicas potestates agere destiterunt, nec eorum criminibus per sui Concilii sententiam uehementer exaggeratis communionem suam contaminare timuerunt.

LXX. PRISCIELIANISTAE, quos in Hispania Priscillianus instituit, maxime Gnosticorum et Manicheorum dogmata permixta sectantur. Quamuis et ex aliis heresibus in eos [1 1Kb] sordes, tanquam in sentinam quamdam horribili confusione confluxerint. Propter occultandas autem contaminationes et turpitudines suas habent in suis dogmatibus et hec uerba:

Iura, periura, secretum prodere noli.
Hi animas dicunt eiusdem nature atque substantie cuius est Deus, ad agonem quemdam spontaneum in terris exercendum, per septem celos et per quosdam gradatim descendere principatus, et in malignum principem incurrere, a quo istum mundum factum uolunt, atque ab hoc principe per diuersa carnis corpora seminari. Astruunt etiam fatalibus stellis homines colligatos, ipsumque corpus nostrum secundum duodecim signa celi esse compositum, sicut hi qui mathematici uulgo appellantur; constituentes in capite Arietem, Taurum in ceruice, Geminos in humeris, Cancrum in pectore, et cetera nominatim signa percurrentes, ad plantas usque perueniunt, quas Piscibus tribuunt, quod ultimum signum ab astrologis nuncupatur. Hec et alia fabulosa, uana, sacrilega, que persequi longum est, heresis, ista contexit. Carnes tanquam immundas escas etiam ipsa deuitat: coniuges, quibus hoc malum potuerit persuadere, disiungens, et uiros a nolentibus feminis, et feminas a nolentibus uiris. Opificium quippe omnis carnis non Deo bono et uero, sed malignis angelis tribuunt: hoc uersutiores etiam Manicheis, quod nichil Scripturarum canonicarum repudiant, simul cum apocryphis legentes omnia et in auctoritatem sumentes, sed in suos sensus allegorizando uertentes quidquid in sanctis Libris est quod eorum euertat errorem. De Christo Sabellianam sectam tenent eumdem ipsum esse dicentes, non solum Filium, sed etiam Patrem, et Spiritum sanctum.

LXXI. Dicit Philaster, esse alios hereticos qui cum hominibus non sumunt escas: sed utrum cum aliis qui eiusdem secte non sunt, an etiam inter se ipsos id faciant, non exprimit. Dicit etiam eos de Patre et Filio recte, de Spiritu autem sancto non catholice sapere, quod eum opinentur esse creaturam.

LXXII. A Rhetorio quodam exortam heresim dicit nimium mirabilis uanitatis, que omnes hereticos recte ambulare, et uera dicere affirmat: quod ita est absurdum, ut mihi incredibile uideatur.

LXXIII. Alia est heresis, que dicit in Christo diuinitatem doluisse, cum figeretur caro eius in cruce.

 LXXIu. Est alia, que triformem sic asserit Deum, ut quedam pars eius sit Pater, quedam Filius, quedam Spiritus sanctus; hoc est, quod Dei unius partes sint, que istam faciunt Trinitatem: uelut ex his tribus partibus compleatur Deus, nec sit perfectus in se ipso, uel Pater, uel Filius uel Spiritus sanctus.

LXXu. Alia est, que dicit aquam non a Deo creatam, sed ei semper fuisse ceternam.

LXXuI. Alia dicit, corpus hominis, non animam, esse imaginem Dei.

LXXuII. Alia dicit, esse innumerabiles mundos, sicut opinati sunt quidam philosophi Gentium.

LXXuIII. Alia, sceleratorum animas conuerti in demones dicit, et in queque animalia suis meritis congrua.

LXXIX. Alia, descendente ad inferos Christo credidisse incredulos, et omnes exinde existimat liberatos.

LXXX. Alia, sempiterne natum non intelligens Filium, putat illam natiuitatem sumpsisse a tempore initium: et tamen uolens ceternum Patri Filium confiteri, apud illum fuisse antequam de illo nasceretur existimat; hoc est, semper eum fuisse, uerumtamen semper eum Filium non fuisse, sed ex quo de illo natus est Filium esse cepisse. Has hereses [1 1Kb] putaui in hoc opus meum de Philastri opere transferendas. Et alias quidem ipse commemorat, sed mihi appellande hereses non uidentur. Quascumque autem sine nominibus posui, nec ipse earum nomina memorauit.

LXXXI. LUCIFERIANOS a Lucifero Caralitano episcopo exortos, et celebriter nominatos, nec Epiphanius, nec Philaster inter hereticos posuit: credo tantummodo schisma, non heresim eos condidisse, credentes. Apud quemdam tamen, cuius nomen in eodem eius opusculo non inueni, in hereticis Luciferianos positos legi per hec uerba: Luciferiani, inquit, cum teneant in omnibus catholicam ueritatem, in hunc errorem stultissimum prolabuntur, ut animam dicant ex transfusione generari; eademque dicunt et de carne et de carnis esse substantia. Utrum ergo iste propter hoc quod de anima ita sentiunt , eos inter hereticos ponendos esse crediderit, recteque crediderit; an etiam si id non sentirent, siue non sentiunt, ideo tamen sint heretici, quia dissensionem suam pertinaci animositate firmarunt, alia questio est, neque hoc loco mihi uidetur esse tractanda.

LXXXII. IOuINIANISTAS quoque apud istum reperi, quos iam noueram. A Iouiniano quodam monacho ista heresis orta est etate nostra, cum adhuc iuuenes essemus  . Hic omnia peccata, sicut stoici philosophi, paria esse dicebat, nec posse peccare hominem lauacro regenerationis accepto, nec aliquid prodesse ieiunia, uel a cibis aliquibus abstinentiam. uirginitatem  Marie destruebat, dicens eam pariendo fuisse corruptam. uirginitatem etiam sanctimonialium, et continentiam sexus uirilis in sanctis eligentibus celibem uitam, coniugiorum castorum atque fidelium meritis adequabat: ita ut quedam uirgines sacre prouecte iam etatis in urbe Roma, ubi hec docebat, eo audito nupsisse dicantur. Non sane ipse uel habebat, uel habere uolebat uxorem: quod non propter aliquod apud Deum maius meritum in regno uite perpetue profuturum, sed propter presentem prodesse necessitatem, hoc est, ne homo coniugales patiatur molestias, disputabat. Cito tamen ista heresis oppressa et exstincta est, nec usque ad deceptionem aliquorum sacerdotum potuit peruenire.

LXXXIII. Cum Eusebii historiam scrutatus essem, cui Rufinus a se in latinam linguam translate subsequentium etiam temporum duos libros addidit, non inueni aliquam heresim, quam non legerim apud istos, nisi quam in sexto libro ponit Eusebius, narrans eam exstitisse in Arabia. Itaque hos hereticos, quoniam nullum eorum ponit auctorem, Arabicos possumus nuncupare: qui dixerunt animas cum corporibus mori atque dissolui, et in fine seculi utrumque resurgere. Sed hos disputatione Origenis presentis et eos alloquentis, celerrime dicit fuisse correctos . Iam nunc ille commemorande sunt hereses, que a nobis non apud istos reperte sunt, sed in recordationem nostram quomodocumque uenerunt.

LXXXIu. HELuIDIANI exorti ab Heluidio, ita uirginitati Marie contradicunt, ut eam post Christum alios etiam filios de uiro suo Ioseph peperisse contendant. Sed mirum ni istos [1 1Kb] , pretermisso Heluidii nomine, Antidicomaritas Epiphanius appellauit  .

LXXXu. PATERNIANI inferiores partes humani corporis non a Deo, sed a diabolo factas opinantur, et omnium ex illis partibus flagitiorum licentiam tribuentes impurissime uiuunt. Hos etiam uenustianos quidam uocant.

LXXXuI. TERTULLIANISTAE a Tertulliano, cuius multa leguntur opuscula eloquentissime scripta, usque ad nostrum tempus paulatim deficientes, in extremis reliquiis durare potuerunt in urbe Carthaginensi: me autem ibi posito ante aliquot annos, quod etiam te meminisse arbitror, omni ex parte consumpti sunt. Paucissimi enim qui remanserant, in Catholicam transierunt, suamque basilicam, que nunc etiam notissima est, Catholice tradiderunt. Tertullianus ergo, sicut scripta eius indicant, animam dicit immortalem quidem, sed eam corpus esse contendit: neque hanc tantum, sed ipsum etiam Deum [2 1Kb] . Nec tamen hinc hereticus dicitur factus. Posset enim quoquo modo putari ipsam naturam substantiamque diuinam corpus uocare; non tale corpus  cuius partes alie maiores, alie minores ualeant uel debeant cogitari, qualia sunt omnia que proprie dicimus corpora; quamuis de anima tale aliquid sentiat: sed potuit, ut dixi, propterea putari corpus Deum dicere, quia non est nichil, non est inanitas, non est corporis uel anime qualitas, sed ubique totus, et per locorum spatia nulla partitus, in sua tamen natura atque substantia immutabiliter permanet. Non ergo ideo est Tertullianus factus hereticus; sed quia transiens ad Cataphrygas, quos ante destruxerat, cepit etiam secundas nuptias contra apostolicam doctrinam  tanquam stupra damnare, et postmodum etiam ab ipsis diuisus, sua conuenticula propagauit. Dicit sane etiam ipse animas hominum pessimas post mortem in demones uerti [1 1Kb] .

LXXXuII. Est quedam heresis rusticana in campo nostro, id est, Hipponensi, uel potius fuit: paulatim enim diminuta, in una exigua uilla remanserat, in qua quidem paucissimi, sed omnes hoc fuerunt, qui omnes modo correcti et catholici facti sunt, nec aliquis illius supersedit erroris. Abelonii [2 1Kb] uocabantur, punica declinatione nominis. Hos nonnulli dicunt ex filio Ade fuisse nominatos, qui est uocatus Abel: unde Abelianos uel Abeloitas eos nos possumus dicere. Non miscebantur uxoribus, et eis tamen sine uxoribus uiuere secte ipsius dogmate non licebat. Mas ergo et femina sub continentie professione simul habitantes, puerum et puellam sibi adoptabant in eiusdem coniunctionis pacto successores suos futuros. Morte preuentis quibusque singulis alii subrogabantur: dum tamen duo duobus disparis sexus in illius domus societate succederent. Utrolibet quippe parente defuncto, uno remanenti, usque ad eius quoque obitum filii seruiebant. Post cuius mortem etiam ipsi puerum et puellam similiter adoptabant. Nec unquam eis defuit unde adoptarent, generantibus circumquaque uicinis, et filios suos inopes ad spem hereditatis aliene libenter dantibus.

LXXXuIII. PELAGIANORUM est heresis, hoc tempore omnium recentissima a Pelagio monacho exorta. Quem magistrum Celestius sic secutus est, ut sectatores eorum Celestiani etiam nuncupentur. Hi Dei gratie, qua predestinati sumus in adoptionem filiorum per Iesum Christum in ipsum , et qua eruimur de potestate tenebrarum, ut in eum credamus atque in regnum ipsius transferamur , propter quod ait, Nemo uenit ad me, nisi fuerit ei datum a Patre meo , et qua diffunditur caritas in cordibus nostris , ut fides per dilectionem operetur , in tantum inimici sunt, ut sine hac posse hominem credant facere omnia diuina mandata: cum si hoc uerum esset, frustra Dominus dixisse uideretur, Sine me nichil potestis facere [3 1Kb] . Denique  Pelagius a fratribus increpatus, quod nichil tribueret adiutorio gratie Dei ad eius mandata facienda, correptioni eorum hactenus cessit, ut non eam libero arbitrio preponeret, sed infideli calliditate supponeret, dicens, ad hoc eam dari hominibus, ut que facere per liberum iubentur arbitrium, facilius possint implere per gratiam. Dicendo utique, Ut facilius possint, uoluit credi, etiam si difficilius, tamen posse homines sine gratia diuina facere iussa diuina. Illam uero gratiam Dei, sine qua nichil boni possumus facere, non esse dicunt nisi in libero arbitrio, quod nullis suis precedentibus meritis ab illo accepit nostra natura, ad hoc tantum ipso adiuuante per suam legem atque doctrinam, ut discamus que facere, et que sperare debeamus, non autem ad hoc ut per donum Spiritus sui [1 1Kb] , que didicerimus esse facienda [2 1Kb] , faciamus. Ac per hoc diuinitus nobis dari scientiam confitentur, qua ignorantia pellitur, caritatem autem dari negant, qua pie uiuitur: ut scilicet cum sit Dei donum scientia que sine caritate inflat, non sit Dei donum ipsa caritas, que ut scientia non inflet, edificas . Destruunt etiam orationes, quas facit Ecclesia, siue pro infidelibus et doctrine Dei resistentibus, ut conuertantur ad Deum; siue pro fidelibus, ut augeatur in eis fides, et perseruerent in ea. Hec quippe non ab ipso accipere, sed a se ipsis homines habere contendunt, gratiam Dei qua liberamur ab impietate, dicentes secundum merita nostra dari. Quod quidem Pelagius in episcopali iudicio Palestino damnari metuens, damnare compulsus est; sed in posterioribus suis scriptis hoc inuenitur docere. In id etiam progrediuntur, ut dicant uitam iustorum in hoc seculo nullum omnino habere peccatum, et ex his Ecclesiam Christi in hac mortalitate perfici, ut sit omnino sine macula et ruga ; quasi non sit Christi Ecclesia, que toto terrarum orbe clamat ad Deum, Dimitte nobis debita nostra . Paruulos etiam negant, secundum Adam carnaliter natos, contagium mortis antique prima natiuitate contrahere. Sic enim eos sine ullo peccati originalis uinculo asserunt nasci, ut prorsus non sit quod eis oporteat secunda natiuitate dimitti: sed eos propterea baptizari, ut regeneratione adoptati admittantur ad regnum Dei, de bono in melius translati, non ista renouatione ab aliquo malo obligationis ueteris absoluti. Nam etiamsi non baptizentur, promittunt eis extra regnum quidem Dei, sed tamen eternam et beatam quamdam uitam suam. Ipsum quoque Adam dicunt, etiamsi non peccasset, fuisse corpore moriturum, neque ita mortuum merito culpe [3 1Kb] , sed conditione nature. Obiiciuntur eis et alia nonnulla, sed ista sunt maxime, ex quibus intelliguntur etiam illa uel cuncta, uel pene cuncta pendere.

Ecce quam multas commemorauimus hereses, nec tamen modum tue postulationis impleuimus. Ex quo  enim christiana religio, ut uerbis tuis utar, hereditatis promisse nomen accepit, que hereses orte sint, quomodo commemorare omnes potui, qui omnes nosse non potui? Quod ideo existimo, quia nullus eorum quorum de hac re scripta legi, omnes posuit: quandoquidem inueni apud alium, quas apud alium non inueni; et rursus apud istum, quas ille non posuit. Ego autem propterea plures quam ipsi posui, quia collegi ex omnibus, quas omnes apud singulos non inueni, additis etiam quas ipse recolens apud ullum illorum inuenire non potui. Unde merito credo nec me posuisse omnes; quia nec omnes qui de hac re scripserunt, legere potui, neque hoc quemquam eorum uideo fecisse quos legi. Postremo etiamsi omnes forsitan posui, quod non puto, utrum omnes sint utique nescio. Et ideo quod uis me loquente finiri, non saltem potest me cognoscente comprehendi. Audiui scripsisse de heresibus sanctum Hieronymum, sed ipsum eius opusculum nec in nostra bibliotheca inuenire potuimus, nec unde possit accipi, scimus [1 1Kb] . Quod si tu scieris, perueni ad illud, et forte habebis melius aliquid [2 1Kb] quam hoc nostrum: quamuis nec ipsum, licet hominem doctissimum, omnes hereses arbitrer indagare potuisse. Et certe Abeloitas nostre regionis hereticos, quantum existimo, ille nesciuit: sic forte et alibi alios in obscurissimis locis reconditos, eius notitiam ipsa locorum suorum obscuritate fugientes.

Iamuero illud quod habent tue littere, ut omnia omnino dicamus, quibus heretici a ueritate dissentiunt, etiamsi omnia scirem, facere non possem; quanto minus possum, qui omnia scire non possum? Sunt enim heretici, quod fatendum est, qui singulis, uel non multo amplius, dogmatibus oppugnant regulam ueritatis: sicut Macedoniani uel Photiniani, atque alii quicumque ita se habent. Illi autem, ut ita dixerim, fabulones, id est, qui fabulas uanas easdemque longas perplexasque contexunt, tam multis falsis dogmatibus pleni sunt, ut ipsi quoque illa numerare non possint, aut difficillime possint. Nec ulli alieno ulla heresis facile sic innotescit, ut suis: unde nec earum quas commemoraui, omnia dogmata me dixisse uel didicisse profiteor. Quis enim non uideat quantam res ista operam, et quam multas litteras flagitet? Nec ideo tamen parum prodest errores istos, quos huic operi intexui, lectos cognitosque uitare. Quid  enim contra ista sentiat catholica Ecclesia, quod a me dicendum putasti, superfluo queritur: cum propter hoc scire sufficiat eam contra ista sentire, nec aliquid horum in fidem [1 1Kb] quemquam debere recipere. Quomodo autem que contra hec ueritas habet, asserenda ac defendenda sint, modulum operis huius excedit. Sed multum adiuuat cor fidele, nosse quid credendum non sit, etiamsi disputandi facultate id refutare non possit. Omnis itaque christianus catholicus ista non debet credere: sed non omnis qui ista non credit, consequenter debet se christianum catholicum iam putare uel dicere. Possunt enim et hereses alie, que in hoc opere nostro commemorate non sunt, uel esse uel fieri, quarum aliquam quisquis tenuerit, christianus catholicus non erit. Quid ergo faciat hereticum, deinceps requirendum est: ut, cum hoc Domino adiuuante uitamus, non solum ea que scimus, uerum etiam que nescimus, siue que iam orta sunt, siue que adhuc oriri poterunt, heretica uenena uitemus. Huius autem sit iam uoluminis finis, quod propterea uobis, antequam totum hoc opus perficerem, credidi esse mittendum, ut illud quicumque legeritis, ad id quod restat implendum, quod tam magnum esse cernitis, me orationibus adiuuetis [2 3Kb] .





S. AURELII AUGUSTINI HIPPONENSIS EPISCOPI TRACTATUS ADuERSUS IUDAEOS [* 1Kb] . [1Kb] [1Kb] 



CAPUT PRIMUM.


1. Seueritatis Dei exemplum in excisione Iudeorum; bonitatis uero, in insitione Gentium. Iudeorum cecitas ex scripturis ueteris Testamenti conuincenda. Beatus apostolus Paulus, doctor Gentium in fide et ueritate, exhortans nos ut in eadem fide, cuius idoneus minister effectus est, stabiles firmique maneamus, precepto admonet, terret exemplo. uides, inquit, bonitatem et seueritatem Dei: in eos quidem qui ceciderunt, seueritatem; in te autem bonitatem [1 1Kb] , si permanseris in bonitate. Hoc dixit utique de Iudeis, qui tanquam rami ex illa olea, que in sanctis Patriarchis tanquam in radice fructifera, propter infidelitatem fracti sunt; ut Gentium propter fidem insereretur oleaster, et fieret particeps pinguedinis olee ramis naturalibus amputatis, Sed noli, inquit, gloriari aduersum ramos: nam si gloriaris, non tu radicem portas, sed radix te. Et quoniam saluantur aliqui ex illis, continuo subiunxit: Alioquin et tu excideris. Sed et illi si non permanserint in infidelitate, inserentur: potens est enim Deus iterum inserere eos . Illi autem qui permanent in infidelitate, ad illam sententiam Domini pertinent, ubi ait: Filii autem regni huius ibunt in tenebras exteriores; ibi erit fletus et stridor dentium. Gentes autem permanentes in bonitate, ad illud quod superius ait: Multi ab oriente et occidente uenient, et recumbent cum Abraham et Isaac et Iacob in regno celorum . Itaque illis Patriarchis in radice uiuentibus, et infidelis superbia naturalium ramorum iusta Dei seueritate confringitur, et fidelis humilitas oleastri gratia diuine bonitatis inseritur.

2. Sed quando Iudeis ista dicuntur, Euangelium Apostolumque contemnunt, et quod dicimus non audiunt; quoniam quod legunt, non intelligunt. Nam utique si intelligerent de quo predixerit propheta, quem legunt, Dedi te in lucem gentium, ita ut sis salus mea usque in fines terre ; non sic ceci  essent, non sic egroti, ut in Domino Christo nec lucem agnoscerent, nec salutem. Item si intelligerent, quod infructuose atque inaniter cantant, de quibus sit prenuntiatum, In omnem terram exiuit sonus eorum, et in fines orbis terre uerba eorum ; ad sonum Apostolorum euigilarent, et uerba eorum diuina esse sentirent. De sanctis ergo Scripturis, quarum et apud ipsos magna habetur auctoritas, sumenda sunt testimonia, quorum et si nolint oblata utilitate sanari, aperta possint ueritate conuinci.



CAPUT II.

3. Instrumenti ueteris libros ad nos pertinere, eorumque precepta per nos melius impleri. Sed primo eorum ille redarguendus est error, quo putant ad nos ideo non pertinere Instrumenti ueteris libros, quia iam non uetera, sed noua sacramenta seruamus. Dicunt enim nobis, Quid apud uos facit lectio Legis et Prophetarum, cuius precepta seruare non uultis? eo quod carnem preputii non circumcidimus masculinam [1 1Kb] , et uescimur carnibus quas Lex dicit immundas, nec sabbata et neomenias et dies festos eorum carnaliter obseruamus, nec uictimis pecorum sacrificamus Deo, nec Pascha in oue et azymis similiter celebramus: et si qua alia uetera sacramenta generali uocabulo umbras futurorum appellat Apostolus , quia ea significabant suo tempore reuelanda, que nos reuelata suscepimus, ut remota umbra nuda eorum luce frueremur [2 1Kb] . De quibus singillatim nimis longum est disputare quemadmodum exuendo ueterem hominem circumcidimur, non in exspoliatione corporis carnis; et quos cibos uitant in pecoribus, uitamus in moribus; et exhibemus corpora nostra hostiam uiuam, sanctam, Deo placentem, cui et animas nostras in desideriis sanctis pro sanguine intelligenter effundimus, et Christi uelut agni immaculati sanguine ab omni iniquitate mundamur. Qui propter similitudinem carnis peccati etiam caprino pecore [3 1Kb] in ueteribus sacrificiis figuratur: nec  eum negat in crucis cornibus taurum, qui in illo agnoscit maximam uictimam. In illo requiem cum inuenimus, uere sabbatizamus: et lune noue obseruatio, uite noue est sanctificatio. Et Pascha nostrum [1 1Kb] Christus est; et azyma nostrum sinceritas ueritatis, fermentum non habens uetustatis: et si qua alia sunt, in quibus nunc immorari opus non est, que illis ueteribus adumbrata sunt signis, in illo habent finem, cuius regni non erit finis. In illo quippe omnia oportebat impleri, qui uenit Legem et Prophetas non soluere, sed implere .



CAPUT III.

4. Christus Legem non euacuauit arguendo, sed implendo mutauit. Mutatio ueterum sacramentorum predicta in Psalmis. Proinde illa uetera signa rerum non euacuauit arguendo, sed implendo mutauit: ut alia essent que nuntiarent uenisse iam Christum, quam fuerant illa que prenuntiabant esse uenturum. Quid sibi autem uult, quod sic prenotantur quidam psalmi, quos et ipsi legunt et habent in Litterarum auctoritate sanctarum, ut in eorum titulis scriptum sit, Pro iis que immutabuntur [2 1Kb] ; textus uero eorumdem psalmorum predicat Christum: nisi quia eorum mutatio per illum futura predicta est, per quem apparet impleta? ut populus Dei, qui nunc est populus christianus, iam non cogatur obseruare que propheticis temporibus obseruabantur: non quia damnata, sed quia mutata sunt; non ut res ipse que significabantur perirent, sed ut rerum signa suis queque temporibus conuenirent.



CAPUT Iu.

5. Christus in Psalmo quadragesimo quarto prenuntiatus. Denique in psalmo quadragesimo quarto  apertissime Christus ostenditur: Speciosus forma pre filiis hominum. Qui cum in forma Dei esset, non rapinam arbitratus est, esse equalis Deo. Ibi ei dicitur, Accingere gladium tuum iuxta femur: quod in carne esset hominibus locuturus. Per gladium quippe sermo, per femur caro significatur: quia semetipsum exinaniuit, formam serui accipiens; ut ille per diuinitatem speciosus forma pre filiis hominum, etiam illud fieret per infirmitatem, quod de illo alius propheta, uidimus eum, et non habebat speciem, neque decorem; sed uultus eius abiectus, et deformis positio eius . Nam in eodem psalmo, quod non tantum homo, sed etiam Deus sit Christus, apertissime ostenditur, cum subditur: Thronus tuus, Deus, in seculum seculi, uirga equitatis [3 1Kb] uirga regni tui. Dilexisti iustitiam et odisti iniquitatem; propterea unxit te, Deus, Deus tuus oleo exsultationis pre participibus tuis. Ab unctione quippe, quo grece dicitur, Christus est appellatus: ipse est Deus unctus a Deo, qui et ipsam cum ceteris sacramentis  carnalem in spiritualem mutauit unctionem. Ibi ei de Ecclesia dicitur: Astitit regina a dextris tuis in uestitu deaurato, circumamicta uarietate. Ubi significatur linguarum uarietas in omnibus gentibus: quarum tamen una et simplex fides est intus: Omnis enim pulchritudo filie regis intrinsecus. Quam Psalmus alloquitur dicens, Audi, filia, et uide: audi promissum, uide completum. Et obliuiscere populum tuum et domum patris tui. Sic noua implentur, sic uetera commutantur. Quoniam concupiuit rex speciem tuam. Speciem quam fecit ipse per se, non inuenit in te. Quomodo enim speciosa esses eius oculis, quando eras tuis fedata peccatis? Ne tamen spem tuam arbitreris ponendam in homine, sequitur et dicit, Quoniam ipse est Dominus [1 1Kb] , Deus tuus. Ne formam serui spernas, ne potentis infirmitatem excelsique humilitatem derideas, ipse est Deus tuus. In eo quod paruus apparet, magnus latet; in umbra mortis sol iustitie, in contumelia crucis Dominus glorie. Quamuis eum persecutores necent, infideles negent; ipse est Dominus Deus tuus: per cuius corpus immutantur, que antea per umbras figurabantur.



CAPUT u.

6. Titulo Psalmi sexagesimi octaui qui de Christi passione scriptus est, etiam mutatio predicitur. Psalmus quoque sexagesimus octauus habet in titulo: Pro iis que commutabuntur. Et cantatur ibi passio Domini nostri Iesu Christi, transfigurantis in se quasdam etiam uoces membrorum, hoc est fidelium suorum. Non enim ipse ulla delicta habuit, sed nostra portauit: unde dicit, Et delicta mea a te non sunt abscondita. Ibi scriptum est et prenuntiatum, quod in Euangelio legimus factum : Dederunt in escam meam fel, et in siti mea potauerunt me aceto. Per hunc ergo immutata sunt uetera, que titulus Psalmi predixerat immutanda. Quod Iudei legentes et non intelligentes, aliquid se dicere existimant, cum requirunt a nobis quomodo accipiamus auctoritatem Legis et Prophetarum, cum sacramenta non obseruemus que ibi precepta sunt. Non obseruamus, quia mutata sunt: mutata sunt autem, quia mutanda prenuntiata sunt; et in eum credimus, cuius reuelatione mutata sunt. Non ergo obseruamus sacramenta que ibi precepta sunt, quia intelligimus que ibi predicta sunt, et tenemus que ibi promissa sunt. Isti autem qui hec nobis obiiciunt, adhuc amari sunt ex parentibus suis, qui dederunt in escam Domino fel, et adhuc ueteres ex aceto quod ei potandum obtulerunt: et ideo non intelligunt, quia in eis impletur quod sequitur, Fiat mensa eorum coram ipsis in muscipulam, et retributionem et scandalum. Ipsi enim fellei et acidi facti sunt, felleas et acidas escas pani uiuo ministrando [2 1Kb] . Quomodo enim hec uideant, de quibus ibi predictum est, Excecentur [3 1Kb] oculi eorum, ne uideant? et quomodo  sint recti, ut sursum cor habeant, de quibus predictum est, Et dorsum eorum semper incurua? Nec de omnibus hec dicta sunt: imo uero de omnibus ad quos pertinent que predicta sunt. Ad eos enim qui uel tunc ex illis crediderunt in Christum, uel nunc usque credunt, uel deinceps usque in finem seculi credituri sunt, ista non pertinent, ad uerum Isrel [1 1Kb] scilicet, qui uidebit Dominum facie ad faciem. Neque enim omnes qui ex Isrel sunt, hi Isrel sunt: neque qui sunt semen Abraham, omnes filii sunt; sed in Isaac, inquit, uocabitur tibi semen: hoc est, non ii qui filii carnis, hi filii Dei, sed filii promissionis deputantur in semen . Sed hi pertinent ad spiritualem Sion et ciuitates [2 1Kb] Iude, id est, Ecclesias: de quibus Apostolus dicit, Eram autem ignotus facie Ecclesiis Iudee, que sunt in Christo . Quoniam, sicut in eodem psalmo paulo post ponitur, Deus saluam faciet Sion, et edificabuntur ciuitates Iude. Et inhabitabunt eam, et hereditate acquirent eam. Et semen seruorum eius possidebunt eam, et qui diligunt nomen eius, inhabitabunt in ea. Sed cum hec audiunt Iudei, carnaliter accipiunt, et terrenam Ierusalem cogitant, que seruit cum filiis suis: non matrem nostram eternam in celis .



CAPUT uI.

7. Titulus quoque Psalmi septuagesimi noni prenuntiat mutationem. Mutationis faciende testimonia contra Iudeos apertiora. Item psalmus septuagesimus nonus simili titulo prenotatur: Pro iis que immutabuntur. In quo psalmo inter cetera scriptum est, Respice de celo, et uide, et uisita uineam istam: et perfice eam quam plantauit dextera tua; et super Filium hominis, quem confirmasti tibi. Ipsa est enim uinea de qua dicitur: uineam ex Aegypto transtulisti. Non enim Christus aliam plantauit; sed ipsam, ueniendo, in melius commutauit. Sic et in Euangelio legitur: Malos male perdet, et uineam suam locabit aliis agricolis . Non enim ait, Eradicabit, aliamque plantabit; sed, eamdem ipsam locabit aliis agricolis. Eadem namque est sanctorum societate ciuitas Dei et congregatio filiorum promissionis, mortalium decessione ac successione complenda, atque in fine seculi simul in omnibus immortalitatem debitam receptura: que alio modo in alio psalmo per oliuam fructiferam significatur, et dicit, Ego autem sicut oliua fructifera in domo Dei, speraui in misericordia Dei in eternum, Et in seculum seculi . Neque quia fracti sunt infideles et superbi, ac per hoc infructuosi rami, ut insereretur oleaster Gentium, ideo perire potuit radix Patriarcharum et Prophetarum. Quia etsi fuerit, inquit Isaias, numerus filiorum Isrel sicut arena maris, reliquie salue fient : sed per eum de quo dicitur, et super Filium hominis, quem confirmasti tibi; et de quo repetitur, Fiat manus tua super uirum dextere tue, et super Filium hominis, quem confirmasti tibi. Et non discedimus a te. Per hunc filium hominis, id est Christum Iesum, et de suis reliquis,  hoc est Apostolis, et aliis multis, qui ex Isrelitis in Christum Deum [1 1Kb] crediderunt, accedente plenitudine Gentium, uinea sancta perficitur: et in remotione ueterum, atque institutione nouorum sacramentorum titulus eius psalmi, Pro his que commutabuntur, impletur.

8. Apertioribus itaque testimoniis cum eis agendum est, que siue consentiant, siue dissentiant, tamen sentiant. Ecce dies ueniunt, dicit Dominus, et confirmabo super domum Iacob testamentum nouum, non secundum testamentum quod constitui patribus eorum, in die qua apprehendi manum eorum, ut educerem eos de terra Aegypti . Ista certe predicta mutatio, non per Psalmorum titulos intelligentibus paucis significatur, sed manifesto preconio prophetice uocis exprimitur. Aperte promissum est testamentum nouum, non secundum testamentum quod factum est ad populum, quando eductus est de Aegypto. Cum ergo in illo ueteri testamento precepta sint ista, que nos ad nouum pertinentes obseruare non cogimur, cur non Iudei se potius in uetustate superuacanea remansisse cognoscunt, quam nobis noua promissa tenentibus; quod uetera non obseruemus, obiiciunt? Quoniam ergo, sicut scriptum est in Cantico canticorum, Aspirauit dies, remoueantur umbre ; spiritualis significatio iam lucescat, carnalis celebratio iam quiescat. Deus deorum Dominus locutus est, et uocauit terram a solis ortu usque ad occasum: utique omnem terram ad testamentum nouum, cui dicitur in alio psalmo, Cantate Domino canticum nouum; cantate Domino omnis terra. Non ergo sicut antea ex monte Sina locutus est uni populo, quem uocauit ex Aegypto Deus deorum; sed sic locutus est, ut uocaret terram a solis ortu usque ad occasum. Quam si Iudeus uellet intelligere locutionem, audiret hanc uocationem, et in eis esset quibus in eodem psalmo dicitur, Audi, populus meus, et loquar tibi, Isrel, et testificabor tibi: Deus, Deus tuus ego sum. Non super sacrificia tua arguam te; holocausta autem tua in conspectu meo semper. Non accipiam de domo tua uitulos, neque de gregibus tuis hircos: quoniam mee sunt omnes bestie silue, pecora in montibus et boues; cognoui omnia uolatilia celi, et species agri mecum est. Si esuriero, non dicam tibi: meus est enim orbis terre et plenitudo eius. Numquid manducabo carnes taurorum, aut sanguinem hircorum potabo? Immola Deo sacrificium laudis, et redde Altissimo preces tuas [2 1Kb] . Et inuoca me in die tribulationis, et eruam te, et glorificabis me. Certe et hic sacrificiorum ueterum aperta mutatio est. Illa enim Deus accepturum se non fore predixit, cultoribus suis sacrificium laudis indixit: et hoc non quod a nobis tanquam indigens expetat laudem, sed ut in ea nobis consulat ad salutem. Nam eumdem psalmum ita conclusit: Sacrificium  laudis glorificabit me; et ibi uia est, ubi ostendam illi salutare Dei . Quid uero est salutare Dei, nisi Filius Dei, Saluator mundi; dies Filius ex die Patre, hoc est lumen ex lumine, cuius aduentus reuelauit testamentum nouum? Unde etiam ubi dicitur, Cantate Domino canticum nouum; cantate Domino, omnis terra. Cantate Domino, benedicite nomen eius; statim euangelizandus ipse monstratur, atque additur, Bene nuntiate diem ex die salutare eius . Ipse igitur sacerdos et uictima sacrificium laudis impleuit, malorum operum tribuens indulgentiam, et bene operandi largiens gratiam. Ad hoc enim Domino sacrificium laudis ab eius cultoribus immolatur, ut qui gloriatur, in Domino glorietur .



CAPUT uII.

9. Iudei prophetias quasdam pro se non recte interpretantes. Que magis in Iudeos quadrant Prophetarum uoces. Sed hoc Iudei cum audiunt, erecta ceruice respondent: Nos sumus; de nobis hoc dictum est, nobis hoc dictum est. Nos enim sumus Isrel populus Dei: nos in uerbis dicentis agnoscimus, Audi, populus meus, et loquar tibi, Isrel, et testificabor tibi. Quid sumus ad ista dicturi? Nouimus quidem Isrel spiritualem, de quo dicit Apostolus, Et quicumque hanc regulam sequuntur, pax super illos et misericordia, et super Isrel Dei : istum autem Isrel scimus esse carnalem, de quo idem dicit, uidete Isrel secundum carnem . Sed ista isti non capiunt, et eo se ipsos carnales esse conuincunt. Quos paululum quasi presentes alloqui libet: Itane uos ad eum populum pertinetis, quem uocauit Deus deorum a solis ortu usque ad occasum? Nonne uos ex Aegypto in terram Chanaan translati estis? non illuc uocati a solis ortu usque ad occasum, sed inde dispersi in solis ortum et in occasum. Nonne uos ad eius inimicos potius pertinetis, qui dicit in psalmo, Deus meus demonstrauit mihi in inimicis meis [1 1Kb] , ne occideris eos, ne quando obliuiscantur legis tue: disperge illos in uirtute tua ? Unde non obliuiscentes legem Dei, sed eamdem circumferentes, Gentibus ad testimonium, uobis ad opprobrium, nescientes eam populo ministratis, qui uocatus est a solis ortu usque ad occasum. An uero negabitis? et ea que tanta auctoritate predicta, tanta manifestatione completa sunt, aut maiore cecitate non intuemini, aut mirabili impudentia non fatemini? Quid ergo ad illud responsuri estis, quod Isaias propheta proclamat: Erit in nouissimis temporibus manifestus mons domus Domini, paratus in cacumine montium, et exaltabitur super colles; et uenient ad eum uniuerse gentes, et dicent: uenite, ascendamus in montem Domini, et in domum Dei Iacob, et annuntiabit nobis uiam salutis, et ingrediemur in eam; ex Sion enim lex prodiet, et uerbum Domini ex Ierusalem ? An et hic dicturi estis, Nos sumus; quoniam audistis domum Iacob et Sion et Ierusalem? Quasi nos negemus de semine Iacob  esse Christum Dominum secundum carnem, qui significatus est uocabulo montis parati super cacumen montium, quod omnes celsitudines [1 1Kb] eius celsitudo transcendit: aut negemus Apostolos et illas Ecclesias Iudee, que post Christi resurrectionem in eum continuo crediderunt, ad domum Iacob pertinere: aut uero alius intelligendus sit spiritualiter Iacob, quam ipse populus christianus; qui cum sit minor natu, quam populus Iudeorum, tamen eum crescendo superat [2 1Kb] , et subdit: ut impleatur quod de duobus illis fratribus in figura predictum est, Et maior seruiet minori . Sion autem et Ierusalem quamuis spiritualiter intelligatur Ecclesia, magis tamen aduersus istos idoneum testimonium est, quia ex isto loco, ubi Christum crucifixerunt, et lex et uerbum Domini processit ad Gentes. Lex enim que illis per Moysen data est, de qua superbius extolluntur, et de qua melius conuincuntur, non intelligitur prodisse de Sion et Ierusalem, sed de monte Sina. Ad terram quippe promissionis, ubi est Sion [3 1Kb] , que appellatur etiam Ierusalem, post quadraginta annos cum ipsa Lege uenerunt: non autem ibi eam uel inde acceperunt [4 1Kb] . Euangelium uero Christi, et Lex fidei, quod certum est, inde processit. Sicut etiam ipse Dominus, posteaquam resurrexit, loquens discipulis suis, et ostendens predicta diuinorum eloquiorum in se esse completa: Quoniam sic scriptum est, inquit, et sic oportuit Christum pati, et resurgere a mortuis die tertio, et predicari in nomine eius penitentiam et remissionem peccatorum per omnes gentes, incipientibus ab Ierusalem . Ecce quod prophetauit Isaias dicens: Ex Sion enim lex prodiet, et uerbum Domini ex Ierusalem. Ibi enim ueniens desuper secundum Domini promissionem Spiritus sanctus, eos quos tunc una domus continebat, impleuit, et loqui linguis omnium gentium fecit : et inde exierunt predicare Euangelium in notitiam omnium gentium. Sicut enim Lex illa, que processit de monte Sina, quinquagesimo die post celebratum Pascha conscripta est digito Dei, quo significatur Spiritus sanctus: ita Lex ista, que processit de Sion et Ierusalem, non in tabulis lapideis, sed in tabulis cordis sanctorum Euangelistarum scripta est per Spiritum sanctum, quinquagesimo die post uerum Pascha passionis et resurrectionis Domini Christi; quo die Spiritus sanctus est missus, qui fuerat [5 1Kb] ante promissus.

10. Ite nunc, o Isrelite secundum carnem, non secundum spiritum; ite nunc, et adhuc contradicite apertissime ueritati: et cum auditis, uenite, ascendamus in montem Domini, et in domum Dei Iacob; dicite, Nos sumus; ut ceci offendatis in montem, ubi  collisa facie peius perdatis frontem. Si uere uultis dicere, Nos sumus; ibi hoc dicite, ubi auditis, Ab iniquitatibus [1 1Kb] populi mei ductus est ad mortem . De Christo enim dictum est, quem uos in parentibus uestris duxistis ad mortem; qui sicut ouis ad immolandum ductus est, ut Pascha, quod nescientes celebratis, nescientes seuiendo impleretis [2 1Kb] . Si uere uultis dicere, Nos sumus; tunc dicite, quando auditis, Incrassa cor populi huius, et aures eorum oppila, et oculos eorum graua . Tunc dicite, Nos, sumus; quando auditis, Tota die expandi manus meas ad populum non credentem, et contradicentem . Tunc dicite, Nos sumus; quando auditis, Excecentur oculi eorum ne uideant, et dorsa eorum semper incurua . In his atque huiusmodi propheticis uocibus dicite, Nos sumus; ubi sine ulla dubitatione uos estis: sed sic ceci estis, ut esse uos dicatis ubi non estis, et non uos agnoscatis ubi estis.



CAPUT uIII.

11. Iudeorum a Deo dimissio per Isaiam prenuntiata. Sed in hec manifestiora que dicturus sum, paulisper attendite. Certe cum auditis in bono Isrel, dicitis, Nos sumus; et cum auditis in bono Iacob, dicitis, Nos sumus. Et cum a uobis causa requiritur, respondetis, Quoniam Iacob ipse est et Isrel, ex quo patriarcha propagati sumus, unde merito patris nostri appellatione censemur. Non ergo uos alto et graui somno dormientes, ad spiritualia que non capitis excitamus; neque nunc quomodo spiritualiter accipienda sint ista uocabula, uobis in auditu et uisu spirituali surdis et cecis persuadere conamur. Nempe sicut uos fatemini, et lectio libri Geneseos manifeste declarat, unus homo erat Iacob et Isrel ; et unde gloriamini, ipsa est domus Iacob, que domus est Isrel. Quid ergo est, quod idem ipse propheta, cum prenuntiasset montem futurum paratum in cacumine montium, ad quem uenture essent uniuerse gentes; quia non de monte Sina uni genti, sed de Sion et Ierusalem lex et uerbum Domini processurum esset omnibus gentibus; quod manifestissime in Christo et Christianis uidemus impletum: paulo post dicit, Et nunc tu, domus Iacob, uenite, ambulemus in luce [3 1Kb] Domini? Hic profecto dicetis, ut soletis, Nos sumus; sed quod sequitur, paulisper attendite, ut cum dixeritis quod uultis, etiam quod non uultis audiatis. Nam Propheta coniungit et dicit, Dimisit enim plebem suam, domum Isrel . Hic dicite, Nos sumus; hic uos agnoscite, et nobis quia ista commemorauimus, ignoscite. Si enim libenter auditis, ad uestrum dicuntur alloquium; si uero indignanter auditis, ad uestrum dicuntur opprobrium. Dicantur tamen oportet, siue uolentibus, siue nolentibus uobis. Ecce, non ego, sed propheta quem legitis, per quem Deum locutum non potestis negare, quem de auctoritate diuinarum Scripturarum  non potestis auferre, quemadmodum illi Dominus imperauit, exclamat uehementer, et sicut tuba exaltat uocem suam , uosque increpat, dicens: Et nunc tu, domus Iacob, uenite, ambulemus in luce Domini. Occidistis Christum in parentibus uestris. Tamdiu non credidistis, et contradixistis: sed nondum peristis, quia nondum de corpore existis; et nunc habetis spatium penitendi, et nunc uenite. Olim quidem debuistis, sed et nunc uenite: nondum finiti sunt dies, cui nondum uenit ultimus dies. Aut si uos tanquam domum Iacob Prophetam secutos, iam in luce Domini creditis ambulare, domum Isrel quam dimisit ostendite. Nos enim utrosque monstramus, et quos ex illa domo uocando discreuerit, et quos illic remanentes dimiserit. uocauit enim inde non solum Apostolos, sed etiam post Christi resurrectionem populum magnum; unde superius iam diximus: dimisit autem illos, quos etiam uos non credendo imitamini; et uos ipsos, qui eos imitando in eadem pernicie demoramini. Aut si uos estis quos inde uocauit, ubi sunt quos dimisit? Non enim potestis dicere, quod nescio quam aliam gentem dimiserit; cum Propheta clamet: Dimisit enim plebem suam, domum Isrel. Ecce quod estis, non quod uos esse iactatis. Dimisit enim et uineam, de qua exspectauit ut faceret uuas, fecit autem spinas; et mandauit nubibus suis ne pluerent super eam imbrem. Sed etiam inde eos uocauit, quibus dicit: Iudicate inter me et uineam meam . De quibus et Dominus ait: Si ego in Beelzebub eiicio demonia, filii uestri in quo eiiciunt? Ideo ipsi iudices erunt uestri . Quibus hoc promittens: Sedebitis, inquit, super duodecim sedes, iudicantes duodecim tribus Isrel . Sedebit itaque domus Iacob, que in luce Domini uocata ambulauit, iudicare domum Isrel, hoc est, plebem ipsius quam dimisit. Quomodo enim iuxta eumdem prophetam, Lapis quem reprobauerunt edificantes, hic factus est in caput anguli ; nisi quod ex circumcisione et preputio populi tanquam parietes de diuerso uenientes, in angulo sibimet tanquam in pacis osculo copulantur? Unde dicit Apostolus: Ipse est enim pax nostra, qui fecit utraque unum . Qui ergo ex domo Iacob siue Isrel uocantem secuti sunt, ipsi sunt lapidi angulari coherentes, et in Domini luce ambulantes: quos uero ibi dimisit, ipsi sunt ruinam edificantes, et angularem lapidem reprobantes.



CAPUT IX.

12. Dimissio Iudeorum clarius predicta per Malachiam. Sacrificium Christianorum ubique in terra et in celo offertur. Postremo si hec uerba prophetica secundum cor uestrum in alium sensum detorquere conamini, o Iudei, contra salutem uestram resistentes Filio Dei; si hec, inquam, uerba sic uultis accipere, ut eadem sit plebs et domus Iacob uel Isrel, et uocata et dimissa; non in aliis uocata, in aliis dimissa, sed uniuersa propterea uocata, ut ambularet in luce Domini; quoniam propterea erat dimissa, quod non ambulabat in luce Domini; aut certe sic in aliis uocata, in aliis  dimissa, ut nulla facta separatione mense Dominice, ad Christi sacrificium pertinente [1 1Kb] , sub eisdem ueteribus sacramentis essent utrique, et ii scilicet qui in luce Domini ambulantes eius precepta seruarunt, et ii qui iustitiam respuentes ab eo deseri meruerunt: si hec ergo sic intelligere uultis, quid dicturi estis, et quomodo alium prophetam intellecturi, qui uobis omnino hanc amputat uocem, tanta manifestatione clamantem, Non est mihi uoluntas in uobis, dicit Dominus omnipotens, et sacrificium non accipiam de manibus uestris. Quia ab oriente sole usque in occidentem nomen meum clarum factum est in gentibus; et in omni loco sacrificium offertur nomini meo, sacrificium mundum: quoniam magnum nomen meum in gentibus, dicit Dominus omnipotens . Qua tandem uoce tante rerum euidentie reclamatis? Quid uos amplius nimis impudenter extollitis, ut grauiore ruina miserabilius pereatis? Non est mihi uoluntas in uobis, dicit, non quicumque, sed Dominus omnipotens. Quid tantum de Abrahe semine gloriamini, qui ubicumque auditis Iacob aut Isrel, aut domum Iacob uel domum Isrel, cum aliqua laude dici, contenditis hoc non potuisse dici, nisi de uobis? cum Dominus omnipotens dicat, Non est mihi uoluntas in uobis, et sacrificium non accipiam de manibus uestris. Certe hic negare non potestis, non solum illum non accipere sacrificium de manibus uestris, sed nec uos illi offerre manibus uestris. Locus enim unus est lege Domini constitutus, ubi manibus uestris sacrificia iussit offerri, preter quem locum omnino prohibuit. Hunc ergo locum quoniam pro uestris meritis amisistis, etiam sacrificium quod ibi tantum licebat offerri, in locis offerre aliis non audetis. Ecce omnino impletum est quod ait Propheta, Et sacrificium non accipiam de manibus uestris. Nam si in terrena Ierusalem maneret uobis templum et altare, possetis dicere in eis hoc esse completum, quorum iniquorum inter uos constitutorum sacrificia Dominus non acceptat; aliorum uero ex uobis atque in uobis acceptare sacrificia, qui Dei precepta custodiunt. Hoc non est cur possit dici, ubi nullus omnino uestrum est, qui secundum Legem, que de monte Sina processit, manibus suis sacrificium possit offerre. Neque hoc ita predictum et impletum est, ut uos prophetica sententia respondere permittat, Quia manibus non offerimus carnem, sed corde et ore offerimus laudem, secundum illud in Psalmo: Immola Deo sacrificium laudis . Etiam hinc contradicit uobis, qui dicit, Non est mihi uoluntas in uobis.

13. Deinde ne existimetis, non offerentibus uobis, nec illo accipiente de manibus uestris, Deo sacrificium non offerri; quo quidem ille non eget, qui bonorum nostrorum nullius indiget: tamen quia sine sacrificio non est, quod non illi, sed nobis utile est, adiungit et dicit, Quia ab oriente sole usque in occidentem nomen meum clarum est factum in gentibus; et in omni loco sacrificium offertur nomini meo, sacrificium  mundum: quoniam magnum nomen meum in gentibus, dicit Dominus omnipotens. Quid ad hec respondetis? Aperite oculos tandem aliquando, et uidete, ab oriente sole usque in occidentem, non in uno, sicut uobis fuerat constitutum, sed in omni loco offerri sacrificium Christianorum; non cuilibet deo, sed ei qui ista predixit, Deo Isrel. Unde et alibi dicit Ecclesie sue: Et qui eruit te, ipse Deus Isrel, uniuerse terre uocabitur . Scrutamini Scripturas, in quibus putatis uos habere uitam eternam . Et profecto haberetis, si Christum in eis intelligeretis, et teneretis. Sed perscrutamini eas: ipse testimonium perhibent de hoc sacrificio mundo, quod offertur Deo Isrel; non ab una gente uestra, de cuius manibus non se accepturum predixit; sed ab omnibus gentibus, que dicunt, uenite, ascendamus in montem Domini . Nec in uno loco, sicut uobis preceptum erat in terrena Ierusalem; sed in omni loco, usque in ipsam Ierusalem [1 1Kb] . Nec secundum ordinem Aaron, sed secundum ordinem Melchisedec. Christo enim dictum est, et de Christo tanto ante predictum est, Iurauit Dominus, et non penitebit eum, Tu es sacerdos in eternum secundum ordinem Melchisedec . Quid est, Iurauit Dominus; nisi, inconcussa ueritate firmauit? et quid est, non penitebit eum, nisi, hoc sacerdotium nulla omnino ratione mutabit? Neque enim sicut hominem, penitet Deum: sed Dei dicitur penitentia, quamuis ab illo institute, rei cuiusque mutatio, que credebatur esse mansura. Proinde cum dicit, Non penitebit eum, Tu es sacerdos in eternum secundum ordinem Melchisedec; satis ostendit eum penituisse, hoc est, eum mutare uoluisse sacerdotium quod constituerat secundum ordinem Aaron: sicut de utroque uidemus impletum. Nam et Aaron sacerdotium iam nullum est in aliquo templo, et Christi sacerdotium in eternum perseuerat in celo.

14. Ad hanc ergo lucem Domini uocat uos Propheta, cum dicit, Et nunc tu, domus Iacob, uenite, ambulemus in luce Domini. Tu, domus Iacob, quam uocauit et elegit; non Tu, quam dimisit. Dimisit enim plebem suam, domum Isrel. . Quicumque inde uenire uultis, ad hanc pertinebitis, quam uocauit; illa carebitis, quam dimisit. Lux quippe Domini, in qua ambulant gentes, illa est de qua idem propheta dicit, Dedi te in lucem gentium, ut sis salus mea usque in fines terre . Cui hoc dictum est, nisi Christo? de quo impletum est, nisi de Christo? Non est ista lux in uobis, de quibus identidem dictum est: Dedit illis Deus spiritum compunctionis; oculos, ut non uideant; et aures, ut non audiant, usque in hodiernum diem . Non est, inquam, in uobis hec lux: ideo nimia cecitate lapidem reprobatis, qui factus est in caput anguli. Ergo, Accedite ad eum, et illuminamini . Quid est, Accedite; nisi, credite? Quo enim eatis, ut ad eum accedatis; cum ille sit lapis de quo Daniel propheta dicit, quod crescendo tam  magnus mons factus sit, ut impleret uniuersam faciem terre ? Sic enim et gentes que dicunt, uenite, ascendamus in montem Domini, nusquam terrarum pergere et peruenire contendunt. Ubi sunt, ibi ascendunt: quia in omni loco sacrificium offertur secundum ordinem Melchisedec. Et sicut alius propheta dicit, Exterminat Deus omnes deos gentium terre, et adorant eum unusquisque de loco suo . Cum ergo uobis dicitur, Accedite ad eum: non uobis dicitur, Naues aut iumenta preparate, et uestris uictimis onerate, et de tam longinquo pergite ad locum ubi Deus sacrificia uestre deuotionis acceptet; sed, Accedite ad eum qui in uestris auribus predicatur, accedite ad eum qui ante oculos uestros glorificatur. Ambulando non laborabitis: ibi enim acceditis, ubi creditis.



CAPUT X.

15. Qua caritate inuitandi Iudei ad fidem. Hec, karissimi [1 1Kb] , siue gratanter, siue indignanter  audiant Iudei, nos tamen ubi possumus, cum eorum dilectione predicemus. Nec superbe gloriemur aduersus ramos fractos: sed potius cogitemus cuius gratia, et quanta misericordia, et in qua radice inserti sumus; ut non alta sapientes, sed humilibus consentientes , non eis cum presumptione insultando, sed cum tremore exsultando dicamus , uenite, ambulemus in luce Domini, quoniam magnum nomen eius in gentibus. Si enim audierint et obaudierint, erunt inter eos quibus dictum est: Accedite ad eum, et illuminamini ; et uultus uestri non erubescent. Si autem audiunt et non obaudiunt, uident et inuident, inter eos sunt de quibus dictum est: Peccator uidebit, et irascetur; dentibus suis frendet, et tabescet . Ego autem, dicit Ecclesia Christo, uelut oliua fructifera in domo Domini, speraui in misericordia Dei in eternum, et in seculum seculi .



SEQUUNTUR OPERA ADuERSUS MANICHAEOS, QUAE AUGUSTINUS TEMPORE PRESBYTERII AC EPISCOPATUS SUI CONSCRIPSIT. His etiam subiicitur index aliorum Opusculorum, quibus in eosdem hereticos ante suum presbyteratum ex professo egit, necnon ceterorum in quibus ipsos obiter quocumque tempore reprehendit. [1Kb]





ADMONITIO IN OPUSCULUM SUBSEQUENS.

Librum de Utilitate credendi recenset Augustinus primum eorum quos edidit tempore sui presbyteratus. Hanc uero dignitatem Hippone suscepit sub initium anni 391; quod iam alias demonstrauimus in secundi tomi prefatione, ad Augustini epistolas 8, 9, etc.

Opus Honorati causa scripsit, ut a Manicheorum errore amicum reuocaret, quem olim in eorum laqueos ipse coniecerat, sicuti sub libri exordium confitetur. Deceptus fuerat Honoratus speciosis illis Manicheorum pollicitationibus, quibus se nichil nisi quod ratione euidens et apertum fieret, docturos promittebant: irridebatque ille in catholice Ecclesie disciplina, quod fides hominibus imperaretur, nec uerum eis ratione demonstraretur. Cum igitur falsa ueritatis specie illusus, non temporalis commodi gratia inductus adhereret errori, sicque magis deceptus ab hereticis, quam hereticus esset; sperauit Augustinus fore ut illum ad ueram religionem adduceret, si modo ostenderet, Manicheos sacrilege ac temere in eos inuehi, qui catholice fidei auctoritatem sequentes, antequam illud uerum, quod pura mente conspicitur, intueri queant, credendo premuniuntur, et illuminaturo preparantur Deo. Id autem sic prestat hoc in opere, ut ueteris quoque Testamenti, cuius illi maxime reprehensione commouebant imperitos, patrocinium suscipiat.

Augustini labori studioque optatus erga Honoratum respondit euentus; si tamen is est, ut Riuius arbitratur, qui ab urbe Carthagine scribebat ad Augustinum circa annum 412, et uarias illi questiones enodandas proponebat. Quamuis enim Honoratus iste necdum Baptismum percepisset, ille tamen que ab eo proponuntur questiones minime redolent manicheum, nec de Manicheis nisi ex occasione loquitur ipsi Augustinus, et tanquam de iis quos ipse censeret hereticos. Istum ipsum Honoratum, cui Augustinus epistolam 140 scribit, presbyterum Cassiodorus nuncupat: qui forte ad presbyteratum prouectus postea fuerit. Loquitur Augustinus in epistola 83, de morte alterius cuiusdam Honorati presbyteri. Sub finem quoque uite sue scripsit epistolam 228 ad Thabennensem episcopum eiusdem nominis.





S. AURELII AUGUSTINI HIPPONENSIS EPISCOPI DE UTILITATE CREDENDI AD HONORATUM Liber unus  . [1Kb] [1Kb] 

Contra Manicheos disputat, probatque ipsos sacrilege ac temere in eos inuehi, qui catholice fidei auctoritatem sequentes, ad mysteriorum intelligentiam sese illius subsidio comparant, dum ea credunt que nondum ualent animo percipere. Sed imprimis ostendit uetus Testamentum perperam ab iisdem hereticis reprehendi.



CAPUT PRIMUM.

1. Quo consilio hec Honorato scribat. Hereticus et hereticis credens, non idem. Operis argumentum. Quomodo per Manicheos Augustinus deceptus euaserit. Manicheorum dictum in sue secte desertores. Si mihi, Honorate, unum atque idem uideretur esse, hereticus, et credens hereticis homo, tam lingua quam stilo in hac causa conquiescendum mihi esse arbitrarer. Nunc uero cum inter hec duo plurimum intersit: quandoquidem hereticus est, ut mea fert opinio, qui alicuius temporalis commodi, et maxime glorie principatusque sui gratia, falsas ac nouas opiniones uel gignit uel sequitur; ille autem qui huiusmodi hominibus credit, homo est imaginatione quadam ueritatis ac pietatis illusus: cum hec ergo ita sint, non putaui apud te silendum esse, quid mihi de inuenienda ac retinenda ueritate uideatur; cuius, ut scis, ab ineunte adolescentia magno amore flagrauimus. Sed res est longe remota a uanorum hominum mentibus, qui nimis in hec corporalia progressi atque lapsi, nichil aliud putant esse, quam quod istis quinque notissimis nuntiis corporis sentiunt; et quas ab his plagas atque imagines acceperunt, eas secum uoluunt, etiam cum conantur recedere a sensibus; et ex earum mortifera et fallacissima regula ineffabilia penetralia ueritatis rectissime se metiri putant. Nihil est facilius, mi carissime, quam non solum se dicere, sed etiam opinari uerum inuenisse: sed quam reipsa difficillimum sit, agnosces, ut confido, his litteris meis. Que ut tibi prosint, aut certe nichil obsint, omnibusque omnino quorum in manus forte deuenerint, et rogaui Deum, et rogo; et spero ita fore, si bene mihi conscius sum, quod ad hunc stilum pio et officioso animo, non uani nominis appetitione ac nugatorie ostentationis accessi.

 2. Est igitur mihi propositum, ut probem tibi, si possim, quod Manichei sacrilege ac temere inuehantur in eos qui catholice fidei auctoritatem sequentes, antequam illud uerum, quod pura mente conspicitur, intueri queant, credendo premuniuntur, et illuminaturo preparantur Deo. Nosti enim, Honorate, non aliam ob causam nos in tales homines incidisse, nisi quod se dicebant, terribili auctoritate separata, mera [1 1Kb] et simplici ratione eos qui se audire uellent introducturos ad Deum, et errore omni liberaturos. Quid enim me aliud cogebat, annos fere nouem, spreta religione que mihi puerulo a parentibus insita erat, homines illos sequi ac diligenter audire  ; nisi quod nos superstitione terreri, et fidem nobis ante rationem imperari dicerent, se autem nullum premere ad fidem, nisi prius discussa et enodata ueritate? Quis non his pollicitationibus illiceretur, presertim adolescentis animus cupidus ueri, etiam nonnullorum in schola doctorum hominum disputationibus superbus et garrulus: qualem me tunc illi inuenerunt, spernentem scilicet quasi aniles fabulas, et ab eis promissum, apertum et sincerum uerum tenere atque haurire cupientem? Sed que rursum ratio reuocabat, ne apud eos penitus hererem, ut me in illo gradu quem uocant Auditorum tenerem, ut huius mundi spem atque negotia non dimitterem; nisi quod ipsos quoque animaduertebam plus in refellendis aliis disertos et copiosos esse, quam in suis probandis firmos et certos manere? Sed de me quid dicam, qui iam catholicus christianus eram? que nunc ubera [2 1Kb] , post longissimam sitim pene exhaustus atque aridus [3 1Kb] , tota auiditate repetiui, eaque altius flens et gemens concussi et expressi, ut id manaret quod mihi sic affecto ad recreationem satis esse posset, et ad spem reducendam  uite ac salutis. Quid ergo de me ipso dicam? Tu nondum christianus, qui hortatu meo, cum eos uehementer exsecrareris, uix adductus es ut audiendi tibi atque explorandi uiderentur, qua, queso, alia re delectatus es, recordare, obsecro te, nisi magna quadam presumptione ac pollicitatione rationum? Sed quia diu multumque de imperitorum erroribus latissime ac uehementissime disputabant, quod cuiuis mediocriter erudito esse facillimum, sero didici: si quid etiam suorum nobis inserebant, necessitate retinendum, cum alia non occurrerent in quibus acquiesceremus, arbitrabamur. Itaque nobis faciebant quod insidiosi aucupes solent qui uiscatos surculos propter aquam defigunt [1 1Kb] , ut sitientes aues decipiant. Obruunt enim, et quoquo modo cooperiunt alias que circa sunt aquas, uel inde etiam formidolosis molitionibus deterrent, ut in eorum dolos, non electione, sed inopia decidant.

3. Sed cur non ipse mihi respondeo, quod iste laute ac lepide similitudines atque huiusmodi reprehensiones, in omnes qui aliquid docent, a quouis aduersario effundi urbanissime ac dicacissime possunt? Sed ob hoc putaui aliquid tale inserendum litteris meis, ut eos admoneam, desinant talibus agere: ut quemadmodum ille ait, separatis nugis locorum communium, res cum re, causa cum causa, ratio cum ratione confligat . Quare desinant dicere illud, quod in ore habent quasi necessarium, cum eos quisque deseruerit qui diutius audisset, Lumen per illum transitum fecit. uides enim tu, mea maxima cura , quam hoc inane et facillimum ad reprehendendum cuiuis esse possit. Itaque hoc discutiendum dimitto prudentie tue. Non enim uereor ne me arbitreris inhabitatum lumine, cum uite huius mundi eram implicatus, tenebrosam spem gerens, de pulchritudine uxoris, de pompa diuitiarum, de inanitate honorum ceterisque noxiis et perniciosis uoluptatibus. Hec enim omnia, quod te non latet, cum studiose illos audirem, cupere et sperare non desistebam. Neque hoc eorum doctrine tribuo: fateor enim et illos sedulo monere, ut ista caueantur. Sed modo me dicere desertum lumine, cum ab his omnibus umbris rerum me auerterim, soloque uictu ad ualetudinem corporis necessario contentus esse decreuerim, illustratum autem atque fulgentem fuisse, cum ista diligerem et his inuolutus tenerer, hominis est, ut mitissime dicam, minus acute considerantis res, de quibus loqui multum amat. Sed ueniamus ad causam, si placet.



CAPUT II.

4. Manichei uetus Testamentum reprehendunt apud imperitos. Nam bene nosti quod reprehendentes Manichei catholicam fidem, et maxime uetus Testamentum discerpentes et dilaniantes, commouent imperitos: qui profecto nesciunt quatenus sint accipienda illa, et quemadmodum hausta utiliter in uenas quasi uagientium adhuc animarum medullasque descendant. Et quia sunt ibi quedam que  suboffendant animos Ignaros et negligentes sui, que maxima turba est, populariter accusari possunt: defendi autem populariter, propter mysteria que his continentur, non a multis admodum possunt. Qui uero pauci hoc facere nouerunt, non amant propatula et famigerula quedam in disputatione certamina; et ob hoc minime noti sunt, nisi his qui eos instantissime requirunt. De hac igitur Manicheorum temeritate, qua uetus Testamentum et catholicam fidem reprehendunt, accipe, obsecro, que me moueant. Opto autem ac spero te hoc animo accepturum, quo a me dicuntur. Scit autem Deus, cui nota sunt arcana conscientie mee, nichil me in hoc sermone malitiose agere: sed ut existimo accipiendum esse, ueri probandi causa: cui uni rei uiuere iam diu statuimus, et incredibili sollicitudine; ne mihi errare uobiscum facillimum fuerit, iter autem rectum tenere uobiscum sit, ne durius loquar difficillimum. Sed presumo quod et in hac spe, qua spero uos uiam sapientie mecum obtenturos, non me deseret ille cui sacratus sum: quem dies noctesque intueri conor; et quoniam propter peccata mea propterque consuetudinem plagis ueternosarum opinionum sauciatum oculum anime gerens, inualidum me esse cognosco, sepe rogo cum lacrymis. Et quemadmodum post longam cecitatem ac tenebras luminibus uix apertis, et adhuc lucem palpitando atque auersando, quam tamen desiderant, recusantibus, presertim si eis solem istum quispiam conetur ostendere: ita mihi nunc euenit, non neganti esse ineffabile quiddam et singulare anime bonum quod mente uideatur; et me ad contemplandum nondum esse idoneum cum fletu et gemitu confitenti. Non me ergo deseret, si nichil fingo, si officio ducor, si ueritatem amo, si amicitiam diligo, si multum metuo ne fallaris.



CAPUT III.

5. Quadruplex scripturas ueteris Testamenti tractandi ratio. Historia et etiologia in Scripturis. Analogia. Allegoria. Lex non necessaria nisi iis quibus utilis est seruitus ac timor. Mysteria in ueteri Lege uelata. Omnis igitur Scriptura, que Testamentum uetus uocatur, diligenter eam nosse cupientibus quadrifaria traditur; secundum historiam, secundum etiologiam, secundum analogiam, secundum allegoriam. Ne me ineptum putes, grecis nominibus utentem. Primum quia sic accepi, nec tibi hoc aliter audeo intimare quam accepi. Deinde tu quoque animaduertis, non esse harum rerum apud nos usitata nomina: que si fabricassem interpretando, essem profecto ineptior; si autem circumloquerer, minus essem in disserendo expeditus. Id tantum oro credas, quoquo modo errem, nichil a me inflato ac tumido fieri. Secundum historiam ergo traditur, cum docetur quid scriptum, aut quid gestum sit; quid non gestum, sed tantummodo scriptum quasi gestum sit. Secundum etiologiam, cum ostenditur quid qua de causa uel factum uel dictum sit. Secundum analogiam, cum demonstratur non sibi aduersari duo Testamenta, uetus et Nouum. Secundum allegoriam, cum docetur non ad litteram esse accipienda quedam que scripta  sunt, sed figurate intelligenda.

6. His omnibus modis Dominus noster iehsu Christus et Apostoli usi sunt. Nam de historia illud sumptum est, cum obiectum esset, quod die sabbati discipuli eius spicas euulsissent: Non legistis, inquit, quod fecit Dauid, cum esuriret, et qui cum eo erant; quomodo intrauit in domum Dei, et panes propositionis manducauit, quos non licebat ei manducare, neque eis qui cum eo erant, nisi solis sacerdotibus ? Ad etiologiam uero illud pertinet, quod cum Christus prohibuisset uxorem abiici, nisi fornicationis causa, relatumque esset ab interrogantibus, Moysen libello dato repudii permisisse licentiam: Hoc, inquit, Moyses fecit propter duritiam cordis uestri . Hic enim causa reddita est cur illud a Moyse pro tempore bene permissum sit; ut hoc quod Christus precipiebat, alia iam tempora demonstrare uideretur. Horum autem temporum uices, atque ordinem mira quadam diuine prouidentie dispositione digestum atque compositum, longum est explanare.

7. Iam porro analogiam [1 1Kb] , qua utriusque Testamenti congruentia perspicitur, quid ego dicam usos fuisse omnes quorum auctoritati illi cedunt; cum secum ipsi considerare possint, quam multa soleant dicere immissa esse Scripturis diuinis a nescio quibus corruptoribus ueritatis? Que uox mihi semper quidem, etiam cum eos audirem, inualidissima uisa est: nec mihi soli, sed etiam tibi  et nobis omnibus, qui paulo maiorem diligentiam in iudicando habere conabamur, quam turba credentium. Nunc uero posteaquam mihi sunt exposita atque enodata multa, que me maxime mouebant, ea scilicet in quibus illorum plerumque se iactat, et quo securius sine aduersario, eo effusius exsultat oratio; nichil mihi uidetur ab eis impudentius dici, uel ut mitius loquar, incuriosius et imbecillius, quam Scripturas diuinas esse corruptas: cum id nullis in tam recenti memoria exstantibus exemplaribus possint conuincere. Si enim dicerent eas sibi penitus accipiendas non putasse, quod ab his essent conscripte, quos uerum scripsisse non arbitrarentur; esset utcumque tergiuersatio eorum rectior, uel error humanior. Hoc enim de illo libro fecerunt, qui Actus Apostolorum inscribitur. Quod eorum consilium, cum mecum ipse pertracto, nequeo satis mirari. Non enim sapientiam hominum in hac re, sed cor mediocre desidero. Tanta enim liber iste habet, que similia sint his que accipiunt, ut magne stultitie mihi uideatur, non et hunc accipere, et si quid ibi eos offendit, falsum atque immissum dicere. Aut si talis oratio impudens est, sicuti est, cur in Pauli Epistolis, cur in quatuor Euangelii libris ea ualere aliquid putant, in quibus haud scio an multo plura sint proportione, quam in illo libro esse potuerunt, que a corruptoribus interiecta credi uolunt? Sed nimirum illud est quod mihi uidetur, quod peto placidissimo et serenissimo iudicio  mecum consideres. Nosti enim quod auctoris sui Manichei personam in Apostolorum numerum inducere molientes, dicunt Spiritum sanctum, quem Dominus discipulis se missurum esse promisit, per ipsum ad nos uenisse. Itaque si illos Actus Apostolorum acciperent, in quibus euidenter aduentus sancti Spiritus predicatur , non inuenirent quomodo id immissum esse dicerent. uolunt enim nescio quos corruptores diuinorum Librorum ante ipsius Manichei tempora fuisse; corrupisse autem illos qui Iudeorum legem Euangelio miscere cupiebant. Hoc autem de Spiritu sancto dicere nequeunt, nisi forte diuinasse illos asserant, et posuisse in suis libris quod contra futurum aliquando Manicheum, qui Spiritum sanctum per se missum esse diceret, proferretur. uerum de Spiritu sancto alias planius aliquid eloquemur. Nunc ad hoc quod intenderam redeamus.

8. Nam et historiam ueteris Testamenti, et etiologiam, et analogiam in Nouo Testamento inueniri, satis, ut puto, est demonstratum: de allegoria restat ostendere. Ipse Liberator noster in Euangelio allegoria utitur ex uetere Testamento: Generatio, inquit, hec signum querit; et non dabitur ei nisi signum Ione prophete. Sicut enim Ionas in uentre ceti tribus diebus et tribus noctibus fuit, sic et Filius hominis tribus diebus et tribus noctibus erit in corde terre . Nam quid ego de apostolo Paulo dicam, qui etiam ipsam Exodi historiam future christiane plebis allegoriam fuisse significat ad Corinthios Epistola prima? Nolo autem uos ignorare, fratres, quia patres nostri omnes sub nube fuerunt, et omnes per mare transierunt, et omnes in Moysen [1 1Kb] baptizati sunt, in nube et in mari: et omnes eumdem cibum spiritualem manducauerunt, et omnes eumdem potum spiritualem biberunt. Bibebant enim de spirituali consequente eos petra [2 1Kb] ; petra autem erat Christus. Sed non in pluribus eorum complacuit Deo [3 1Kb] : prostrati enim sunt in deserto. Hec autem figure nostre fuerunt, ut non simus cupidi malorum, sicut et illi concupierunt. Neque idola colamus, sicut quidam ex illis, sicut scriptum est: Sedit populus manducare et bibere, et surrexerunt ludere. Neque fornicemur, sicut quidam ex illis fornicati sunt, et ceciderunt una die uiginti tria millia hominum. Neque tentemus Christum, sicut quidam eorum tentauerunt, et a serpentibus interierunt. Neque murmuremus, sicut quidam ex illis murmurauerunt, et perierunt ab exterminatore. Omnia autem ista in figura contingebant illis. Scripta autem sunt ad correptionem nostram, in quos fines seculorum deuenerunt . Est item apud Apostolum allegoria quedam, sane ad causam maxime pertinens, ideo quod ipsi eam in disputando proferre atque ostentare consuerunt. Idem enim Paulus dicit ad Galatas: Scriptum est enim quod Abraham duos filios habuit; unum de ancilla, et unum de libera: sed is quidem qui de ancilla, secundum carnem  natus est; qui autem de libera, per promissionem: que sunt per allegoriam dicta. Nam hec sunt duo Testamenta: unum quidem de monte Sina in seruitutem generans, quod est Agar. Sina enim mons est in Arabia, qui confinis ei que nunc est Ierusalem, et seruit cum filiis suis. Que autem sursum est Ierusalem, libera est, que est mater omnium nostrum .

9. Hic igitur illi homines nimium mali, dum frustrare Legem conantur, eas Scripturas approbare nos cogunt. Attendunt enim quod dictum est, in seruitute esse eos qui sub Lege sunt, et id ultimum pre ceteris uentilant: Euacuati estis a Christo, qui in lege iustificamini; a gratia excidistis . Nos hec omnia uera esse concedimus, nec illam legem necessariam esse dicimus, nisi eis quibus est adhuc utilis seruitus: ideoque utiliter esse latam, quod homines qui reuocari a peccatis ratione non poterant, tali lege cercendi erant, penarum scilicet istarum que uideri abstultis possunt, minis atque terroribus; a quibus gratia Christi cum liberat, non legem illam damnat, sed aliquando nos obtemperare sue caritati, non seruire timori Legis, inuitat. Ipsa est gratia, id est, beneficium quod non intelligunt sibi uenisse diuinitus, qui adhuc esse cupiunt sub uinculis Legis. Quos merito Paulus obiurgat tanquam infideles, quia a seruitute, cui certo tempore iustissima Dei dispositione subiecti erant, iam per Dominum nostrum Iesum se liberatos esse non credunt. Hinc est illud eiusdem apostoli: Lex enim pedagogus noster erat in Christo . Ille igitur pedagogum dedit hominibus quem timerent, qui magistrum postea quem diligerent. In quibus tamen Legis preceptis atque mandatis, quibus nunc Christianos uti fas non est, quale uel sabbatum est, uel circumcisio, uel sacrificia, et si quid huiusmodi est, tanta mysteria continentur, ut omnis pius intelligat nichil esse perniciosius, quam quidquid ibi est accipi ad litteram, id est, ad uerbum; nichil autem salubrius, quam spiritu reuelari. Inde est: Littera occidit, spiritus autem uiuificat  . Inde est: Idipsum uelamen in lectione ueteris Testamenti manet, quod non reuelatur, quoniam in Christo euacuatur. Euacuatur namque in Christo, non uetus Testamentum, sed uelamen eius; ut per Christum intelligatur, et quasi denudetur, quod sine Christo obscurum atque adopertum est. Statim quippe idem apostolus subiicit: Cum autem transieris ad Christum, auferetur uelamen . Non enim ait, Auferetur Lex; aut, Testamentum uetus. Non igitur per Domini gratiam, tanquam inutilia ibi tegerentur, ablata sunt; sed tegmen potius, quo utilia tegebantur. Hoc modo agitur cum iis qui studiose ac pie, non turbide atque improbe, Scripturarum illarum sensum requirunt, demonstranturque sedulo et ordo rerum, et cause factorum atque dictorum, et ueteris Testamenti ad Nouum tanta congruentia, ut apex nullus, qui non consonet, relinquatur; et figurarum tanta secreta, ut omnia que interpretando eruuntur, miseros esse cogant  fateri, qui hec uolunt ante condemnare, quam discere.



CAPUT Iu.

10. Triplex error legentium. Sed ut, omissa interim altitudine scientie, sic agam tecum, quomodo agendum arbitror cum familiari meo; id est, sicut ego possum, non sicut doctissimos uiros posse miratus sum: tria genera sunt erroris, quibus homines errant, cum aliquid legunt. De singulis dicam. Primum genus est, in quo id quodfalsum est uerum putatur, cum aliud qui scripsit putauerit. Alterum est, quamuis non tam late patens, non tamen minus noxium, cum id quod falsum est uerum putatur, id tamen putatur quod etiam ille qui scripsit putauit. Tertium est, cum ex alieno scripto intelligitur aliquid ueri, cum hoc ille qui scripsit non intellexerit. In quo genere non parum est utilitatis, imo si diligentius consideres, totus legendi fructus est integer. Primi generis exemplum est, ut si quisquam, uerbi gratia, dicat et credat Rhadamanthum apud inferos audire ac diiudicare causas mortuorum, eo quod Maronis in carmine id legerit . Hic enim errat duobus modis; quod et rem non credendam credit, neque id putandus est credidisse ille quem legit. Alterum genus animaduerti sic potest: si quis, quia Lucretius animam ex atomis esse scribit, eamque post mortem in easdem atomos solui atque interire, id uerum ac sibi credendum arbitretur. Nam et hic non minus miser est, si de re tanta id quod falsum est pro certo sibi persuasit; quanquam id Lucretius, cuius libris deceptus est, opinatus sit. Quid enim huic prodest de auctoris sententia certum esse, quando sibi eum non per quem non erraret [1 1Kb] , sed cum quo erraret, elegerit? Tertio generi est illud accommodatum: si quis Epicurum, lecto eius in libris aliquo loco ubi continentiam laudat, in uirtute illum summum bonum posuisse asseueret, et ideo non esse culpandum. Huic etiam quid obest error Epicuri, si summum bonum hominis uoluptatem ille corporis credit; cum iste non se dederit tam turpi noxieque sententie, neque ob aliam causam ei placeat Epicurus, nisi quod eum sensisse non putat, quod sentiri non oporteat? Hic error non modo humanus est, sed sepe etiam homine dignissimus. Quid enim, si mihi de aliquo quem diligerem nuntiaretur quod sibi, cum esset barbatus, pueritiam atque infantiam ita placere multis audientibus dixerit, ut etiam iurauerit se similiter uelle uiuere, idque ita mihi probaretur, ut impudenter negarem? num reprehendendus uiderer, si eum existimarem, cum hoc diceret, significare uoluisse, sibi placere innocentiam, et ab eis quibus hominum genus inuolueretur cupiditatibus animum alienum, et ex eo illum magis magisque diligerem, quam antea diligebam; etiamsi fortasse ille in puerorum etatibus libertatem quamdam in ludendo et cibando atque ignauum otium stultus adamasset? Fac enim eum esse defunctum postquam hoc mihi nuntiatum est, nec interrogari a me potuisse quidquam, ut aperiret sententiam  suam; essetne quisquam tam improbus qui mihi succenseret, cum hominis laudarem propositum et uoluntatem per illa ipsa uerba que acceperam? Quid, quod etiam iustus rerum existimator non dubitaret fortasse laudare opinionem ac uoluntatem meam, cum et innocentia mihi placeret, et homo de homine in re dubia bene potius existimarem, cum etiam male liceret [1 1Kb] ?



CAPUT u.

11. Tres scripturarum quarumque differentie. Ecclesia catholica erroris secundum ullum modum ex predictis redargui non potest in ueteris Testamenti lectione. Que cum ita sint, audi etiam earumdem scripturarum totidem conditiones et differentias. Nam necesse est totidem occurrant. Aut enim utiliter scripsit quispiam, et non utiliter ab aliquo intelligitur: aut utrumque inutiliter fit: aut utiliter intelligit lector, cum ille contra, qui legitur, scripserit. Horum trium primum non improbo, ultimum non curo. Nam neque possum reprehendere hominem qui nulla sua culpa male intellectus est; nec moleste habere quemquam legi, qui uerum non uiderit, cum obesse legentibus nichil uideam. Unum igitur genus est probatissimum, et quasi purgatissimum, cum et bona scripta sunt, et in bonam partem accipiuntur a legentibus. Id quoque tamen adhuc in duo diuiditur; non enim penitus excludit errorem. Nam euenit plerumque, ut cum bene senserit scriptor, bene etiam lector sentiat; sed aliud quam ille, et sepe melius, sepe inferius, utiliter tamen. Cum autem et hoc sentimus quod ille quem legimus, et id est uite bene agende accommodatissimum, cumulatissime sese habet ueritas, nec aliunde aperitur falsitatis locus. Quod genus cum de rebus obscurissimis lectio est, rarissimum omnino est; neque id, mea sententia, liquido sciri, sed tantummodo credi potest. Quibus enim argumentis absentis uel mortui hominis uoluntatem ita colligam, ut de illa iurare possim; cum etiam si presens interrogaretur, multa esse possent, que, si malus non esset, officiosissime absconderet? Illud autem nichil ad rem cognoscendam ualere arbitror, qualis fuerit ille qui scripsit: honestissime tamen bonus creditur, cuius litteris generi humano posteritatique consultum est.

12. Quamobrem uellem mihi isti dicerent, in quo genere ponant Ecclesie catholice, quem putant, errorem. Si in primo, graue omnino crimen: sed defensionem longinquam non requirit; satis est enim negare ita nos intelligere, ut illi, cum inuehuntur, existimant. Si in secundo, non minus graue est: sed eadem uoce refellentur. Si in tertio, nullum crimen est. Age, ac deinde Scripturas ipsas considera. Quid enim libris obiiciunt ueteris, quod dicitur, Testamenti? Numquidnam quod boni sunt, sed male intelliguntur a nobis? At eos ipsi non accipiunt. An quia nec boni sunt, nec bene accipiuntur? At hoc superior defensio satis expugnat. An illud dicent: Quamuis bene a uobis accipiantur, mali sunt tamen? Quid est aliud uiuos, cum quibus res agitur, aduersarios absoluere,  atque olim mortuos, cum quibus nulla contentio est, accusare? Ego quidem illos uiros et omnia utiliter memorie mandasse, et magnos ac diuinos fuisse, et illam legem Dei iussu ac uoluntate promulgatam esse et conditam credo: et id, quanquam perpauca eius generis librorum sciam, persuadere tamen facile possum, si mihi equus et minime pertinax animus adhibeatur; atque id faciam, cum copia nobis data fuerit beneuolarum aurium ac mentis tue: sed hoc cum potero; nunc autem nonne mihi satis est, quoquo modo se ista res habeat, deceptum non fuisse?



CAPUT uI.

13. De Scripturis non credendum expositoribus earum inimicis. Testor, Honorate, conscientiam meam, et puris animis inhabitantem Deum, nichil me existimare prudentius, castius, religiosius, quam sunt ille Scripture omnes, quas Testamenti ueteris nomine catholica Ecclesia retinet. Miraris, noui. Non enim dissimulare possum, longe aliter nobis fuisse persuasum. Sed nichil est profecto temeritatis plenius , quam quorumque librorum expositores deserere, qui eos se tenere ac discipulis tradere posse profitentur, et eorum sententiam requirere ab his qui conditoribus illorum atque auctoribus acerbissimum, nescio qua cogente causa, bellum indixerunt. Quis enim sibi unquam libros Aristotelis reconditos et obscuros ab eius inimico exponendos putauit; ut de his loquar disciplinis, in quibus lector fortasse sine sacrilegio labi potest? Quis denique geometricas litteras Archimedis legere, magistro Epicuro, aut discere uoluit; contra quas ille multum pertinaciter, nichil earum, quantum arbitror, intelligens, disserebat? An iste Scripture Legis planissime sunt, in quas isti quasi uulgo expositas impetum faciunt frustra et inaniter? Qui mihi similes uidentur illi muliercule, quam iidem ipsi solent deridere, que irata quod ei sol iste laudaretur, et a manichea quadam femina colendus commendaretur, ut erat religiose simplex, concita exsiliuit, et eum locum quem sol per fenestram illustrauerat, crebro pede percutiens, Ecce solem deumque tuum calco, clamare cepit: stulte omnino atque muliebriter; quis negat? Sed nonne tibi tales uidentur isti, qui ea que non intelligunt, aut cur, aut omnino qualia sunt, quamuis iacentibus similia, subtilia tamen intelligentibus atque diuina, magno impetu orationis maledictisque lacerantes, quia eis imperiti plaudunt, aliquid se proficere existimant? Quidquid est, mihi crede, in Scripturis illis, altum et diuinum est: inest omnino ueritas, et reficiendis instaurandisque animis accommodatissima disciplina; et plane ita modificata, ut nemo inde haurire non possit quod sibi satis est, si modo ad hauriendum deuote ac pie, ut uera religio poscit, accedat. Quod ut tibi probem, multis rationibus et longiore oratione opus est. Agendum enim tecum prius est, ut auctores ipsos non oderis, deinde ut ames: et hoc agendum quouis alio modo potius, quam exponendis eorum sententiis et litteris. Propterea quia si uirgilium odissemus, imo si non eum, priusquam  intellectus esset, maiorum nostrorum commendatione diligeremus, nunquam nobis satis fieret de illis eius questionibus innumerabilibus, quibus grammatici agitari et perturbari solent: nec audiremus libenter, qui cum eius laude illas expediret; sed ei faueremus, qui per eas illum errasse ac delirasse conaretur ostendere. Nunc uero cum eas multi ac uarie pro suo quisque captu aperire conentur, his potissimum plauditur, per quorum expositionem melior inuenitur peta, qui non solum nichil peccasse, sed nichil non laudabiliter cecinisse, ab eis etiam qui illum non intelligunt, creditur. Itaque in questiuncula magistro deficienti, et quid respondeat non habenti, succensemus potius, quam illum mulum uitio Maronis putamus. Iam si ad defensionem suam peccatum tanti auctoris asserere uoluerit, uix apud eum discipuli, uel datis mercedibus, remanebunt. Quantum erat ut similem beneuolentiam preberemus eis, per quos locutum esse Spiritum sanctum tam diuturna uetustate firmatum est? Sed scilicet intelligentissimi adolescentes, et miri rationum exploratores, non euolutis saltem illis Litteris, non quesitis magistris, non aliquantum nostra tarditate accusata, non denique uel mediocri corde concesso eis qui eiusmodi Litteras per totum orbem tam longo tempore legi, custodiri, tractarique uoluerunt; nichil apud illos credendum putauimus, eorum qui istis inimici infestique sunt uoce commoti, apud quos falsa pollicitatione rationis inaudita millia fabularum credere et colere cogeremur.



CAPUT uII.

14. Querenda uera religio. In eis querenda qui excellunt fame celebritate et omnium occupatione populorum. Obiectari frustra, apud paucos esse ueritatem, nec querendam in multitudine Catholicorum. Temere uisum Honorato, absurda quedam tradi in catholica religione. A religione querenda apud Catholicos nichil prohibebat. Cum inquiritur uera religio, sumendum exordium a catholica Ecclesia. Sed nunc quod institui peragam, si possum, et sic apud te agam, ut fidem catholicam non interim aperiam, sed ad scrutanda eius magna mysteria, eis quorum anime sibi cure sunt, spem diuini fructus et inueniende ueritatis ostendam. Nemo dubitat eum qui ueram religionem requirit, aut iam credere immortalem esse animam cui prosit illa religio, aut etiam idipsum in eadem religione uelle inuenire. Anime igitur causa omnis religio: nam corporis natura quoquo modo se habeat, nullam curam ac sollicitudinem incutit ei, presertim post mortem, cuius anima tenuerit quo beata sit. Anime igitur causa uel solius uel maxime uera, si qua est, religio constituta est. Hec autem anima, uidero quam ob causam, et obscurissimum esse confiteor, errat tamen ac stulta est, ut uidemus, donec adipiscatur percipiatque sapientiam, et fortasse ipsa est uera religio. Num te ad fabulas mitto? num aliquid cogo te temere credere? Animam nostram dico errore ac stultitia irretitam et demersam, uiam, si qua est, querere ueritatis. Si hoc in te non est, da ueniam, et participare mecum, queso, sapientiam  tuam: sin id quod dico agnoscis in te, simul, obsecro, queramus uerum.

15. Puta nos adhuc neminem audisse cuiuspiam religionis insinuatorem. Ecce res noua est a nobis negotiumque susceptum. Querendi sunt, credo, huius rei, si ulla est [1 1Kb] , professores. Fac nos reperisse alios aliud opinantes, et diuersitate opinionum ad se quemque trahere cupientes; sed inter hos excellere fame interim celebritate quosdam, atque omnium pene occupatione populorum. Utrum isti uerum teneant, magna questio est: sed nonne prius sunt ex plorandi, ut quamdiu erramus, si quidem homines sumus, cum ipso genere humano errare uideamur?

16. At enim apud paucos quosdam est ueritas. Scis ergo iam que sit, si scis apud quos sit. Nonne dixeram paulo ante, ut quasi rudes quereremus? Sed si ex ipsa ui ueritatis paucos eam tenere coniectas, qui uero sint, nescis; quis si ita pauci sunt qui uerum sciunt, ut auctoritate sua multitudinem teneant, unde se in illa secreta expedire et quasi eliquare paucitas possit? Nonne uidemus quam pauci summam eloquentiam consequantur, cum per totum orbem rhetorum schole adolescentium gregibus perstrepant? Numquidnam imperitorum perterriti multitudine, quicumque boni oratores euadere uolunt, Cecilii sibi potius, aut Erucii orationibus, quam Tullianis nauandam operam existimant? Hec appetunt omnes, que maiorum auctoritate firmata sunt. Eadem imperitorum turbe discere moliuntur, que a paucis doctis discenda recepta sunt: assequuntur autem perpauci, agunt pauciores, clarescunt paucissimi. Quid, si tale quiddam est uera religio? Quid, si multitudo imperitorum frequentat ecclesias, sed nullum argumentum est, ideo neminem illis mysteriis factum esse perfectum? Et tamen si tam pauci studerent eloquentie, quam pauci sunt eloquentes, nunquam nos parentes nostri magistris talibus commendandos putarent. Cum igitur ad hec studia nos multitudo inuitauerit, que imperitorum parte copiosa est, ut id quod pauci adipisci possunt adamaremus; cur nobis esse similem in religione nolumus causam, quam cum magno anime discrimine fortasse contemnimus? Si enim uerissimus et sincerissimus Dei cultus, quamuis sit apud paucos, apud eos tamen est quibus multitudo, quanquam cupiditatibus inuoluta et a puritate intelligentie remota, consentit; quod fieri posse quis dubitet? quero, si quis temeritatem uecordiamque nostram arguat, quod non apud eius magistros eam diligenter inuestigamus, cuius inueniende nobis magna cura inest, quid respondere possimus? Deterruit me multitudo? Cur ab studio artium liberalium, uix huic presenti uite aliquid commodi afferentium; cur ab inquirenda pecunia; cur ab honore adipiscendo; cur denique a comparanda et retinenda bona ualetudine, postremo cur ab ipsa beate uite appetitione; cum his omnes occupentur, pauci excellant, nulla deterruit multitudo?

 17. At absurda ibi dici uidebantur. Quibus asserentibus? Nempe inimicis, qualibet causa, qualibet ratione, non enim hoc nunc queritur, tamen inimicis. Cum legerem, per me ipse cognoui. Itane est? Nulla imbutus petica disciplina Terentianum Maurum sine magistro attingere non auderes; Asper, Cornutus, Donatus et alii innumerabiles requiruntur, ut quilibet peta possit intelligi, cuius carmina et theatri plausus uidentur captare: tu in eos Libros, qui quoquo modo se habeant, sancti tamen diuinarumque rerum pleni, prope totius generis humani confessione diffamantur, sine duce irruis, et de his sine preceptore audes ferre sententiam; nec si tibi aliqua occurrunt que uideantur absurda, tarditatem tuam et putrefactum tabe huius mundi animum, qualis omnium stultorum est, accusas potius, quam eos qui fortasse a talibus intelligi nequeunt! Quereres aliquem pium simul et doctum, uel qui talis esse multis consentientibus diceretur, cuius et preceptis melior et doctrina peritior fieres. Non facile reperiebatur? Cum labore inuestigaretur. Deerat in ea terra quam incolebas? Que causa utilius cogeret peregrinari? In continenti prorsus latebat, aut non erat? Nauigaretur. Si in propinquo trans mare non inueniebatur, progredereris usque ad illas terras, in quibus ea que illis Libris continentur, gesta esse dicuntur. Quid tale fecimus, Honorate? Et tamen religionem fortasse sanctissimam , cuius opinio totum iam terrarum orbem occupauit, miserrimi pueri pro nostro arbitrio iudicioque damnauimus. Quid, si illa que nonnullos imperitos in eisdem Scripturis uidentur offendere, eo sunt ita posita, ut cum res abhorrentes a sensu qualiumcumque hominum, nedum prudentium atque sanctorum, legerentur, secretam significationem multo studiosius quereremus? Nonne cernis, ut Catamitum Bucolicorum [1 1Kb] , cui pastor durus effluxit, conentur homines interpretari, et Alexim puerum, in quem Plato etiam carmen amatorium fecisse dicitur, nescio quid magnum significare, sed imperitorum iudicium fugere affirment; cum sine ullo sacrilegio peta uberrimus uideri possit libidinosas cantiunculas edidisse?

18. Sed reuera reuocabat nos atque prohibebat a querendo, aut alicuius legis sanctio, aut aduersantium potentia, aut sacratorum [2 1Kb] persona uilis, aut fama turpis, aut institutionis nouitas, aut occulta professio? Nihil horum est. Omnia diuina et humana iura permittunt querere catholicam fidem; tenere autem et colere, per humanum certe ius licet, si de diuino quamdiu erramus, incertum est: nemo imbecillitatem nostram terret inimicus ; omnium dignitatum et potestatum gradus, huic  diuino cultui deuotissime inseruiunt; honestissimum est religionis nomen, et preclarissimum. Quid impedit tandem perscrutari atque discutere pia et sedula inuestigatione, utrum hic sit illud quod sincerissime nosse et custodire paucos necesse est, etiamsi omnium in id gentium uoluntas fauorque conspiret?

19. Que cum ita sint, fac nos, ut dixi, nunc primum querere cuinam religioni animas nostras purgandas instaurandasque tradamus: procul dubio a catholica Ecclesia sumendum exordium. Plures enim iam Christiani sunt, quam si Iudei simulacrorum cultoribus adiungantur. Eorumdem autem Christianorum, cum sint hereses plures, atque omnes se catholicos uelint uideri, aliosque preter se hereticos nominent, una est Ecclesia, ut omnes concedunt; si totum orbem consideres, refertior multitudine; ut autem qui nouerunt affirmant, etiam ueritate sincerior ceteris omnibus. Sed de ueritate alia questio est: quod autem querentibus satis est, una est Catholica, cui hereses alie diuersa nomina imponunt, cum ipse singule propriis uocabulis, que negare non audeant, appellentur. Ex quo intelligi datur, iudicantibus arbitris quos nulla impedit gratia, cui sit [1 1Kb] catholicum nomen, ad quod omnes ambiunt, tribuendum. Sed ne id loquacissime aut superfluo quispiam disserendum putet, una est certe, in qua ipse quodam modo etiam humane leges christiane sunt. Nullum ego hinc preiudicium fieri uolo, sed exordium querendi opportunissimum iudico. Non enim metuendum est ne uerus Dei cultus nullo proprio robore innixus, ab eis quos fulcire debeat, fulciendus esse uideatur: sed certe perfecte felicitatis est, si potuerit ibi uerum inueniri, ubi et inquisitio eius et retentio securrissima est: si non potuerit, tum demum alio, quocumque periculo, adeundum atque rimandum.



CAPUT uIII.

20. Qua Augustinus uia uenerit ad catholicam religionem. His igitur constitutis, que, ut opinor, ita iusta sunt, ut obtinere apud te istam causam quouis aduersario debeam, edam tibi, ut possum, cuiusmodi uiam usus fuerim, cum eo animo quererem ueram religionem, quo nunc exposui esse querendam. Ut enim a uobis trans mare abscessi, iam cunctabundus atque hesitans, quid mihi tenendum, quid dimittendum esset: que mihi cunctatio in dies maior oboriebatur, ex quo illum hominem  , cuius nobis aduentus, ut nosti, ad explicanda omnia que nos mouebant, quasi de celo promittebatur, audiui; eumque, excepta quadam eloquentia, talem quales ceteros esse cognoui: rationem ipse mecum habui magnamque deliberationem iam in Italia constitutus, non utrum manerem in illa secta, in quam me incidisse penitebat, sed quonam modo uerum inueniendum esset, in cuius amorem suspiria mea nulli melius quam tibi nota sunt. Sepe mihi uidebatur non posse inueniri, magnique fluctus cogitationum mearum in Academicorum suffragium ferebantur.  Sepe rursus intuens, quantum poteram, mentem humanam tam uiuacem, tam sagacem, tam perspicacem, non putabam latere ueritatem, nisi quod in ea querendi modus lateret, eumdemque ipsum modum ab aliqua diuina auctoritate esse sumendum. Restabat querere quenam illa esset auctoritas, cum in tantis dissensionibus se quisque illam traditurum polliceretur. Occurrebat igitur inexplicabilis silua, cui demum inseri multum pigebat: atque inter hec sine ulla requie, cupiditate reperiendi ueri animus agitabatur. Dissuebam me tamen magis magisque ab istis, quos iam deserere proposueram. Restabat autem aliud nichil in tantis periculis, quam ut diuinam prouidentiam lacrymosis et miserabilibus uocibus, ut opem mihi ferret, deprecarer. Atque id sedulo faciebam: et iam fere me commouerant nonnulle disputationes Mediolanensis episcopi  , ut non sine spe aliqua de ipso uetere Testamento multa querere cuperem, que, ut scis, male nobis commendata exsecrabamur. Decreueramque tamdiu esse catechumenus in Ecclesia, cui traditus a parentibus eram, donec aut inuenirem quod uellem, aut mihi persuaderem non esse querendum. Opportunissimum ergo me ac ualde docilem tunc inuenire posset, si fuisset qui posset docere. Hoc ergo modo et simili anime tue cura si [1 1Kb] diu te quoque affectum uides, et si iam satis tibi iactatus uideris, finemque huiusmodi laboribus uis imponere; sequere uiam catholice discipline, que ab ipso Christo per Apostolos ad nos usque manauit, et ab hinc ad posteros manatura est.



CAPUT IX.

21. Catholica Ecclesia uenientibus precipit fidem; heretici promittunt rationem. Nihil uitii esse in fide, atque inter credentem et credulum  plurimum interesse. Ridiculum, inquis, istud est, cum omnes hanc se profiteantur tenere, ac docere. Profitentur hoc omnes heretici, negare non possum; sed ita ut eis quos illectant, rationem se de obscurissimis rebus polliceantur reddituros: eoque Catholicam maxime criminantur, quod illis qui ad eam ueniunt precipitur ut credant; se autem non iugum credendi imponere, sed docendi fontem aperire gloriantur. Quid, inquis, dici potuit, quod ad eorum laudem magis pertineret [2 1Kb] ? Non ita est. Hoc enim faciunt nullo robore prediti, sed ut aliquam concilient multitudinem nomine rationis: qua promissa naturaliter anima gaudet humana, nec uires suas ualetudinemque considerans, sanorum escas appetendo, que male committuntur nisi ualentibus, irruit in uenena fallentium. Nam uera religio, nisi credantur ea que quisque postea, si se bene gesserit dignusque fuerit, assequatur atque percipiat, et omnino sine [3 1Kb] quodam graui auctoritatis imperio iniri recte nullo pacto potest.

22. Sed queris fortasse uel de hoc ipso aliquam  accipere rationem, qua tibi persuadeatur, non prius ratione quam fide te esse docendum. Quod facile potest, si modo equum te prebeas. Sed ut commode fiat, uolo quasi respondeas interroganti: et primo dicas mihi, quare tibi uideatur non esse credendum. Quod ipsa, inquis, credulitas, a qua creduli nominantur, uitium quoddam mihi uidetur esse: alioquin hoc nomen non pro conuicio obiectare soleremus. Nam si suscpiciosus in uitio est, eo quod non comperta suspicatur; quanto magis credulus, qui hoc a suspicioso differt, quod ille incognitis aliquam, iste nullam tribuit dubitationem. Interim accipio hanc opinionem ac distinctionem. Sed scis etiam curiosum non nos solere appellare sine conuicio; studiosum uero etiam cum laude. Quamobrem attende, si placet, etiam inter hec duo quid tibi distare uideatur. Id certe respondes, quod quamuis uterque agatur magna cupiditate noscendi, curiosus tamen ea requirit que nichil ad se attinent; studiosus autem contra, que ad sese attinent requirit. Sed quia non negamus ad hominem pertinere coniugem ac liberos et eorum salutem; si quispiam peregre positus, quemadmodum ualeant ac sese agant sua coniux ac liberi, omnes aduenientes sedulo percontetur, magna utique ducitur cupiditate noscendi: et tamen hunc studiosum non uocamus, qui et magnopere scire uult, et ea que ad se maxime pertinent. Quare iam intelligis eo uacillare istam definitionem studiosi, quod omnis quidem studiosus ea nosse uult que ad se pertinent, non tamen omnis qui id agit studiosus uocandus est; sed is qui ea que ad animum nutriendum liberaliter atque ornandum pertinent, impensissime requirit: tamen studentem recte appellamus [1 1Kb] , presertim addentes quid studeat audire. Nam etiam suorum studiosum possumus appellare, si suos tantum diligit: non tamen adiunctione nulla, communi nomine studiosorum dignum putamus. Audiendi autem cupidum quemadmodum se sui haberent, non appellarem studiosum audiendi, nisi gaudens fama bona idipsum sepe uellet audire: studentem uero, etiamsi semel. Refer nunc animum ad curiosum, et dic mihi, utrum si quis fabellam libenter audiret, nichil sibi omnino profuturam, id est, rerum ad se non pertinentium; neque id odiose [2 1Kb] atque crebro, sed rarissime ac modestissime, uel in conuiuio, uel in aliquo circulo, ulloue consessu; uidereturne tibi curiosus? Non opinor: sed certe habens illius rei curam, quam libenter audiret, profecto uideretur. Quapropter etiam curiosi definitio ea regula, qua studiosi, emendanda est. uide igitur utrum et illa superiora emendanda sint. Cur enim non et suspiciosi nomine indignus sit, qui aliquando aliquid suspicatur; et creduli, qui aliquando aliquid credit? Itaque ut inter studentem alicuius rei et omnino studiosum, rursumque inter curam habentem atque curiosum; ita inter credentem et credulum plurimum interest.



CAPUT X.


23. Turpe non esse credere in religione. Rationi percipiende idonei perpauci: uia ad religionem tutior et tenenda ab omnibus, fides. Sed nunc uide, inquies, utrum in religione credere debeamus. Neque enim si concedimus aliud esse credere, aliud credulum esse, sequitur ut nulla culpa sit in religionibus credere. Quid enim, si et credere et credulum esse uitiosum est, quemadmodum et ebrium et ebriosum esse? quod qui certum existimat, nullum mihi habere posse amicum uidetur. Si enim turpe est aliquid credere, aut turpiter facit qui amico credit, aut nichil amico credens quomodo amicum uel ipsum uel se appellet non uideo. Hic fortasse dicas: Concedo aliquid aliquando esse credendum; nunc expedi quomodo in religione turpe non sit credere, antequam scire. Faciam, si potero. Quocirca ex te quero quid existimes in grauiore culpa esse, religionem tradere indigno, an id quod ab eis qui illam tradunt dicitur, credere. Si quem dicam indignum, non intelligis: eum dico, qui ficto pectore accedit. Concedis, ut arbitror, magis culpandum esse, tali homini pandere si qua sunt sancta secreta, quam religiosis uiris de ipsa religione aliquid affirmantibus credere. Neque enim te aliud respondere decuerit. Quare nunc fac putes eum adesse, qui tibi religionem sit traditurus: quonam modo illi fidem facturus es, uero animo te accedere, neque quidquam in te, quod ad hanc rem attinet, doli atque simulationis esse? Dices, bona tua conscientia nichil te fingere, quantis poteris idipsum asserens uerbis, sed tamen uerbis. Non enim animi tui latebras, ita ut intime sciaris, homo homini aperire possis [1 1Kb] . At ille si dixerit, Ecce credo tibi; sed nonne est equius ut etiam tu credas mihi, cum tu beneficium, si aliquid ueri teneo, sis accepturus, daturus ego? quid respondebis, nisi esse credendum?

24. Sed, inquis, nonne erat melius, rationem mihi redderes [2 1Kb] , ut ea quocumque me duceret, sine ulla sequerer temeritate? Erat fortasse: sed cum res tanta sit, ut Deus tibi ratione cognoscendus sit, omnesne putas idoneos esse percipiendis rationibus, quibus ad diuinam intelligentiam mens ducitur humana, an plures, an paucos? Paucos, ais, existimo. Horumne in numero esse te credis? Non est meum, inquis, hoc respondere. Illius ergo putas, etiam hoc tibi credere: quod quidem facit. Tu tantum memento, iam eum bis credidisse tibi incerta dicenti; te illi religiose admonenti ne semel quidem uelle credere. uerum fac ita esse, et uero animo te ad accipiendam religionem accedere, et ita paucorum te esse hominum, ut rationes quibus ad certam cognitionem uis diuina perducitur, capere possis: quid, ceteris hominibus, qui tam sereno ingenio prediti non sunt, negandam religionem putas? An eos pedetentim quibusdam gradibus ad illa summa penetralia esse ducendos? uides plane quid sit religiosius. Neque enim tibi quiuis homo in rei tante  cupiditate ullo modo deserendus aut respuendus uideri potest. Sed nonne censes, nisi primo credat se ad id quod instituit peruenturum, mentemque supplicem [1 1Kb] prebeat, et quibusdam magnis necessariisque preceptis obtemperans quadam uite actione perpurget [2 1Kb] , non eum esse aliter illa que pure uera sunt adepturum? Censes profecto. Quid ergo istis, quorum de genere te esse iam credo, qui facillime diuina secreta ratione certa capere possunt, si hac uia ueniant, qua illi qui primitus credunt, numquid tandem oberit? Non arbitror. Sed tamen, ais, quid eos morari opus est? Quia etsi facto sibi nichil nocebunt, nocebunt tamen exemplo ceteris. uix enim est qui de se tantum sentiat, quantum potest: sed qui minus, excitandus est; qui amplius, reprimendus; ut neque ille desperatione frangatur, neque iste precipitetur audacia. Quod facile fit, si etiam ii qui ualent uolare, ne cui sint periculoso inuitamento, paulisper cogantur incedere qua etiam ceteris tutum est. Hec est prouidentia uere religionis; hoc iussum diuinitus, hoc a beatis maioribus traditum, hoc ad nos usque seruatum; hoc perturbare uelle atque peruertere, nichil est aliud quam ad ueram religionem sacrilegam uiam querere. Quod qui faciunt, nec si eis concedatur quod uolunt, possunt quo intendunt peruenire. Cuiusmodi enim libet excellant ingenio, nisi Deus adsit, humi repunt [3 1Kb] . Tunc autem adest, si societatis humane in Deum tendentibus cura sit. Quo gradu nichil firmius in celum reperiri potest. Ego quidem huic rationi non possum resistere; nam nichil sine cognitione esse credendum, qui possum dicere? cum et amicitia, nisi aliquid credatur quod certa ratione demonstrari non potest, omnino nulla sit, et sepe dispensatoribus seruis sine ulla culpa dominorum credatur. In religione uero quid iniquius fieri potest, quam ut Dei antistites nobis non fictum animum pollicentibus credant, nos eis precipientibus nolimus credere? Postremo que potest esse uia salubrior, quam idoneum primo fieri percipiende ueritatis, adhibendo iis fidem, que ad precolendum et ad precurandum animum sunt diuinitus constituta? aut si iam prorsus idoneus sis, circuire potius aliquantum qua tutissimum est ingredi, quam et tibi esse auctorem periculi, et ceteris temeritatis exemplum?



CAPUT XI.

25. Credentes ab opinantium temeritate quomodo alieni. Intelligere, credere, opinari. Quare iam superest ut consideremus, quo pacto hi sequendi non sint, qui se pollicentur ratione ducturos. Nam quomodo sine culpa possimus sequi eos qui credere iubent, iam dictum est: ad hos autem sponsores rationis, non modo sine uituperatione, sed etiam cum aliqua laude se uenire nonnulli putant: sed non ita est. Due enim persone in religione sunt laudabiles: una eorum qui iam inuenerunt, quos etiam beatissimos iudicare necesse est; alia eorum  qui studiosissime et rectissime inquirunt. Primi ergo sunt iam [1 1Kb] in ipsa possessione, alteri in uia, qua tamen certissime peruenitur  . Tria sunt alia hominum genera, profecto improbanda ac detestanda. Unum est opinantium, id est, corum qui se arbitrantur scire quod nesciunt. Alterum eorum qui sentiunt quidem se nescire, sed non ita querunt, ut inuenire possint. Tertium eorum qui neque se scire existimant, nec querere uolunt. Tria sunt item uelut finitima sibimet in animis hominum distinctione dignissima; intelligere, credere, opinari. Que si per se ipsa considerentur, primum semper sine uitio est; secundum, aliquando cum uitio; tertium, nunquam sine uitio [2 1Kb] . Nam intelligere magna et honesta uel etiam diuina, beatissimum est  . Intelligere autem superflua, nichil nocet; sed fortasse discere nocuit, cum tempus necessariorum occuparent. Ipsa etiam noxia, non intelligere, sed facere aut pati, miserum est. Non enim si quis intelligat quomodo possit inimicus sine suo periculo occidi, intelligentia ipsa, ac non cupiditate reus est: que si absit, quid innocentius dici potest? Credere autem tunc est culpandum, cum uel de Deo indignum aliquid creditur, uel de homine facile creditur. In ceteris uero rebus si quis quid credit, si se id nescire intelligat, nulla culpa est. Credo enim sceleratissimos coniuratos uirtute Ciceronis quondam interfectos: atqui id non solum nescio, sed etiam nullo pacto me scire posse, certo scio. Opinari autem, duas ob res turpissimum est: quod et discere non potest, qui sibi iam se scire persuasit, si modo illud disci potest; et per se ipsa temeritas non bene affecti animi signum est. Nam etiamsi hoc ipsum quod de Cicerone dixi, scire se quisquam arbitratur, quanquam nichil eum impediat a discendo, quia res ipsa nulla scientia teneri potest: tamen quod non intelligit multum interesse, utrum aliquid mentis certa ratione teneatur [3 1Kb] , quod intelligere dicimus, an fame uel litteris credendum posteris utiliter commendetur; profecto errat, neque quisquam error turpitudine caret. Quod intelligimus igitur, debemus rationi: quod credimus, auctoritati  : quod opinamur, errori. Sed intelligens omnis etiam credit, credit omnis et qui opinatur: non omnis qui credit intelligit; nullus qui opinatur intelligit. Hec ergo tria si ad illa quinque hominum genera, que paulo ante commemorauimus, referantur; id est, duo probanda que priora posuimus, et tria reliqua uitiosa: inuenimus primum beatorum genus ipsi ueritati credere; secundum autem studiosorum amatorumque ueritatis, auctoritati. In quibus duorum [4 1Kb] generibus laudabiliter creditur. In primo autem uitiosorum, id  est, eorum qui opinantur se scire quod nesciant, est profecto uitiosa credulitas. Cetera duo improbanda genera nichil credunt, et illi qui uerum querunt cum desperatione inueniendi, et illi qui omnino non querunt. Et hoc duntaxat in rebus ad aliquam pertinentibus disciplinam. Nam in alio uite actu, prorsus nescio quo pacto possit homo nichil credere. Quanquam in illis etiam qui se in agendo probabilia sequi dicunt, scire potius nichil posse, quam nichil credere, uolunt uideri. Quis enim quod probat non credit? aut quomodo est illud quod sequuntur, si non probatur, probabile? Quare duo genera possunt esse aduersantium ueritati: unum eorum qui scientiam tantum oppugnant, non fidem: alterum eorum qui utrumque condemnant; qui tamen utrum in rebus humanis inueniri possint, rursus ignoro. Hec dicta sunt, ut intelligeremus nos retenta fide, illarum etiam rerum quas nondum comprehendimus, a temeritate opinantium uindicari. Nam qui dicunt nichil esse credendum nisi quod scimus, id unum cauent nomen opinationis, quod fatendum est turpe ac miserrimum: sed si diligenter considerent [1 1Kb] plurimum interesse, utrum se scire quis putet, an quod nescire se intelligit, credat aliqua auctoritate commotus; profecto erroris et inhumanitatis atque superbie crimen uitabit.



CAPUT XII.

26. Credere in multis quam necessarium ad humanam societatem. Tutissimum obtemperare sapientibus. Quero enim, si quod nescitur, credendum non est, quomodo seruiant parentibus liberi, eosque mutua pietate diligant, quos parentes suos esse non credant. Non enim ratione ullo pacto sciri potest: sed interposita matris auctoritate de patre creditur; de ipsa uero matre plerumque nec matri, sed obstetricibus, nutricibus, famulis. Nam cui furari filius potest, aliusque supponi, nonne potest decepta decipere? Credimus tamen, et sine ulla dubitatione credimus, quod scire non posse confitemur. Quis enim non uideat pietatem, nisi ita sit, sanctissimum generis humani uinculum, superbissimo scelere uiolari? Nam quis uel insanus eum culpandum putet, qui eis officia debita impenderit quos parentes esse crediderit, etiamsi non essent? Quis contra non exterminandum iudicauerit, qui ueros fortasse parentes minime dilexerit, dum ne falsos diligat metuit? Multa possunt afferri, quibus ostendatur nichil omnino humane societatis incolume remanere, si nichil credere statuerimus, quod non possumus tenere perceptum.

27. Sed nunc accipe, quod iam facilius me tibi persuasurum esse confido. Cum de religione, id est, cum de colendo atque intelligendo Deo agitur, ii minus sequendi sunt, qui nos credere uetant, rationem promptissime pollicentes. Nam nemini dubium est, omnes homines aut stultos, aut sapientes esse  . Nunc autem sapientes uoco, non cordatos et ingeniosos homines; sed eos quibus inest, quanta inesse homini potest, ipsius hominis Deique firmissime percepta cognitio, atque huic cognitioni uita moresque  congruentes: ceteros autem, cuiusque modi artibus inertiisque affecti sint, quolibet uictu probandi siue improbandi, stultorum in numero deputauerim. Que cum ita sint, quis mediocriter intelligens non plane uiderit, stultis utilius atque salubrius esse preceptis obtemperare sapientium, quam suo iudicio uitam degere? Nam omne factum, si recte factum non est, peccatum est: nec recte factum esse ullo modo potest, quod non a recta ratione proficiscitur. Porro recta ratio est ipsa uirtus. Cui autem hominum uirtus, nisi sapientis animo presto est? Solus igitur sapiens non peccat. Stultus ergo omnis peccat, nisi in iis factis in quibus sapienti obtemperauerit: a recta enim ratione talia facta proficiscuntur, nec, ut ita dicam, dominus sui facti stultus existimandus est, cum est tanquam instrumentum ministeriumque sapientis. Quare, si omnibus hominibus non peccare quam peccare melius est; melius profecto stulti omnes uiuerent, si serui possent esse sapientium. Atque hoc si in rebus minoribus ut in mercando uel colendo agro, in uxore ducenda, in suscipiendis educandisque liberis, in ipsa denique re familiari administranda expedire nemo ambigit, multo magis in religione. Nam et res humane promptiores ad dignoscendum sunt, quam diuine; et in quibuscumque sanctioribus et prestantioribus, quo maius eis obsequium cultumque debemus, eo sceleratius periculosiusque peccatur. Nihil igitur nobis restare amodo uides [1 1Kb] , quamdiu stulti sumus, si nobis uita optima et religiosa cordi est, nisi ut queramus sapientes, quibus obtemperando dominationem stultitie neque ita multum sentire, dum inest nobis, et euadere aliquando possimus.



CAPUT XIII.

28. Qui sapientia caret, non querit sapientem, nisi esse credat. Ita et religio non queritur, nisi esse credatur. Hic rursus oritur difficillima questio. Quonam enim modo stulti sapientem inuenire poterimus, cum hoc nomen, tametsi nemo fere audeat palam, plerique tamen ex obliquo sibi uindicant; cum de rebus ipsis, quarum cognitione constat sapientia, ita inter se dissentiant, ut aut nullum eorum, aut certum unum [2 1Kb] necesse sit esse sapientem? Sed quinam iste sit, cum ab stulto requiratur, quo pacto queat dignosci plane atque percipi, omnino non uideo. Neque enim signis quibuslibet cognoscere aliquid potest, nisi illud ipsum, cuius ea signa sunt, nouerit. Atqui sapientiam stultus ignorat. Non enim ut aurum et argentum, ceteraque id genus, et cognoscere cum uideas, et non habere concessum est, ita sapientiam mentis eius oculo, qui ea careat, uideri fas est. Sensu enim corporis quecumque attingimus, forinsecus nobis offeruntur: et ideo licet quoque res alienas oculis cernere, cum earum uel eius generis nos nichil habeamus. Quod autem intellectu capitur, intus apud animum est: nec id habere quidquam est aliud, quam uidere. Caret autem stultus sapientia: non igitur nouit sapientiam. Non enim oculis eam posset  uidere: non autem potest uidere et non habere, neque habere ac stultus esse. Nescit hanc igitur, et dum nescit, in alio loco cognoscere non potest. Non potest, quamdiu stultus est, quisquam certissima cognitione inuenire sapientem, cui obtemperando tanto stultitie malo liberetur.

29. Huic igitur tam immani difficultati, quoniam de religione querimus, Deus solus mederi potest: quem nisi et esse et humanis mentibus opitulari credimus, nec querere quidem ipsam ueram religionem debemus. Quid enim tandem tanto molimine inuestigare cupimus? Quid optamus attingere? Quo peruenire desideramus? Eone quod esse aut ad nos pertinere non credimus? Nihil est tali mente peruersius. Tunc cum beneficium a me petere non auderes, aut certe impudenter auderes, inuentionem religionis postulatum uenis, cum Deum neque esse, neque si sit, curare nos putes? Quid, si tanta res est, que nisi sedulo atque omnibus uiribus quesita nequeat reperiri? Quid, si ipsa difficillima inuentio, ad capiendum quod inuentum erit, mentem querentis exercet? Quid enim oculis nostris hac luce iucundius et familiarius? Quam tamen perpeti atque tolerare post diuturnas tenebras nequeunt. Quid exhausto egrotatione corpori accomomdatius quam cibus et potio? uidemus tamen conualescentes refrenari atque cohiberi, ne saturitati ualentium committere sese audeant, cibisque ipsis agere, ut ad illum morbum, qui eos repudiabat, reuertantur. De conualescentibus loquor: quid, ipsos egrotantes nonne urgemus ut aliquid sumant? In quo profecto nobis cum tanta molestia non obtemperarent, si se illum morbum euasuros esse non crederent. Quando ergo tu te operosissime ac laboriosissime inquisitioni dabis? Quando tantam, quanta ipsa res digna est, curam negotiumque tibi audebis imponere, cum id quod queris, esse non credas? Recte igitur catholice discipline maiestate institutum est, ut accedentibus ad religionem fides persuadeatur ante omnia.



CAPUT XIu.

30. Si nichil credendum est, nec ipsa esse religio credetur. Christo credendum esse docent omnes etiam heretici. Christus ipse maxime exegit fidem. Itaque ille hereticus  quam mihi rationem afferat, queso te? Quid est unde a credendo, ueluti a temeritate reuocet? Si nichil me credere iubet; hanc ipsam ueram religionem ullam in rebus humanis esse non credo: quam cum esse non credo, non quero. At ille, ut opinor, querenti monstraturus est: ita enim scriptum est, Querens inueniet . Ad eum igitur, qui me uetat credere, non uenirem, nisi aliquid crederem. Estne ulla maior dementia, quam ut ei sola, que nulla scientia subnixa est, fide displiceam, que ad eum ipsum me sola perduxit?

31. Quid, quod omnes heretici Christo nos credere hortantur? Possuntne magis sibi aduersari? In quo dupliciter urgendi sunt. Primum querendum ab his, ubi sit ratio quam pollicebantur, ubi obiurgatio  temeritatis, ubi presumptio scientie. Si enim turpe est sine ratione cuiquam credere, quid exspectas, quid satagis, ut alicui sine ratione credam, quo facilius tua ratione duci possim? An firmum aliquid superedificabit ratio tua fundamento temeritatis? Secundum illos loquor, quibus credendo displicemus. Nam ego credero ante rationem, cum percipiende rationi non sis idoneus, et ipsa fide animum excolere excipiendis seminibus ueritatis, non solum saluberrimum iudico, sed tale omnino, sine quo egris animis salus redire non possit. Quod illis cum deridendum et plenum temeritatis uidetur, profecto ut Christo credamus, agunt impudenter. Deinde fateor me iam Christo credidisse, et in animum induxisse id esse uerum quod ille dixerit, etiamsi nulla ratione fulciatur: hoc, heretice, principio me docturus es [1 1Kb] ? Sine paululum mecum ipse considerem  quibus de illo crediderim, ut ad te iam tali fide prestructus accedam. Nullis me uideo credidisse, nisi populorum atque gentium confirmate opinioni ac fame admodum celeberrime: hos autem populos Ecclesie catholice mysteria usquequaque occupasse. Cur non igitur apud eos potissimum diligentissime requiram, quid Christus preceperit, quorum auctoritate commotus, Christum aliquid utile precepisse iam credidi? Tune mihi melius expositurus es quid ille dixerit, quem fuisse aut esse non putarem, si abs te mihi hoc commendaretur esse credendum [2 1Kb] ? hoc ergo credidi, ut dixi, fame, celebritate, consensione, uetustate roborate [3 1Kb] . uos autem et tam pauci, et tam turbulenti, et tam noui, nemini dubium est, quam [4 1Kb] nichil dignum auctoritate preferatis. Que igitur ista tanta dementia est? Illis crede, Christo esse credendum; et a nobis disce quid dixerit. Cur, obsecro te? Nam si illi deficerent, nec tu me quidquam docere possent, multo facilius mihi persuaderem, Christo non esse credendum, quam de illo quidquam, nisi ab iis per quos ei credidissem, discendum. O ingentem confidentiam, uel potius ineptiam! Ego te doceo quid Christus preceperit, cui credis. Quid, si non ei crederem? num aliquid de illo me docere posses? Sed oportet, inquit, ut credas. Num uobis eum commendantibus? Non, inquit: nam nos illos qui ei credunt ratione ducimus. Cur igitur illi credam? Quia fama fundata est. Utrum per uos, an per alios? Per alios, inquit. Illis ergo credam, ut tu me doceas? Deberem fortasse, nisi me hoc illi precipue monerent, ut omnino ad te non accederem: dicunt enim perniciosas uos habere doctrinas. Respondebis: Mentiuntur. Quomodo igitur eis de Christo credam, quem non uiderunt; de te non credam, quem nolunt uidere? Scriptis, ait, crede. At scriptura omnis, si noua et inaudita proferatur, uel commendetur  a paucis, nulla confirmante ratione, non ei, sed illis qui eam proferunt, creditur. Quamobrem scripturas istas si uos profertis, tam pauci et incogniti, non libet credere. Simul etiam contra promissum facitis, fidem potius imperando, quam reddendo rationem. Rursus me ad multitudinem famamque reuocabis. Cohibe tandem pertinaciam, et nescio quam indomitam propagandi nominis libidinem: et mone potius ut huius multitudinis primates queram, et queram diligentissime ac laboriosissime, ut ab his potius de his litteris aliquid discam, qui si non essent, discendum omnino esse nescirem. Tu uero in latebras tuas redi, nec quidquam insidiare, sub nomine ueritatis, quam conaris eis adimere, quibus auctoritatem ipse concedis.

32. Si autem Christo etiam credendum negant, nisi indubitata ratio reddita fuerit, christiani non sunt. Nam id aduersus nos pagani quidam dicunt, stulte quidem, sed non sibi aduersi, nec repugnantes. Hos uero quis ferat ad Christum se pertinere profiteri, qui nisi apertissimam rationem stultis de Deo protulerint, nichil credendum esse contendunt? At ipsum uidemus quantum illa, cui et ipsi credunt [1 1Kb] , docet historia, nichil prius, neque fortius, quam credi sibi uoluisse: cum illi nondum essent idonei, cum quibus ei res esset, ad diuina percipienda secreta. Quid enim aliud agunt tanta et tam multa miracula, ipso etiam dicente illa fieri non ob aliud, nisi ut sibi crederetur? Fide ille stultos ducebat, uos ratione ducitis. Clamabat ille ut crederetur, uos reclamatis. Laudabat credentes ille, uos obiurgatis. Nisi uero aut in uinum aquam conuerteret , ut alia omittam, si nichil tale facientem, sed docentem homines sequi possent: aut nichil pendenda uox illa est, Credite Deo, et mihi credite ; aut temeritatis ille culpandus est, qui eum in domum suam uenire noluit, solo eius imperio pueri sui morbum credens esse cessurum . Ergo ille afferens medicinam que corruptissimos mores sanatura esset, miraculis conciliauit auctoritatem, auctoritate meruit fidem, fide contraxit multitudinem, multitudine obtinuit uetustatem, uetustate roborauit religionem: quam non solum hereticorum ineptissima nouitas fraudibus agens, sed nec gentium quidem ueternosus error uiolenter aduersans, aliqua ex parte conuelleret.



CAPUT Xu.

33. Sapientia Dei incarnata, uia ad religionem commodissima. Quamobrem, tametsi docere non ualeo, monere tamen non desino, ut quoniam multi se sapientes uideri uolunt, neque utrum sint stulti, dignoscere facile est; omni intentione, uotisque omnibus, gemitibus denique, uel etiam, si fieri potest, fletibus Deum deprecere, ut te ab erroris malo liberet, si tibi beata uita cordi est. Quod facilius fiet, si preceptis eius, que tanta Ecclesie catholice auctoritate firmata esse uoluit, libens obtemperes. Cum enim sapiens sit Deo ita mente coniunctus, ut nichil interponatur quod separet; Deus enim  est ueritas; nec ullo pacto sapiens quisquam est, si non ueritatem mente contingat: negare non possumus inter stultitiam hominis et sincerissimam Dei ueritatem medium quiddam interpositam esse hominis sapientiam. Sapiens enim, quantum datum est, imitatur Deum; homini autem stulto, ad imitandum salubriter, nichil est homine sapiente propinquius: quem quoniam, ut dictum est, intelligere ratione non facile est, oportebat quedam miracula ipsis oculis admoueri, quibus utuntur stulti multo quam mente commodius, ut commotorum auctoritate hominum prius uita moresque purgarentur, et ita rationi accipiende habiles fierent. Cum igitur et homo esset imitandus, et non in homine spes ponenda; quid potuit indulgentius et liberalius diuinitus fieri, quam ut ipsa Dei sincera, eterna, incommutabilisque Sapientia, cui nos herere oportet, suscipere hominem dignaretur? Qui non modo illa faceret, quibus ad sequendum Deum inuitaremur; sed etiam illa pateretur, quibus a sequendo Deo deterrebamur. Nam cum adipisci certissimum ac summum bonum nemo possit, nisi id plene perfecteque dilexerit; quod nullo pacto fiet, quamdiu mala corporis atque fortuita formidantur: ille nascendo mirabiliter et operando conciliauit caritatem; moriendo autem et resurgendo exclusit timorem. Iam uero talem se in ceteris rebus omnibus prebuit, quas persequi longum est, ut et diuina clementia quo porrigi, et humana infirmitas quo possit euehi sentiremus.



CAPUT XuI.

34. Auctoritas diuinitus constituta, que partim miraculis, partim sequentium multitudine mouet ad fidem. Hec est, crede, saluberrima auctoritas, hec prius mentis nostre a terrena inhabitatione suspensio, hec in Deum uerum ab huius mundi amore conuersio. Sola est auctoritas, que commouet stultos ut ad sapientiam festinent [1 1Kb] . Quamdiu intelligere sincera non possumus, auctoritate quidem decipi miserum est: sed certe miserius non moueri. Si enim Dei prouidentia non presidet rebus humanis, nichil est de religione satagendum. Sin uero et species rerum omnium, quam profecto ex aliquo uerissime pulchritudinis fonte manare credendum est, et interior nescio que conscientia [2 1Kb] Deum querendum Deoque seruiendum meliores quosque animos quasi publice priuatimque hortatur; non est desperandum ab eodem ipso Deo auctoritatem aliquam constitutam, quo uelut gradu certo innitentes, attollamur in Deum. Hec autem, seposita ratione, quam sinceram intelligere, ut sepe diximus, difficillimum stultis est, dupliciter nos mouet; partim miraculis, partim sequentium multitudine. Nihil horum est necessarium sapienti; quis negat? Sed id nunc agitur, ut sapientes esse possimus, id est, inherere ueritati: quod profecto sordidus animus non potest. Sunt autem sordes animi, ut breui explicem, amor quarumlibet rerum, preter animum et Deum: a quibus sordibus quanto est quis purgatior, tanto uerum facilius intuetur.  uerum igitur uidere uelle, ut animum purges, cum ideo purgetur ut uideas, peruersum certe atque preposterum est. Homini ergo non ualenti uerum intueri, ut ad id fiat idoneus, purgarique se sinat, auctoritas presto est: quam, ut paulo ante dixi, partim miraculis, partim multitudine ualere nemo ambigit. Miraculum uoco, quidquid arduum aut insolitum supra spem uel facultatem mirantis apparet. In quo genere nichil est populis aptius et omnino stultis hominibus, quam id quod sensibus admouetur. Sed rursus hec in duo diuiduntur: quedam enim sunt que solam faciunt admirationem; quedam uero magnam etiam gratiam beneuolentiamque conciliant. Nam si quis uolantem hominem cernat, cum ea res nichil spectatori afferat commodi preter ipsum spectaculum, miratur tantummodo. Si quis autem graui et desperato morbo affectus, mox ut iussum fuerit conualescat, admirationem sanitatis sue, sanantis etiam caritate superabit. Talia facta sunt illo tempore quo Deus in uero homine, quantum sat erat, hominibus apparebat. Sanati languidi, mundati leprosi; incessus claudis, cecis uisus, surdis auditus est redditus. Homines illius temporis aquam in uinum conuersam, saturata quinque millia quinque panibus, transita pedibus maria, mortuos resurgentes uiderunt: ita quedam corpori manifestiore beneficio, quedam uero menti occultiore signo, et omnia hominibus maiestatis testimonio consulebant: sic in se tunc animas errantes mortalium diuina commouebat auctoritas. Cur, inquis, ista modo non fiunt? Quia non mouerent, nisi mira essent: at si solita essent, mira non essent  . Nam diei et noctis uices, et constantissimum ordinem rerum celestium, annorum quadrifariam conuersionem, decidentes redeuntesque frondes arboribus, infinitam uim seminum, pulchritudinem lucis, colorum, sonorum, odorum, saporumque uarietates, da qui primum uideat atque sentiat, cum quo tamen loqui possimus; hebescit obruiturque miraculis: nos uero hec omnia, non cognoscendi facilitate; quid enim causis horum obscurius? sed certe sentiendi assiduitate contemnimus. Facta sunt igitur illa opportunissime, ut his multitudine credentium congregata atque propagata, in ipsos mores utilis conuerteretur auctoritas.



CAPUT XuII.

35. Mores boni populis quam utiliter auctoritate persuasi. Ecclesie catholice auctoritas. Mores autem quilibet tantum ualent ad obtinendas hominum mentes, ut etiam que in his praua sunt, quod fere superantibus libidinibus euenit, improbare citius et detestari, quam deserere aut mutare possimus. Parumne consultum rebus humanis arbitraris, quod nichil terrenum, nichil igneum, nichil denique quod corporis sensus attingit, pro Deo colendum esse, ad quem solo intellectu ambiendum est, non pauci doctissimi disputant, sed imperitum etiam uulgus marium feminarumque in tam multis diuersisque gentibus et credit et predicat? quod continentia  usque ad tenuissimum uictum panis et aque, et non quotidiana solum, sed etiam per contextos plures dies perpetuata ieiunia; quod castitas usque ad coniugii prolisque contemptum, quod patientia usque ad cruces flammasque neglectas, quod liberalitas usque ad patrimonia distributa pauperibus, quod denique totius huius mundi aspernatio usque ad desiderium mortis intenditur? Pauci hec faciunt, pauciores bene prudenterque faciunt: sed populi probant, populi audiunt, populi fauent, diligunt postremo populi: populi suam imbecillitatem, quod ista non possunt, nec sine prouectu mentis in Deum, nec sine quibusdam scintillis uirtutis, accusant. Hoc factum est diuina prouidentia per prophetarum uaticinia, per humanitatem doctrinamque Christi, per Apostolorum itinera, per martyrum contumelias, cruces, sanguinem, mortes, per sanctorum predicabilem uitam, atque in his uniuersis digna rebus tantis atque uirtutibus pro temporum opportunitate miracula. Cum igitur tantum auxilium Dei, tantum profectum fructumque uideamus, dubitabimus nos eius Ecclesie condere gremio, que usque ad confessionem generis humani ab apostolica Sede per successiones episcoporum, frustra hereticis circumlatrantibus, et partim plebis ipsius iudicio, partim conciliorum grauitate, partim etiam miraculorum maiestate damnatis, culmen auctoritatis obtinuit [1 1Kb] ? Cui nolle primas dare, uel summe profecto impietatis est, uel precipitis arrogantie. Nam si nulla certa ad sapientiam salutemque animis uia est, nisi cum eos rationi precolit fides; quid est aliud ingratum esse opi atque auxilio diuino, quam tanto labore [2 1Kb] predicte auctoritati uelle resistere? Et si unaqueque disciplina, quanquam uilis et facilis, ut percipi possit, doctorem aut magistrum requirit; quid temerarie superbie plenius, quam diuinorum sacramentorum libros, et ab interpretibus suis nolle cognoscere, et incognitos uelle damnare?



CAPUT XuIII.

36. Conclusio per exhortationem. Persica fabella. Quamobrem, si quid te uel ratio, uel oratio nostra commouit, et si ueram, ut credo, curam tui geris; uelim me audias, et bonis preceptoribus catholice Christianitatis te pia fide, alacri spe, simplici caritate committas: Deumque ipsum, cuius unius et bonitate facti sumus, et iustitia penas luimus, et clementia liberamur, orare non cesses. Ita tibi neque precepta et disputationes doctissimorum hominum et uere christianorum, neque libri, neque serene ipse cogitationes defuerint quibus facile quod queris inuenias. Nam istos uerbosos et miseros  penitus desere: qui dum nimis querunt unde sit malum, nichil reperiunt nisi malum. In qua questione sepe auditores erigunt ad  querendum: sed ea docent excitatos, ut uel dormire semper satius sit, quam illo modo euigilare. De lethargicis enim phreneticos faciunt: inter quos morbos, cum sit uterque plerumque mortiferus, hoc tamen interest, quod lethargici sine aliena uexatione moriuntur; phreneticus autem multis sanis [1 1Kb] , et eis potissimum qui uolunt subuenire, metuendus est. Nam neque Deus mali auctor est, nec unquam eum quidquam fecisse penituit, nec ullius commotionis animi tempestate turbatur, nec terre particula regnum eius est, nulla flagitia uel scelera probat aut imperat, nunquam mentitur. Hec enim atque huiusmodi nos mouebant, cum ea magnis [2 1Kb] inuectionibus quaterent, et hanc esse ueteris Testamenti disciplinam insimularent: quod omnino falsissimum est. Itaque illos recte reprehendere ista concedo. Quid ergo didici? Quid putas, nisi cum ista reprehenduntur, disciplinam catholicam non reprehendi? Ita quod apud eos uerum didiceram, teneo: quod falsum putaueram, respuo. Sed et alia multa me docuit Ecclesia catholica, quod illi homines exsangues corporibus, sed crassi mentibus, aspirare non possunt: Deum scilicet non esse corporeum, nullam eius partem corporeis oculis posse sentiri, nichil de substantia eius atque natura ullo modo esse uiolabile aut commutabile, aut compositum [3 1Kb] , aut fictum; que si mihi concedis , omnia illorum machinamenta subuersa sunt. Illud uero quomodo sit, ut nec Deus malum genuerit aut fecerit, nec ulla sit fueritue unquam natura atque substantia, quam non Deus aut genuerit aut fecerit, et tamen a malo nos liberet; tam necessariis rationibus approbatur, ut dubitari omnino non possit: presertim tibi, atque talibus; si tamen bono ingenio pietas et pax quedam mentis accedat, sine qua de tantis rebus nichil prorsus intelligi potest. Et hic non fama de fumo est, et nescio qua fabella Persica, cui satis est aurem accommodare, et animum non subtilem, sed plane puerilem. Longe omnino, longe se aliter, non ut Manichei desipiunt, ueritas habet. Sed quoniam iste sermo noster multo processit longius quam putabam, hic finem libro faciamus: in quo memineris uolo, nondum me Manicheos cepisse refellere, et illas nugas nondum inuasisse: neque de ipsa Catholica magnum aliquid aperuisse; sed uoluisse tantummodo eruere tibi, si possem, falsam opinionem de ueris Christianis malitiose aut imperite nobis insinuatam, et erigere ad magna quedam et diuina discenda. Quare hoc uolumen ita sese habeat: placatiore autem animo tuo facto, ero fortasse in ceteris promptior  .





S. AURELII AUGUSTINI HIPPONENSIS EPISCOPI DE DUABUS ANIMABUS CONTRA MANICHAEOS Liber unus  . [1Kb] 1Kb] [1Kb] 

Manicheis hereticis duas animas in unoquoque homine esse, unam de Dei substantia bonam, alteram malam de tenebrarum gente nec a Deo conditam dicentibus, dolet se Augustinus sic adhesisse, ut ad rationes quibus deliramentum istud euertitur, tam obuias tamque manifestas non attenderit. Primum enim consideranti facile apparere, omnem animam, cum uita quedam sit, resque intelligibilis, ac proinde luce uisibili, quam a Deo esse Manichei fatentur, prestantior, auctori Deo tribuendam. Loca uero Scripture quibus illi malos ex Deo non esse disputant, aliorum locorum comparatione melius explicari. Postea etiam ex peccati et uoluntatis definitione, ex uenia peccatorum que peccantibus datur in Ecclesia, tandemque ex penitendi affectu pio atque utili, euidenter omnino demonstrari, peccantes animas non natura malas esse.



CAPUT PRIMUM.

1. Manicheorum error de duabus animabus, quarum altera non sit a Deo, qua ratione expugnatur. Anima omnis cum uita quedam sit, nonnisi a Deo uite fonte esse potest. Opitulante Dei misericordia, disruptis et derelictis Manicheorum laqueis, tandem Catholice gremio restitutum libet [1 1Kb] considerare nunc saltem ac deplorare illam meam miseriam. Multa enim erant, que facere debui, ne tam facile ac diebus paucis, religionis uerissime semina mihi a pueritia salubriter insita, errore uel fraude falsorum fallaciumue hominum effossa ex animo pellerentur. Nam primo animarum illa duo genera, quibus ita singulas naturas propriasque tribuerunt [2 1Kb] , ut alterum de ipsa Dei esse substantia, alterius uero Deum nec conditorem quidem uelint accipi, si mecum sobrie diligenterque considerassem, mente in Deum supplici et pia; fortasse mihi satagenti apparuisset, nullam esse qualemlibet uitam, que non eo ipso quo uita est, et in quantum omnino uita est, ad summum uite fontem principiumque pertineat  : quod nichil aliud quam summum et solum uerumque Deum possumus confiteri. Quapropter illas animas, que a Manicheis uocantur male, aut carere uita, et animas non esse, neque quidquam uelle seu nolle, appetere uel fugere; aut si uiuerent, ut et anime esse possent, et aliquid  tale agere, quale illi opinantur, nullo modo eas nisi uita uiuere: ac si Christum dixisse constaret, ut constat, Ego sum uita ; nichil esse cause cur non omnes animas, cum anime nisi uiuendo esse non possint, per Christum, id est, per uitam creatas et conditas fateremur.



CAPUT II.

2. Si lux que sensu percipitur Deum habet auctorem, ut fatentur Manichei, multo magis anima que solo intellectu percipitur. Quod si tempore illo questionem de ipsa uita et de participatione uite mea cogitatio ferre ac sustinere non posset; que profecto magna est, et multum serene disputationis inter doctissimos indigens; illud dispicere fortasse ualuissem, quod omni homini sese sine studio partium bene consideranti manifestissime apparet, omne quod scire et nosse dicimur, aut sensu corporis, aut intelligentia nos habere comprehensum. Sensus autem corporis etiam uulgo quinque numerari, uisum, auditum, odoratum, gustum, atque tactum: quibus omnibus intelligentiam longe alteque prestare et excellere, quis mihi non uel ingratus impiusque concederet? Quo constituto atque firmato, illud consequi, ut cuncta que tactu et uisu, uel quolibet alio modo corporaliter sentirentur, tanto essent inferiora his que intelligendo assequeremur, quanto ipsos sensus intelligentie  cedere uideremus. Quamobrem cum omnis uita, et ob hoc omnis anima nullo corporis sensu, sed solo intellectu percipi queat; sol autem iste atque luna omnisque lux que mortalibus his oculis cernitur, ab ipsis quoque Manicheis uero et bono Deo tribuenda esse dicatur: summam esse dementiam id predicare pertinere ad Deum, quod per corpus intuemur; quod uero non solum animo, sed ipsa sublimitate animi, mente scilicet atque intelligentia caperemus, id est, uitam, qualiscumque illa diceretur, tamen uitam, eodem Deo auctore priuandam et uiduandam putare. Num enim quid sit uiuere, quamque secretum ab omni corporis sensu, quamque omnino incorporeum, si me ipsum inuocato Deo interrogarem, respondere non possim? Aut non illi quoque fateantur, non solum uiuere illas, quas detestantur animas, sed etiam immortaliter uiuere? Quodque a Christo dictum est, Dimitte mortuos sepelire mortuos suos ; non de omnino non uiuentibus, sed de peccantibus dictum, que immortalis anime sola mors est; scribente Paulo, Mortua est uidua que in deliciis uiuit : simul enim et mortuam esse dixit, et uiuere. Quare non ego quanto decoloratius uiuat peccatrix anima, sed illud ipsum tantum quod uiuat attenderem. Quod si percipere nisi intelligendo non possem, credo ueniret in mentem, tanto esse quamlibet animam luci, quam per hos sentimus, oculos, preferendam, quanto intelligentiam ipsis oculis preferremus.



CAPUT III.

Corpus etiam omne a Deo esse unde probatur. Animam illam que mala dicitur a Manicheis, luce esse meliorem. Lucem autem illam illi quoque a Patre Christi esse confirmant: egone tandem, quod ab eo esset quecumque anima, dubitarem? Ego uero non modo de anima, sed de quouis etiam corpore, quin ab ipso esset, nichil omnino, ne tum quidem, homo scilicet [1 1Kb] illius imperitie atque illius etatis ambigerem, si forma quid esset quidue formatum, quid species et quid indutum specie, deinde quid horum cui causa esset, pie cauteque cogitarem.

3. Sed de corpore interim taceo: de anima conqueror, de spontaneo et uiuido motu, de actu, de uita, de immortalitate: denique conqueror, quod aliquam rem ista omnia sine Dei bonitate habere posse miserrimus credidi; quod quanta essent, negligenter attendi; hoc mihi gemendum, hoc deflendum puto. uoluerem mecum hec, loquerer mecum, deferrem ad alios [2 1Kb] : que uis esset intelligendi, quam nichil esset in homine [3 1Kb] , quod huic excellentie possemus conferre, proponerem [4 1Kb] . Ubi mihi hoc homines, si modo essent homines, concessissent; quererem utrum his oculis uidere, id est intelligere [5 1Kb] . Ubi negauissent, colligerem primo longe esse sensui oculorum istorum intelligentiam mentis anteponendam:  deinde subiungerem, id quod re meliore perciperemus, necessario melius iudicandum. Quis hoc non daret? Ergo pergerem querere, anima illa, quam malam dicerent, oculisne sentiretur istis, an mente intelligeretur? Mente faterentur. Quibus omnibus inter nos conuenientibus atque firmatis, quid conficeretur ostenderem; animam scilicet illam quam exsecrarentur, luce ista quam uenerarentur esse meliorem: quandoquidem illa intellectu mentis, hec sensu corporis innotescit. Hic uero hererent fortasse, ducemque rationem sequi recusarent: tanta est uis ueternosarum opinionum et diu defense atque credite falsitatis. Sed ego instarem magis herentibus, non aspere, non pueriliter, non peruicaciter; repeterem que concessa sunt; et quam essent concedenda [1 1Kb] , monstrarem. Hortarer ut in commune consulerent, uiderent certe quid nobis negandum esset; utrum intellectum istis carneis luminibus preferendum, an excellentius esse quod animi excellentia, quam quod uili sensu corporis cognoscitur, falsum putarent: an illas animas, quas alienigenas crederent, tantum intelligendo, id est, ipsa animi excellentia sciri posse nollent fateri; an solem ac lunam non nisi istis oculis notos fieri uellent abnuere. Quod si nichil horum nisi absurdissime atque impudentissime negari posse animaduerterent; suaderem non eos oportere dubitare, istam lucem quam colendam predicarent, esse anima illa uiliorem quam fugiendam monerent.



CAPUT Iu.

4. Anima etiam musce prestantior ista luce. Atque hic si forte turbati a me quererent, num etiam musce animam huic luci prestare censerem: responderem, Etiam; nec me terreret musca quod parua est, sed quod uiua firmaret. Queritur enim, quid illa membra tam exigua uegetet, quid huc atque illuc pro naturali appetitu tantillum corpusculum ducat, quid currentis pedes in numerum moueat, quid uolantis pennulas moderetur ac uibret. Quod qualecumque est, bene considerantibus, in tam paruo tam magnum eminet, ut cuiuis fulgori perstringenti oculos preferatur.



CAPUT u.

uitiose anime quanquam damnande, quomodo huic luci que in genere suo laudanda est, antecellant. Certe quod nemo dubitat, quidquid id est, intelligibile est: quod omni sensibili [2 1Kb] , et ob hoc huic etiam luci diuinis legibus antecellit. Quid enim cogitatione [3 1Kb] percipimus, queso, si hoc non percipimus, aliud esse mente intelligere, aliud sentire per corpus, et prius illud ab hoc posteriore incomparabili sublimitate distare; ideoque non posse intelligibilia sensibilibus non preferri, cum ipse intellectus tantum sensibus preferatur?

5. Hinc illud etiam fortasse cognoscerem; quod  consequens esse manifestum est, cum iniustitia et intemperantia ceteraque animi uitia non sentiantur, sed intelligantur; quomodo fiat ut etiam ista, que detestamur et damnanda censemus, tamen quoniam intelligibilia sunt, anteire hanc lucem queant, cum in suo genere ista laudanda sit. Suggeritur enim animo bene sese Deo subiicienti, primo non omne quod laudamus, omni quod uituperamus, esse anteponendum. Neque enim quia laudo purgatissimum plumbum, ob hoc illud uituperando auro pluris estimo. In suo enim genere quidque considerandum est. Improbo iurisconsultum multas leges ignorantem: sed eum tamen probatissimo sutori sic prefero, ut ne comparandum quidem putem. At istum laudo [1 1Kb] , quod sue artis peritissimus sit: illum autem, quod suam professionem minus impleat, iure reprehendo. Ex quo reperire deberem, lucem istam, quod in genere proprio perfecta esset, iure laudari: tamen quia sensibilium rerum numero includitur, quod genus intelligibilium generi cedat necesse est, infra iniustas et intemperantes animas, quoniam sunt intelligibiles, esse deputandam; quamuis istas non iniuria damnatione dignissimas iudicemus. Querimus namque in his quod concilietur Deo, non quod isti fulgori preferatur. Quapropter, quisquis hoc lumen ex Deo esse contenderet, non repugnarem; sed magis animas dicerem, uitiosas etiam, non in quantum uitiose, sed in quantum anime sunt, Deum sibi esse creatorem fateri oportere.



CAPUT uI.

6. An ipsa etiam uitia tanquam intelligibilia, luci sensibili preferenda sint et Deo ut auctori tribuenda. uitium animi est defectus quidam, recte non inter intelligibilia numerandus. Ipsi defectus, etiamsi inter intelligibilia numerarentur, nunquam anteponendi rebus sensibilibus. Si lumen uisibile a Deo est, multo magis ab ipso anima, que in quantum uiuit intelligibilis res est, etiamsi uitiosa. Obiectantur contra a Manicheis loca Scripture. Hoc loco si quisquam illorum cautus et uigilans, iam etiam studiosior quam pertinacior, me admoneret, non de uitiosis animis, sed de ipsis uitiis esse querendum: que quoniam sensu corporis non cognoscerentur, et tamen cognoscerentur, non nisi intelligibilia posse accipi, que si sensibilibus omnibus antecellunt, cur lucem Deo auctori esse tribuendam inter nos conueniret, uitiorum uero auctorem Deum nemo nisi sacrilegus diceret: responderem homini, si aut statim et repente, ut bonis Dei cultoribus solet, diuinitus infulsisset huius solutio questionis, aut fuisset antea preparata: quorum si neutrum meruissem atque potuissem, cepta differrem; quodque esset propositum, difficile esse ad dignoscendum atque arduum confiterer. Recurrerem in me, prosternerer Deo, alte ingemiscerem, querens ne me in medio spatio, quo certis rationibus promouissem, herere pateretur; ne ancipiti questione cogerer aut intelligibilia sensibilibus submittere ac subdere, aut ipsum uitiorum dicere auctorem; cum esset utrumuis horum falsitatis impietatisque  plenissimum. Nullo modo possem existimare, quod me sic affectum ille desereret. Admoneret potius suis illis ineffabilibus modis, ut considerarem etiam atque etiam, utrum animi uitia, de [1 1Kb] quibus estuarem, inter intelligibilia numeranda essent. Quod ut reperirem, propter imbecillitatem interioris oculi mei, que mihi peccatis meis iure accidisset, aliquem mihi ad inuisibilia contuenda in ipsis uisibilibus machinarer gradum: quorum esset nobis nullo modo certior cognitio, sed consuetudo fidentior. Itaque statim quererem quid ad sensum proprie pertineret oculorum: inuenirem colores, quorum principatum lux ista obtineret. Hec enim sunt que nullus alius sensus attingit: nam motus corporum, et magnitudines, et interualla, et figuras, quamuis et oculis, non tamen proprie, sed tactu etiam posse sentiri. Unde colligerem tanto ceteris corporeis et sensibilibus prestare lucem, quanto aliis sensibus aspectus esset illustrior. Electa igitur ex omnibus que corpore sentiuntur ista luce, qua niterer, et in qua gradum illum inquisitionis mee necessario collocarem; pergerem attendere quid ageretur hoc modo, mecumque ita sermocinarer: Si sol iste tanta claritate conspicuus et diei luce sufficiens, usque ad lune similitudinem in conspectu nostro paulatim deficeret, num aliud quidquam oculis sentiremus quam lucem utcumque fulgentem; lucem tamen querentes, quod fuerat non uidendo, et haurientes uidendo quod aderat? Non ergo illum defectum uideremus, sed lucem que defectui remaneret. Cum autem non uideremus, non sentiremus; quidquid enim sentimus aspectu, non potest non uideri: quare, si defectus ille neque uisu, neque alio sensu sentiretur, non posset inter sensibilia numerari. Nihil enim sensibile est, quod sentiri non potest. Referamus nunc considerationem ad uirtutem, cuius intelligibili luce splendere animum conuenientissime dicimus. Porro ab hac luce uirtutis defectus quidam non perimens animam, sed obscurans, uitium uocatur. Potest igitur recte uitium quoque anime nequaquam inter intelligibilia numerari, ut lucis ille defectus recte de sensibilium numero eximitur: illud tamen quod remanet anime, id est, hoc ipsum quod uiuit atque anima est, tam est intelligibile, quam sensibile illud quod in hoc uisibili lumine post defectum quantumcumque fulgeret: et ideo animam in quantum anima esset, et uite participaret, sine qua nullo pacto anima esse potest, rectissime omnibus sensibilibus anteferri. Quamobrem maximi erroris esse, ullam animam dicere non esse ex Deo, ex quo esse solem lunamque glorieris.

7. Quod si iam placeret omnia sensibilia nominare, non modo ea que sentiremus, sed etiam ea que non sentiendo tamen per corpus iudicaremus, sicut per oculos tenebras, et per aures silentium; et illas enim non uidendo, et hoc non audiendo cognoscimus: rursusque intelligibilia, non ea tantum que illustrata mente conspicimus, sicuti est ipsa sapientia;  sed etiam illa que ipsius illustrationis priuatione auersamur, ut est insipientia, quam tenebras animi congrue dixerim: nullam de uerbo facerem controuersiam, sed totam questionem facili diuisione dissoluerem, statimque approbarem bene attendentibus, substantias intelligibiles sensibilibus substantiis diuina et incorrupta ueritatis lege preponi, non earum substantiarum defectus; quamuis hos intelligibiles, illos sensibiles appellare uellemus. Quapropter, qui et hec lumina uisibilia, et illas intelligibiles animas substantias esse faterentur, omni modo eos cogi sublimiores partes animis concedere, atque tribuere; defectus uero utriusque generis non posse alteros alteris anteponi, priuant enim tantum, et non esse indicant, quod usquequaque eamdem uim habent, sicut ipse negationes. Nam cum dicimus, Non est aurum, et, Non est uirtus; quamuis inter aurum et uirtutem plurimum, nichil tamen inter negationes, quas eis adiunximus, distat. uerum enimuero peius est non esse uirtutem, quam non esse aurum: nemo sanus hinc ambigit; quod non propter ipsas negationes, sed propter res quibus adiunguntur, accidere quis non intelligat? Auro enim uirtus quanto prestat, tanto est uirtute quam auro carere miserius. Quamobrem, cum res intelligibiles sensibilibus rebus antecellunt, defectum in intelligibilibus quam in sensibilibus merito egrius toleramus; non eos defectus, sed ea que deficiunt, carius uel uilius estimantes. Ex quo iam illud apparet, defectum uite, que intelligibilis est, multo miserabiliorem esse, quam huius sensibilis lucis; quod scilicet multo est carior intellecta uita, quam lux ista conspecta.

8. Que cum ita sint, audebitne quisquam, cum solem ac lunam, et quidquid in sideribus, quidquid denique in hoc igne nostro atque terreno luce uisibili effulget, Deo tribuat, animas quaslibet, que profecto nisi uiuendo anime non sunt, cum tantum hoc lumen uita precedat, nolle concedere ex Deo esse? et cum ille uerum dicat, qui dicit, In quantum nitet, ex Deo est; egone tandem, Deus magne, mentiar, si dicam, In quantum uiuit, ex Deo est? Non usque adeo, queso, cecitas mentis suppliciaque augeantur animorum, ut hec homines non intelligant. Sed quoquo modo illorum error aut pertinacia sese haberet, his ego fretus armatusque rationibus, credo cum ad eos rem ita consideratam perspectamque detulissem, et cum his placide contulissem, uererer ne mihi quisquam eorum alicuius momenti esse uideretur, si aut intellectum, aut ea que intellectu non per defectum [1 1Kb] perciperentur, sensui conaretur preferre, aut saltem comparare corporeo, uel his rebus que ad eumdem sensum cognoscende similiter pertinerent. Quo constituto, quando ille mihi uel quisquam negare auderet, animas quantum uellet malas, tamen quoniam anime essent, intelligibilium rerum numero contineri, neque illas per defectum intelligi? Siquidem anime non alio essent, nisi quo uiuerent. Licet enim  per defectum intelligerentur uitiose, quia uirtutis egestate uitiose; non tamen per defectum anime, quia uiuendo anime. Nec fieri potest ut uite presentia sit causa deficiendi; cum tanto quidque deficiat, quanto deseritur a uita.

9. Omni modo igitur cum pateret non posse ullas animas ab eo auctore separari, a quo lux ista non separatur; iam quidquid afferrent, non acciperem; moneremque potius, ut eos mecum sequi mallent, qui omne quidquid esset, quoniam esset, in quantumcumque esset, ex uno Deo esse predicarent.



CAPUT uII.

Mali quomodo ex Deo, et non ex Deo. Recitarent aduersus me uoces illas euangelicas: uos propterea non auditis, quia ex Deo non estis; uos ex patre diabolo estis . Ego quoque contra recitarem, Omnia per ipsum facta sunt, et sine ipso factum est nichil ; et illud Apostoli, Unus Deus ex quo omnia; et unus Dominus iehsu Christus per quem omnia ; et iterum eiusdem apostoli, Ex quo omnia, per quem omnia, in quo omnia, ipsi gloria : hortarerque homines , nichil nos iam quasi comperisse presumeremus; sed quereremus potius magistros, qui sententiarum istarum, que nobis inter se pugnare uiderentur, pacem concordiamque monstrarent. Nam in una atque eadem auctoritate Scripturarum [1 1Kb] , cum alibi sonaret, Omnia ex Deo ; et alibi, uos non estis ex Deo: quoniam Libros temere condemnare nefas esset, quis non uideret peritum doctorem, cui questionis huius solutio nota esset, inueniendum fuisse? qui profecto si esset bonus intellector, et, ut diuinitus dicitur, homo spiritualis , quoniam necessario faueret ueris rationibus, quas de intelligibili sensibilique natura, quantum potui, tractaui atque disserui, imo eas [2 1Kb] ipse multo melius, et ad docendum aptius aperiret; nichil ab eo aliud de hac questione audiremus, nisi quemadmodum fieri posset, ut et nullum animarum genus non esset ex Deo, et recte tamen peccatoribus et infidelibus diceretur, Non estis ex Deo. Nam et nos fortasse implorato in auxilium Deo facile uidere possemus, aliud esse uiuere, aliud peccare: et quanquam uita in peccatis in comparatione iuste uite mors appellata sit ; utrumque tamen in homine uno posse inueniri, ut simul sit uiuus atque peccator: sed quod uiuus, ex Deo; quod peccator, non ex Deo. In qua diuisione utimur ea parte de duabus, que nostre sententie competit: ut cum Dei conditoris omnipotentiam insinuare uolumus, etiam peccatoribus dicamus quod ex Deo sint. Dicimus enim his qui aliqua specie continentur, dicimus animantibus, dicimus rationalibus, dicimus postremo, quod ad rem maxime attinet, uiuentibus: que omnia per se ipsa diuina sunt munera. Cum autem malos arguere propositum est, recte dicimus, Non estis ex Deo. Dicimus enim se a ueritate auertentibus, infidelibus, facinorosis, flagitiosis, et, quod nomine  uno totum continet, peccatoribus: que rursus omnia ex Deo non esse quis dubitet? Itaque Christus peccatoribus, idipsum quod peccatores erant et sibi non credebant coarguens, quid mirum si ait, Non estis ex Deo; ex alia parte illa salua manente sententia quod Omnia per ipsum facta sunt; et, Omnia ex Deo? Nam si Christo non credere, Christi aduentum repudiare, Christum non recipere, certum indicium esset animarum [1 1Kb] que non sunt Dei; et ideo dictum esset, uos propterea non auditis, quia non estis ex Deo: quomodo uera esset uox illa Apostoli, in ipso Euangelii memorabili principio, qua dictum est, In sua propria uenit, et sui eum non receperunt ? Unde sui, si non receperunt: aut unde ideo non sui, quia non receperunt: nisi quia homines peccatores, eo quod sunt homines, ad Deum; eo uero quod peccatores, ad diabolum pertinent? Hic ergo partem nature tenuit qui ait, Sui eum non receerunt; ille uero uoluntatis, qui ait, Non estis ex Deo. Euangelista enim Dei opera commendabat, Christus hominum peccata cercebat.



CAPUT uIII.

10. Querunt unde malum, et hac questione uincere se putant Manichei. Cognoscant prius quod facillimum est, nichil uiuere posse sine Deo. Summum malum non cognoscitur nisi cognito summo bono, quod est Deus. Hic fortasse quis dicat: Unde ipsa peccata, et omnino unde malum? Si ab homine, unde homo? si ab angelo, unde angelus? Quos ex Deo esse cum dicitur, quamuis recte uereque dicatur, uidentur tamen imperitis et minus ualentibus acriter res abditas intueri, quasi per quamdam catenam ad Deum mala et peccata connecti. Hac questione illi regnare se putant: quasi uero interrogare sit scire. Utinam id esset; nemo me scientior reperiretur. Sed nescio quomodo sepe in altercando, magne questionis propositor personam magni doctoris ostentat, plerumque ipse ipso quem terret, in eo de quo terret indoctior. Itaque isti multitudini se preferendos arbitrantur, quia priores interrogant quod cum multitudine ignorant. Sed si eo tempore quo cum eis me, non sicut iam diu ago, egisse nunc penitet, mihi has rationes depromenti hoc obiecissent, dicerem: Queso, interim cognoscite mecum quod facillimum est, si nichil sine Deo potest fulgere, multo minus posse aliquid uiuere sine Deo; ne in tantis monstris opinionum remaneamus, ut nescio quas animas uitam sine Deo habere predicemus. Sic enim fortasse continget ut id quod mecum ignoratis, id est, unde sit malum, uel simul, uel quolibet ordine aliquando discamus. Quid si enim cognitio summi mali sine cognitione summi boni contingere homini non potest? Non enim nossemus tenebras, si in tenebris semper essemus: sed lucis notitia contrarium suum non sinit incognitum. Summum autem bonum id est, quo superius esse nichil potest: Deus autem bonum, et Deo superius esse nichil potest: Deus igitur summum bonum. Cognoscamus ergo Deum, atque ita nos illud quod prepropere querimus non latebit. Mediocrisne  negotii tandem uel meriti cognitionem Dei esse arbitramini? Quod enim nobis aliud premium, quam uita eterna promittitur, que Dei cognitio est? Ait enim magister Deus: Hec est autem uita eterna, ut cognoscant te solum et uerum Deum, et quem misisti Iesum Christum . Etenim anima quamuis sit immortalis, tamen quia mors eius recte dicitur a Dei cognitione auersio; cum se conuertit ad Deum, meritum est eterne uite consequende, ut sit eterna uita, sicut dictum est, ipsa cognitio. Conuerti autem ad Deum nemo, nisi ab hoc mundo se auertat, potest. Hoc ego mihi arduum et difficillimum sentio: uobis si facile est, ille ipse Deus uiderit. Ego uellem credere, nisi me moueret, quod cum iste mundus, a quo auerti iubemur, uisibilis sit, dixeritque Apostolus, Ea que uidentur, temporalia sunt; que autem non uidentur, eterna sunt : uos plus istorum oculorum quam mentis iudicio tribuitis, apud quos nullam esse fulgentem pennam que non ex Deo fulgeat, et esse uiuentem animam que non ex Deo uiuat, predicatur et creditur. Hec et his similia uel illis etiam dicerem, uel mecum reputarem. Possem namque Deum omnibus, ut dicitur, uisceribus deprecans, et Scripturis quantum licebat intentus, etiam tunc fortasse talia uel dicere, uel quod saluti sat erat cogitare [1 1Kb] .



CAPUT IX.

11. Augustinus familiaritate cum Manicheis et successu uictorie de Christianis imperitis a se reportate deceptus. Manichei ex cognitione item peccati et uoluntatis facile refellendi. Sed me duo quedam maxime, que incautam illam etatem facile capiunt, per admirabiles [2 1Kb] attriuere circuitus; quorum est unum familiaritas, nescio quomodo repens quadam imagine bonitatis, tanquam sinuosum aliquod uinculum multipliciter collo inuolutum. Alterum quod quedam noxia uictoria pene mihi semper in disputationibus proueniebat disserenti cum christianis imperitis, sed tamen fidem suam certatim, ut quisque posset, defendere molientibus. Quo successu creberrimo gliscebat adolescentis animositas, et impetu suo in peruicacie magnum malum imprudenter uergebat [3 1Kb] . Quod altercandi genus quia post eorum auditionem aggressus eram, quidquid meo uel qualicumque ingenio uel aliis lectionibus poteram, solis illis libentissime tribuebam. Ita ex illorum sermonibus ardor in certamina, ex certaminum prouentu amor in illos quotidie mouebatur [4 1Kb] . Ex quo accedebat ut quidquid dicerent, miris quibusdam morbis [5 1Kb] , non quia sciebam, sed quia optabam uerum esse, pro uero approbarem. Ita factum est ut quamuis pedetentim atque caute, tamen diu sequerer homines nitidam stipulam uiuenti anime preferentes.

12. uerum esto [6 1Kb] , non poteram illo tempore sensibilia  ab intelligibilibus, carnalia scilicet ab spiritualibus diiudicare atque discernere; non erat etatis, non discipline, non cuiusdam etiam consuetudinis, non ullorum denique meritorum; non enim parui gaudii et felicitatis res est: itane tandem ne illud quidem arripere poteram, quod in omnium hominum iudicio summi Dei legibus natura ipsa constituit?



CAPUT X.

Peccatum nonnisi a uoluntate. uita et uoluntas sua cuique notissima. uoluntas quid sit. Quiuis enim homines, quos modo a communi sensu generis humani nulla disrupisset amentia, que uellent ad iudicandum studia detulissent, quamlibet imperitiam, quantamcumque etiam tarditatem; uelim experiri quid mihi responderent roganti, utrum eis peccasse uideretur, de cuius dormientis manu scripsisset alius aliquid flagitiosum. Omnes quis dubitet ita fuisse negaturos illud esse peccatum, ita reclamaturos, ut etiam succenserent fortasse quod tali eos rogatione dignos putauerim? A quibus ego, quoquo modo poteram, reconciliatis et in consilium restitutis peterem, ut me aliud tam manifestum, et in omnium cognitione positum, interrogantem non moleste ferrent: tunc quererem, si non dormientis, sed scientis manu, qui membris tamen ceteris uinctus atque constrictus esset, quisquam ualentior aliquid similiter fecisset mali, utrum quia id nosset, quamuis omnino noluisset, ullo peccati nomine teneretur. Et hic mihi omnes mirantes quod talia sciscitarer, sine cunctatione responderent, nichil etiam istum omnino peccasse. Quid ita? Quia de quo nesciente, uel resistere non ualente quisquam quidpiam mali fecerit, iuste damnari nullo modo potest. Atque idipsum cur ita esset, si in illis hominibus [1 1Kb] naturam ipsam percontarer humanam, facile peruenirem ad id quod cuperem, isto modo querens: Quid, si dormiens ille iam sciret quid alius de manu eius facturus esset, et de industria, plus potus etiam ne expergisceretur [2 1Kb] , se somno dederet, ut aliquem iurando [3 1Kb] falleret; num ei quidquam somnus ad innocentiam suffragaretur? Quid aliud quam nocentem hominem pronuntiaret [4 1Kb] ? Quod si et ille uolens uinctus est, ut aliquem similiter pretenta defensione deciperet, quid ei tandem, ut peccato careat, illa uincula profuerunt? Quanquam his obstrictus, reuera resistere non ualeret; sicut ille dormiens, quid tunc fieret, omnino nesciret. Numquidnam igitur dubitandum est quin peccasse ambo iudicarentur? Quibus concessis colligerem, nusquam scilicet nisi in uoluntate esse peccatum  : cum mihi auxiliaretur etiam illud, quod iustitia peccantes tenet sola mala uoluntate, quamuis quod uoluerint implere nequiuerint.

13. Quisquamne me ista tractantem, posset dicere,  in rebus obscuris abditisque uersari, ubi propter intelligentium paucitatem uel fraudis uel ostentationis suspicio nasci solet? Secedat paulisper illa intelligibilium sensibiliumque distinctio: nulla mihi fiat inuidia, quod tardas animas subtilium disputationum stimulis persequor. Liceat mihi me scire uiuere, liceat mihi scire me uelle uiuere: in que si consentit genus humanum, tam nobis cognita est uoluntas nostra, quam uita. Neque cum istam scientiam profitemur, metuendum est ne nos quisquam falli posse conuincat: hoc ipsum enim falli nemo potest, si aut non uiuat, aut nichil uelit. Non me arbitror quidquam obscurum attulisse, et uereor ne cuiquam magis, quod hec nimium manifesta sint, uidear esse culpandus: sed quorsum hec tendant, consideremus.

14. Non igitur nisi uoluntate peccatur. Nobis autem uoluntas nostra notissima est: neque enim scirem me uelle, si quid sit uoluntas ipsa nescirem. Definitur itaque isto modo: uoluntas est animi motus, cogente nullo, ad aliquid uel non amittendum, uel adipiscendum  . Cur ergo ita tunc definire non possem? An erat difficile uidere inuitum uolenti esse contrarium, ita ut contrarium sinistrum dextro esse dicimus, non ut nigrum albo? Nam eadem res simul et nigra et alba esse non potest: duorum autem in medio quisque positus, ad alterum sinister est, ad alterum dexter; simul quidem utrumque unus homo, sed simul utrumque ad unum hominem nullo modo. Ita quidem inuitus et uolens unus animus simul esse potest; sed unum atque idem nolle simul et uelle non potest. Cum enim quisque inuitus aliquid facit, si eum roges utrum id facere uelit, nolle se dicit: item si roges utrum id uelit non facere, uelle respondent. It inuitum ad faciendum, ad non faciendum autem uolentem reperies: id est enim unum animum uno tempore habentem utrumque, sed aliud atque aliud ad singula referentem. Cur hec dico? Quia si rursum queramus quam ob causam id inuitus faciat, cogi se dicet. Nam et omnis inuitus faciens cogitur; et omnis qui cogitur, si facit, nonnisi inuitus facit. Restat ut uolens a cogente sit liber, etiamsi se quisquam cogi putet. Et hoc enim modo omnis qui uolens facit, non cogitur; et omnis qui non cogitur, aut uolens facit, aut non facit. Hec cum in omnibus hominibus, quos interrogare non absurde possumus, a puero usque ad senem, a ludo litterario usque ad solium sapientis, natura ipsa proclamet; cur ego tunc non uiderem in definitione uoluntatis ponendum esse, Cogente nullo, quod nunc quasi experientia maiore cautissimus posui? At si hoc ubique manifestum est, et non doctrina, sed natura omnibus promptum; quid restat quod uideatur obscurum, nisi forte ullum lateat, aliquid nos uelle cum uolumus, et ad hoc moueri animum nostrum, idque aut habere nos aut non habere, et si haberemus retinere uelle, si non haberemus acquirere [1 1Kb] ? Quare aut non amittere,  aut adipisci aliquid uult, omnis qui uult. Quamobrem, si omnia ista luce clariora sunt, sicuti sunt, neque mee tantum, sed notitie generis humani ueritatis ipsius liberalitate donata, cur illo etiam tempore dicere non possem: uoluntas est motus animi, cogente nullo, ad aliquid uel non amittendum, uel adipiscendum?



CAPUT XI.

15. Peccatum quid. Dicet aliquis: Et hoc te aduersum Manicheos quid adiuuaret? Exspecta; sine prius etiam peccatum definiamus, quod sine uoluntate esse non posse omnis mens apud se diuinitus conscriptum legit. Ergo peccatum est uoluntas retinendi uel consequendi quod iustitia uetat, et unde liberum est abstinere  . Quanquam si liberum non sit, non est uoluntas. Sed malui grossius [1 1Kb] quam scrupulosius definire. Etiamne [2 1Kb] hi libri obscuri mihi scrutandi erant, unde discerem neminem uituperatione supplicioue dignum, qui aut id uelit quod iustitia uelle non prohibet, aut id non faciat quod facere non potest? Nonne ista cantant et in montibus pastores, et in theatris pete, et indocti in circulis, et docti in bibliothecis, et magistri in scholis, et antistites in sacratis locis, et in orbe terrarum genus humanum? Quod si nemo uituperatione uel damnatione dignus est, aut non contra uetitum iustitie faciens, aut quod non potest non faciens, omne autem peccatum uel uituperandum est, uel damnandum; quis dubitet tunc esse peccatum, cum et uelle iniustum est, et liberum nolle; et ideo definitionem illam et ueram et ad intelligendum esse facillimam, et non modo nunc, sed tunc quoque a me potuisse dici: Peccatum est uoluntas retinendi uel consequendi quod iustitia uetat, et unde liberum est abstinere?



CAPUT XII.

16. Ex datis definitionibus peccati et uoluntatis heresim Manicheorum totam euertit. Ex malarum item animarum iusta damnatione sequitur non natura, sed uoluntate malas esse. Animas esse natura bonas, quibus datur uenia peccatorum. Age nunc, uideamus quid nos hec adiuuarent. Plurimum omnino [3 1Kb] , ut nichil amplius desiderarem: totam quippe causam finirent. Nam quisquis secreta conscientie sue legesque diuinas penitus nature inditas, apud animum intus, ubi expressiores certioresque sunt, consulens, has duas definitiones uoluntatis atque peccati ueras esse concedit, totam Manicheorum heresim paucissimis et breuissimis, sed plane inuictissimis ratiunculis sine ulla cunctatione condemnat. Quod sic considerari potest. Duo animarum genera esse dicunt, unum bonum, quod ita ex Deo sit, ut non ex aliqua materia uel ex nichilo ab eo factum, sed de ipsa eius omnino substantia pars quedam processisse dicatur; alterum autem malum, quod nulla prorsus ex parte ad Deum pertinere credunt credendumque commendant: et ideo illud summum bonum, hoc uero summum malum esse predicant: atque ista duo genera fuisse  aliquando discreta, nunc esse commixta. Genus quidem commixtionis huius et causam nondum audieram: sed tamen iam querere poteram [1 1Kb] , utrum illud malum genus animarum, antequam bono misceretur, habuisset aliquam uoluntatem. Si enim non habebat, sine peccato atque innocens erat, et ideo nullo modo malum  . Si autem ideo malum, quia licet esset sine uoluntate, tanquam ignis, tamen si bonum attigisset, uiolaret, atque corrumperet: quantum est nefas, et naturam mali tantum ualere ad commutandam ullam Dei partem [2 1Kb] , et summum illud bonum corruptibile et uiolabile credere? Quod si uoluntas inerat, profecto inerat, cogente nullo, motus animi ad aliquid uel non amittendum, uel adipiscendum. Hoc autem aliquid, aut bonum erat, aut bonum putabatur: non enim aliter appeti posset. Sed in summo malo, ante commixtionem quam predicant, nullum unquam bonum fuit. Unde igitur ibi uel scientia uel opinio boni esse potuit? An nichil uolebant quod apud se esset, atque illud bonum uerum, quod extra erat, appetebant? Ista uero preclara et magna laude predicanda uoluntas est, qua summum appetitur et uerum bonum. Unde igitur in summo malo motus animi tanta laude dignissimus? An studio nocendi appetebant? Primo, eodem reuoluitur ratio. Qui enim nocere uult, bono aliquo uult priuare alium propter aliquod bonum suum. Erat igitur in eis uel scientia boni, uel opinio, que summo malo nullo modo esse debebat. Deinde bonum illud extra se positum, cui nocere studebant, utrum omnino esset, unde cognouerant? Si intellexerant, quid tali mente preclarius? An quidquam est aliud, quo magnis [3 1Kb] laboribus omnis bonorum porrigatur intentio, nisi ut summum illud et sincerum bonum intelligatur? Quod ergo nunc uix paucis bonis iustisque conceditur, id tunc illud merum malum nullo bono adiuuante iam poterat? Si autem ille anime corpora gerebant, et id oculis uiderant; que lingue, que pectora, que ingenia laudandis istis oculis predicandisque sufficiunt, quibus uix possunt mentes iustorum adequari? Quanta bona inuenimus in summo malo? Si enim uidere Deum malum est, non est bonum Deus: bonum est autem Deus: bonum est igitur Deum uidere; et nescio quid huic bono [4 1Kb] comparari queat. Porro quod uidere bonum est, unde fieri potest ut posse uidere sit malum? Quapropter quidquid uel in illis oculis, uel in istis mentibus fecit, ut ab his possit uideri diuina substantia, magnum et ineffabili laude dignissimum bonum fecit. Si autem non factum, sed ipsum per se tale ac sempiternum erat, difficile hoc malo quidquam melius inuenitur.

17. Postremo, ut nichil horum laudandorum habeant ille anime, que illorum rationibus habere coguntur, quererem utrum aliquas an nullas animas Deus damnet.  Si nullas, nullum meritorum iudicium est, nulla prouidentia; et casu potius quam ratione mundus administratur, uel potius non administratur: non enim administratio casibus danda est. Hoc autem si omnibus qualibet religione deuinctis credere nefas est, restat ut aut sit aliquarum animarum damnatio, aut nulla peccata sint. Sed si nulla peccata sunt etiam nullum malum: quod isti si dixerint, heresim suam uno ictu interficiunt. Conuenit igitur mihi cum illis, animas aliquas diuina lege iudicioque damnari. At he, si bone sint, que illa iustitia est? Si male; natura, an uoluntate? Sed natura esse male anime nullo modo queunt. Unde hoc docemus? De superioribus definitionibus uoluntatis atque peccati. Quia dicere animas, et esse malas, et nichil peccare, plenum est dementie: dicere autem peccare sine uoluntate, magnum deliramentum est; et peccati reum tenere [1 1Kb] quemquam, quia non fecit quod facere non potuit, summe iniquitatis est et insanie. Quamobrem ille anime quidquid faciunt, si natura, non uoluntate faciunt, id est, si libero et ad faciendum et ad non faciendum motu animi carent; si denique his abstinendi ab opere suo potestas nulla conceditur, peccatum earum tenere non possumus  . At omnes fatentur, et malas animas iuste, et eas que non peccauerunt, iniuste damnari: fatentur igitur eas malas esse que peccant. Ille autem, sicut ratio docuit, non peccant. Animarum ergo malarum genus nescio quod extraneum [2 1Kb] , quod a Manicheis inducitur, nullum est.

18. Nunc bonum illud genus uideamus, quod rursus ita laudant, ut ipsam Dei substantiam dicant esse. Quanto autem melius est ut suum ordinem meritumque quisque cognoscat, nec ita sacrilega superbia uentiletur, ut cum se toties commutari sentiat, summi illius boni, quod incommutabile pia ratio profitetur et docet, credat esse substantiam? Ecce enim cum manifestum sit non peccare animas in eo quod non sunt tales, quales esse non possunt; unde constat iam nescio quas illas inductitias nullo modo peccare, et propterea illas omnino non esse: relinquitur, ut quoniam concedunt esse peccata, non inueniant quibus ea tribuant, nisi bono generi animarum et substantie Dei. Maxime autem urgentur auctoritate christiana: nunquam enim negauerunt dari ueniam peccatorum, cum fuerit ad Deum quisque conuersus; nunquam dixerunt  quod Scripturis diuinis hoc quispiam corruptor inseruerit. Quibus ergo peccata donantur? Si alieni generis illis malis, possunt et bone fieri, possunt Dei regnum possidere cum Christo. Quod isti quia negant, nec habent alterum genus, nisi earum quas de substantia Dei esse perhibent; restat ut non solum etiam ipsas, sed ipsas solas peccare fateantur. Ego autem nichil pugno ne sole peccent: peccant tamen. At enim [3 1Kb] mali commixtione  coguntur? Si ita coguntur, ut resistendi potestas nulla sit, non peccant: si est in potestate sua resistere, et propria uoluntate consentiunt, cur tanta bona in summo malo, cur hoc malum in summo bono, per doctrinam illorum cogimur inuenire; nisi quia neque illud malum est quod suspicione inducunt, neque hoc summum bonum quod superstitione peruertunt?



CAPUT XIII.

19. Ex deliberatione in malam et in bonam partem non haberi duo animarum genera. Concesso genere animarum illicientium ad turpia, non sequi has esse natura malas, alias esse summum bonum. At si de duobus istis generibus animarum delirare illos et errare docuissem, aut certe ipse didicissem, quid remanere poterat, cur mihi iam de ulla re audiendi uel consulendi uiderentur? An ut discerem hinc ostendi animarum duo esse genera, quod in deliberando nunc in malam partem, nunc in bonam nutat assensio? Cur non magis hoc signum est unius anime, que libera illa uoluntate huc et huc ferri, hinc atque hinc referri potest? Nam mihi cum accidit, unum me esse sentio utrumque considerantem, alterutrum eligentem: sed plerumque illud libet, hoc decet, quorum nos in medio positi fluctuamus. Nec mirum: ita enim nunc constituti sumus, ut et per carnem uoluptate affici, et per spiritum honestate possimus. Quare non duas animas hinc fateri cogor? Possumus enim melius et multo expeditius intelligere duo genera bonarum rerum, quorum tamen neutrum ab auctore Deo sit alienum, unam animam ex diuersis afficere partibus [1 1Kb] , inferiore ac superiore, uel quod recte ita dici potest, exteriore atque interiore. Ista sunt [2 1Kb] duo genera, que sensibilium et intelligibilium nomine paulo ante tractauimus, que carnalia et spiritualia libentius et familiarius nos uocamus. Sed factum est nobis difficile a carnalibus abstinere, cum panis uerissimus noster spiritualis sit. Cum labore namque nunc edimus panem. Neque enim nullo in supplicio sumus peccato transgressionis mortales ex immortalibus facti. Ideo contingit ut cum ad meliora conantibus nobis, consuetudo facta cum carne et peccata nostra quodam modo militare contra nos, et difficultatem nobis facere ceperint, nonnulli stulti aliud genus animarum quod non sit ex Deo superstitione obtusissima suspicentur.

20. Quanquam etiam si eis concedatur inferiore alio genere animarum nos illici ad turpia, non inde conficiunt aut illas natura malas esse, aut istas summum bonum. Fieri enim potest ut propria ille uoluntate appetendo quod non licebat, hoc est, peccando, ex bonis facte sint male; rursusque fieri bone possint, sed sic ut quamdiu manent in peccato, ad sese alias occulta quadam suasione traducant [3 1Kb] : deinde, ut omnino male non sint, sed in suo genere, quamuis inferiore, opus proprium sine ullo peccato  exerceant: iste autem superiores quibus actionem longe prestantiorem rerum moderatrix iustitia summa tribuerit, si illas inferiores sequi et imitari uoluerint, peccando fiunt male, non quia malas, sed quia male imitantur. Ab illis enim agitur proprium, ab istis appetitur alienum: unde ille in suo gradu manent, iste ad inferiora merguntur. uelut cum homines ferina sectantur. Pulchre namque incedit quadrupedans equus: at si hoc homo pedibus manibusque imitetur, quis eum uel palearum cibo dignum putet? Recte igitur plerumque improbamus imitantem, cum eum quem imitatur probemus. Improbamus autem, non quia non sit assecutus, sed quia omnino assequi uoluit. In equo enim probamus illud, cui quantum preponimus hominem, tantum offendimur quod inferiora sectatur. Quid inter ipsos homines, in emittenda uoce nonne quod preco bene facit, etiamsi clarius ac melius id faciat senator precone, insanus est? Celestia suscipe: lucens luna laudatur, suoque cursu atque uicibus bene considerantibus satis placet; tamen si eam sol uelit imitari , cui non summe ac iure displiceat? Ex quibus illud est quod intelligi uolo. Etiam si sunt anime , corporeis officiis non peccato, sed natura dedite, nosque, quanquam sint inferiores, aliqua tamen interiore [1 1Kb] uicinitate contingunt, non illas ideo malas haberi oportere, quia et nos cum eas sequimur, et corporea diligimus, mali sumus  . Propterea enim corporea diligendo peccamus, quia spiritualia diligere et iustitia iubemur et natura possumus, et tunc in nostro genere optimi et beatissimi sumus  .
[2 1Kb]

21. Quamobrem, quid habet argumenti estuans in utramque partem deliberatio, modo in peccatum prona, modo in recte factum subuecta, ut duo animarum genera, quorum alterius natura ex Deo sit, alterius non sit, cogamur accipere, cum alias tot causas alternantis cogitationis coniicere liceat? Sed hec obscura esse, et incassum ab animis lippientibus queri, quisquis bonus rerum existimator est, uidet. Quare illa potius que de uoluntate atque peccato dicta sunt, illa, inquam, que summa iustitia neminem ratione utentem ignorare permittit, illa que si auferantur nobis, nichil est unde disciplina uirtutis inchetur, nichil unde a uitiorum morte [3 1Kb] surgatur, etiam atque etiam considerata satis clare ac dilucide Manicheorum heresim falsam esse conuincunt.



CAPUT XIu.

22. Rursum ex penitendi utilitate monstratur animas non natura malas esse. Demonstrationi tam certe nonnisi ex consuetudine errandi contradicitur. Horum simile est quod de penitendo nunc dicam. Nam, ut inter omnes sanos constat, et quod ipsi Manichei non solum fatentur, sed et precipiunt,  utile est penitere peccati. Quid ego nunc in hanc rem diuinarum Scripturarum testimonia, que usquequaque diffusa sunt, colligam? uox est etiam ista nature: neminem stultum rei huius notitia deseruit; hoc nobis nisi penitus insitum esset, periremus. Potest aliquis dicere, non se peccare: non autem sibi esse, si peccauerit, penitendum, nulla barbaries dicere audebit. Que cum ita sint, quero ex duobus illis generibus animarum, cuius sit penitere peccati? Scio quidem neque illius esse posse, qui male facere, neque illius qui bene facere non potest: quare, ut eorum uerbis utar, si animam tenebrarum peccati penitet, non est de substantia summi mali; si animam lucis, non est de substantia summi boni. Penitendi enim affectus ille qui prodest, et male fecisse penitentem [1 1Kb] , et bene facere potuisse testatur. Quomodo igitur ex me nichil mali, si ego perperam feci? aut quomodo me recte penitet, si ego non feci? Audi partem alteram: Quomodo ex me nichil boni est, cui bona uoluntas inest? aut quomodo me recte penitet, si non inest? Quamobrem aut negent isti esse penitendi magnam utilitatem, ut non solum a christiano nomine, sed ab omni etiam uel imaginaria ratione pellantur; aut animarum illa duo genera, unum ex quo nichil mali, alterum ex quo nichil boni sit, dicere [2 1Kb] atque docere iam desinant: quod si faciant, Manichei esse utique iam desinent; nam tota illa secta ista bicipiti, uel potius precipiti animarum uarietate fulcitur.

23. Ac mihi quidem satis est sic scire quod Manichei errent, ut scio penitendum esse peccati: et tamen si nunc amicorum meorum aliquem, qui usque adhuc illos audiendos putat, compellem iure amicitie, et ei dicam, Scisne utile esse, cum quisque peccauerit, penitere? sine dubitatione se scire iurabit. Si ergo te fecero ita scire falsam esse Manicheorum heresim, desiderabisne amplius? Quid amplius se posse in hac re desiderare [3 1Kb] respondeat. Bene quidem huc usque. Sed cum ostendere cepero certas necessariasque rationes, que illam propositionem adamantinis, ut dicitur, catenis innexe consequuntur, remque totam ad conclusionem qua illa euertitur secta perduxero; negabit se forsitan scire utilitatem illam penitendi, quam nemo doctus, nemo indoctus ignorat; et potius se scire contendet, cum dubitamus et deliberamus, duas in nobis animas patrocinia propria singulis questionis partibus adhibere. O consuetudo peccati! o comes pena [4 1Kb] peccati! uos me tunc a rerum tam manifestarum consideratione auertistis; sed non sentienti nocebatis: nunc uero in familiarissimis meis similiter non sentientibus me iam uulneratis torquetisque sentientem.



CAPUT Xu.

24. Orat pro amicis quos habuit erroris socios. Attendite ista, queso, karissimi: uestra  ingenia bene noui. Si mihi nunc uos qualiscumque hominis mentem rationemque conceditis, multo certiora sunt, quam que ibi uel uidebamur discere, uel magis credere cogebamur. Deus magne, Deus omnipotens, Deus summe bonitatis, quem inuiolabilem atque incommutabilem credi atque intelligi fas est, Trina unitas, quam catholica Ecclesia colit, supplex oro, expertus in me misericordiam tuam, ne homines cum quibus mihi a pueritia in omni conuictu fuit summa consensio, in tuo cultu a me dissentire permittas   . uideo maxime exspectari hoc loco, quomodo etiam catholicas Scripturas a Manicheis accusatas uel tunc defenderem, si, ut dico, cautus essem; uel nunc defendi posse demonstrem. Sed in aliis uoluminibus Deus adiuuabit propositum meum; nam huius iam, quantum arbitror, moderata [1 1Kb] parci sibi postulat longitudo.





S. AURELII AUGUSTINI HIPPONENSIS EPISCOPI ACTA SEU DISPUTATIO CONTRA FORTUNATUM MANICHAEUM. Liber unus  . [1Kb] [1Kb] [1Kb] 





DE SUBSEQUENTE DISPUTATIONE, POSSIDIUS IN AUGUSTINI uITA, CAP. uI.

Sane tunc in illa Hipponensi urbe, Manicheorum pestilentia quamplurimos ciues et peregrinos infecerat et penetrauerat, seducente et decipiente eiusdem heresis quodam presbytero nomine Fortunato, ibidem conuersante atque manente. Interea Hipponenses ciues et peregrini Christiani tam Catholici quam etiam Donatiste adeunt Augustinum presbyterum, atque deposcunt ut illum hominem Manicheorum presbyterum, quem doctum credebant, uideret, et cum eodem de Lege tractaret. Quod idem, ut scriptum est, paratus ad responsionem omni poscenti se rationem de fide et spe que in Deum est , potensque exhortari in doctrina sana, et contradicentes redarguere , minime renuit. Sed utrum etiam hoc Fortunatus fieri uellet, sciscitatus est. At illi confestim ad ipsum Fortunatum id detulerunt, petentes et exhortantes ac flagitantes, quod id minime recusaret. Sane quoniam idem Fortunatus iam apud Carthaginem sanctum nouerat Augustinum adhuc in eodem secum errore constitutum, cum eodem congredi pauitabat. uerumtamen suorum maxime instantia coactus ac uerecundatus, promisit cominus se esse uenturum, certamenque disputandi subiturum. Unde condicto die et loco conuenerunt in unum, concurrentibus quamplurimis uiris studiosis turbisque curiosis, et apertis notariorum tabulis, disputatio est cepta primo, et secundo finita est die. In qua ille manicheus preceptor, ut Gestorum continet fides, nec catholicam assertionem potuit euacuare, nec Manicheorum sectam subnixam ueritate ualuit comprobare: sed deficiens responsione, ultimo collaturum se cum suis maioribus ea que refellere non potuit, prosecutus est; et si sibi forte de his satis minime fecissent, sue anime consulturum: atque ita ab omnibus apud quos magnus et doctus uidebatur, nichil ualuisse in sue secte assertione iudicatus est. Qua ille confusione affectus, et sequenti tempore de Hipponensi ciuitate profectus, ad eamdem amplius non remeauit: ac sic per memoratum Dei hominem omnium cordibus, uel qui aderant, uel qui absentes illa que gesta sunt cognouerant, error ille ablatus, catholica est intimata ac retenta sincera religio.



DISPUTATIO PRIMAE DIEI.

Quinto calendas septembris, Arcadio Augusto bis et Rufino uiris clarissimis consulibus, habita disputatio  aduersus Fortunatum Manicheorum presbyterum, in urbe Hipponensium regionum, in Balneis Sossii [1 1Kb] , sub presentia populi.

 1. AUGUSTINUS dixit: Ego iam errorem puto, quam antea ueritatem putabam: utrum recte existimem, a te presente audire cupio [1 1Kb] . In primis summum errorem puto, omnipotentem Deum, in quo una nobis spes est, ex aliqua parte uiolabilem, aut coinquinabilem, aut corruptibilem credere. Hoc uestram heresim affirmare scio; non quidem uerbis quibus nunc usus sum: nam et uos interrogati confitemini Deum esse incorruptibilem et omnino inuiolabilem et incoinquinabilem; sed cum ceperitis cetera exponere, cogimini eum corruptibilem, penetrabilem, et coinquinabilem profiteri. Dicitis enim aliam nescio quam gentem tenebrarum aduersus Dei regnum rebellasse: Deum autem omnipotentem, cum uideret quanta labes et uastitas immineret regnis suis, nisi aliquid [2 1Kb] aduerse genti opponeret, et ei resisteret, misisse hanc uirtutem, de cuius commixtione cum malo et tenebrarum gente mundus sit fabricatus. Hinc esse quod hic anime bone laborant, seruiunt, errant, corrumpuntur: ut necessarium haberent [3 1Kb] liberatorem, qui eas ab errore purgaret, et a commixtione solueret, et a seruitute liberaret. Hoc ego nefas puto credere, Deum omnipotentem aliquam aduersam gentem timuisse, aut necessitatem esse passum, ut nos in erumnas precipitaret.

FORTUNATUS dixit: Quia te medium fuisse nostrum scio, id est, inter Manicheos administrasse, ista sunt principalia fidei nostre. De conuersatione hic agitur, de quibus falsis criminibus pulsamur. Ex te ergo presentes audiant boni uiri, utrum sint uera super quibus criminamur et appetimur, an sint falsa. Etenim ex tua doctrina, et ex tua expositione et ostensione poterunt uerius scire nostram conuersationem, si a te fuerit prodita. Interfuisti orationi.

2. AUG. dixit: Interfui. Sed alia questio est de fide, alia de moribus: ego de fide proposui. Sed si illi qui adsunt, malunt audire de moribus, nec istam questionem defugio.

FORT. dixit: Purgare me prius uolo penes conscientiam uestram, penes quam [4 1Kb] polluimur, ex idonei uiri testimonio, qui mihi et nunc idoneus est, et in futura iusti iudicis Christi examinatione, si ea que iactantur uidit in nobis, uel consecutus est.

3. AUG. dixit: Ad aliud uocas, cum ego de fide proposuerim. De moribus autem uestris plene scire possunt qui Electi uestri sunt. Nostis autem me non Electum uestrum, sed Auditorem fuisse. Itaque, quamuis et orationi uestre interfuerim, ut interrogasti; utrum separatim uobiscum habeatis aliquam orationem, Deus solus potest nosse, et uos. Ego tamen in oratione in qua interfui, nichil turpe fieri uidi: sed solum contra fidem animaduerti, quam postea didici et probaui, quod contra solem facitis  orationem. Preter hoc in illa oratione uestra nichil noui comperi. Quisquis autem uobis opponit questionem aliquam de moribus, Electis uestris opponit [1 1Kb] . Quid autem inter uos agatis, qui Electi estis, ego scire non possum. Nam et Eucaristiam audiui a uobis sepe quod accipiatis: tempus autem accipiendi cum me lateret, quid accipiatis, unde nosse potui? Itaque serua, si placet, questionem de moribus, ut inter Electos uestros discutiatur, si discuti potest. Mihi fides data est a uobis, quam hodie improbo. De ipsa proposui: ad propositum meum mihi respondeatur.

FORT. dixit: Et nostra professio ipsa est, quod incorruptibilis sit Deus, quod lucidus, quod inadibilis, intenibilis, impassibilis, quod eternam lucem et propriam inhabitet [2 1Kb] : quod nichil ex sese corruptibile proferat, nec tenebras, nec demones, nec satanam, nec aliquid aduersum in regno eius reperiri possit. Sui autem similem Saluatorem direxisse: uerbum natum a constitutione mundi cum mundum fabricaret [3 1Kb] , post mundi fabricam inter homines uenisse: dignas sibi animas elegisse [4 1Kb] sancte sue uoluntati, mandatis suis celestibus sanctificatas, fide ac ratione imbutas celestium rerum; ipso ductore hinc iterum [5 1Kb] easdem animas ad regnum Dei reuersuras esse, secundum sanctam ipsius pollicitationem, qui dixit: Ego sum uia, ueritas, et ianua; et, Nemo potest ad Patrem peruenire, nisi per me. His rebus nos credimus, quia alias anime [6 1Kb] , id est, alio mediante non poterunt ad regnum Dei reuerti, nisi ipsum repererint uiam, ueritatem, et ianuam. Ipse enim dixit: Qui me uidit, uidit et Patrem meum ; et, Qui in me crediderit, mortem non gustabit in eternum, sed transitum facit de morte ad uitam, et in iudicium non ueniet . His rebus credimus, et hec est ratio fidei nostre, et pro uiribus animi nostri mandatis eius obtemperare, unam fidem sectantes huius Trinitatis, Patris et Filii et Spiritus sancti.

4. AUG. dixit: Has animas, quas de morte ad uitam per Christum uenire fatemini, que causa precipitauit in mortem?

FORT. dixit: Hinc iam dignare prosequi et contraire, si nichil preter Deum.

5. AUG. dixit: Imo tu dignare respondere id quod interrogaris, has animas que causa morti dederit.

FORT. dixit: Imo tu dignare dicere, utrum aliquid sit preter Deum, an omnia in Deo sint.

6. AUG. dixit: Illud ego respondere possum, quod  me nosse Dominus uoluit, Deum necessitatem nullam pati posse, neque ex aliqua parte uiolari atque corrumpi. Quod cum tu quoque fatearis, quero qua necessitate huc miserit animas quas dicis per Christum redire.

FORT. dixit: Quod tu dixisti, quia huc usque tibi Deus reuelauit quod incorruptibilis sit, quemadmodum [1 1Kb] et mihi; ratio querenda est, quemadmodum anime et ob quam causam istum in mundum uenerint, ut merito nunc eas per unigenitum Filium suum ac sui similem de hoc mundo liberaret, si nichil preter ipsum.

7. AUG. dixit: Non debemus frustrare tantos qui presentes sunt, et de questione proposita ire ad aliud. Sic confitemur ambo, sic nobis concedimus esse incorruptibilem et inuiolabilem Deum, et nichil pati potuisse: ex quo est consequens ut falsa sit heresis uestra, que dicit, Deum cum uideret imminere uastitatem ac labem regnis suis, misisse uirtutem que cum tenebrarum gente bellaret, et ex ea commixtione nostras animas laborare [2 1Kb] . Breuis est ergo ratio mea, et, quantum existimo, cuiuis planissima. Si Deus nichil pati potuit a gente tenebrarum, quia inuiolabilis est; sine causa huc nos misit, ut nos hic erumnas patiamur. Si autem aliquid pati potuit; non est inuiolabilis, et decipitis eos quibus dicitis esse inuiolabilem Deum. Hoc enim uestra heresis negat, cum cetera exponitis.

FORT. dixit: Hoc sentimus, quod nos instruit beatus apostolus Paulus, qui dixit: Hoc sentite in uobis, quod et in Christo Iesu; qui cum in forma Dei esset constitutus, non rapinam arbitratus est esse se equalem Deo; sed semetipsum exinaniuit, formam serui accipiens, in similitudine hominum factus, et habitu inuentus ut homo: humiliauit semetipsum, et factus est subditus usque ad mortem . Hoc ergo sentimus de nobis, quod et de Christo; qui cum in forma Dei esset constitutus, factus est subditus usque ad mortem, ut similitudinem animarum nostrarum ostenderet. Et quemadmodum in se mortis similitudinem ostendit, et se a Patre esse de medio mortuorum resuscitatum; eo modo sentimus et de animis nostris futurum, quod per ipsum poterimus ab hac morte liberari: que aut aliena est a Deo, aut si propria est Dei, et misericordia eius cessat, et liberatoris nomen, et opera liberantis.

8. AUG. dixit: Ego quero quemadmodum in mortem uenerimus, et tu dicis quemadmodum de morte liberemur.

FORT. dixit: Ita Apostolus dixit quomodo sentire debeamus de animis nostris, quod Christus nobis ostendit. Si fuit Christus in passione et morte, et nos: si uoluntate Patris descendit in passionem et mortem, et nos.

 9. AUG. dixit: Notum est omnibus catholicam fidem ita se habere, quod Dominus noster, id est, uirtus et Sapientia Dei , et uerbum per quod facta sunt omnia, et sine quo factum est nichil , ad liberationem nostram hominem suscepit. In ipso homine quem suscepit, demonstrauit illa que dicis. Nos autem nunc de ipsius Dei et ineffabilis maiestatis substantia querimus, utrum ei aliquid nocere possit, an non possit. Si enim potest ei aliquid nocere, non est inuiolabilis. Si non potest ei aliquid nocere, quid ei factura erat gens tenebrarum, contra quam dicitis bellum gestum esse a Deo ante constitutionem mundi, in quo bello nos, id est animas, quas modo indigere liberatore manifestum est, commixtas esse omni malo, et morti implicitas asseritis? Redeo enim ad illud breuissimum: Si poterat ei noceri, non est inuiolabilis; si non poterat, crudeliter huc nos misit, ut ista patiamur.

FORT. dixit: Anima Dei est [1 1Kb] , an non?

10. AUG. dixit: Si iustum est ut non interrogatis meis respondeatur, et ego interroger, respondebo.

FORT. dixit: Si in proprio agit anima? Hoc a te quero.

11. AUG. dixit: Ego quidem quod interrogasti dicam: tantum illud memineris; te noluisse respondere interrogatis meis, me autem tuis respondere. Si queris utrum a Deo descenderit anima, magna quidem questio est: sed siue a Deo descendit, siue non; illud de anima respondeo, non esse Deum; aliud esse Deum, aliud animam. Deum esse inuiolabilem, incorruptibilem, et impenetrabilem, et incoinquinabilem, et qui ex nulla parte corrumpi possit, et cui nulla ex parte noceri potest. Animam uero uidemus et peccatricem esse, et in erumna uersari, et ueritatem querere, et liberatore indigere. Hec mutatio anime ostendit mihi quod anima non sit Deus. Nam si anima substantia Dei est, substantia Dei errat, substantia Dei corrumpitur, substantia Dei uiolatur, substantia Dei decipitur: quod nefas est dicere.

FORT. dixit: Ergo negasti animam ex Deo esse, quamdiu peccatis ac uitiis et mundanis rebus deseruit, et errore ducitur: quod fieri non potest, ut aut Deus hoc patiatur, aut substantia eius. Est enim Deus incorruptibilis, et substantia eius immaculata est et sancta. Hic uero queritur a uobis [2 1Kb] , utrum anima ex Deo sit, necne? Quod nos fatemur, et ostendimus ex Saluatoris aduentu, ex ipsius sancta predicatione, ex ipsius electione [3 1Kb] , dum animis miseretur, et secundum eius arbitrium anima uenisse dicitur, ut eamdem de morte liberaret, et perduceret eam ad eternam gloriam, et restitueret Patri. Quid uero de anima tu ipse dicis aut speras, utrum sit a Deo, necne? substantiam Dei, ex qua negas esse animam, nullis passionibus posse subiacere.

 12. AUG. dixit: Animam sic negaui esse substantiam Dei, ut negem illam esse Deum: sed tamen ex Deo auctore esse, quia facta est a Deo. Aliud est qui fecit, aliud quod fecit. Qui fecit, corruptibilis esse omnino non potest: quod autem fecit, omnino non potest equale esse illi qui fecit.

FORT. dixit: Nec ego dixi animam esse similem Deo. Sed quia dixisti factitiam [1 1Kb] esse animam, et nichil preter Deum; quero undenam Deus anime substantiam adinuenit.

13. AUG. dixit: Tantum memento me respondere ad ea que interrogas; te autem ad ea que interrogo non respondere. Animam dico factam a Deo, ut cetera omnia que a Deo facta sunt; et inter illa que Deus omnipotens fecit, principalem locum datum esse anime  . Si autem queris unde Deus animam fecit, memento confiteri me tecum [2 1Kb] , Deum esse omnipotentem. Omnipotens autem non est, qui querit adiuuari aliqua materia unde faciat quod uelit. Ex quo est consequens, ut secundum fidem nostram omnia que Deus fecit per uerbum et Sapientiam suam, de nichilo fecerit. Sic enim legimus: Ipse iussit, et facta sunt; ipse mandauit, et constituta sunt .

FORT. dixit: Ex iussione constant uniuersa?

14. AUG. dixit: Ita credo, sed uniuersa que facta sunt.

FORT. dixit: Facta consonant, sed quia inconuenientia sibi sunt, ac per hoc ergo constant non esse unam substantiam, licet ex unius iussione eadem ad compositionem [3 1Kb] mundi huius et faciem uenerint. Ceterum rebus ipsis patet quia nichil simile tenebre et lux, nichil simile ueritas et mendacium, nichil simile mors et uita, nichil simile anima et corpus, et cetera istis similia que et nominibus et speciebus distant ab inuicem: et merito dixisse Dominum nostrum, Arbor quam non plantauit Pater meus celestis, eradicabitur, et in ignem mittetur, quia non affert fructus bonos : et esse arborem radicatam [4 1Kb] . Hinc uere constat ex ratione rerum [5 1Kb] , quod due sunt substantie in hoc mundo, que speciebus et nominibus constant; quarum est una corporis, alia uero eterna Patris omnipotentis quam Dei esse credimus [6 1Kb] .

15. AUG. dixit: Contraria ista que te mouent, ut aduersa sentiamus, propter peccatum nostrum, id est, propter peccatum hominis contigerunt. Nam omnia Deus et bona fecit, et bene ordinauit; peccatum autem non fecit: et hoc est solum quod dicitur malum, uoluntarium nostrum peccatum. Est et aliud genus mali, quod est pena peccati. Cum ergo duo  sint genera malorum, peccatum et pena peccati; peccatum ad Deum non pertinet, pena peccati ad uindicem pertinet. Etenim ut bonus est Deus, qui omnia constituit; sic iustus est, ut uindicet in peccatum. Cum ergo omnia optime sint ordinata, que uidentur nobis nunc aduersa esse, merito contigit hominis lapsi, qui legem Dei seruare noluit. Anime enim rationali que est in homine, dedit Deus liberum arbitrium. Sic enim posset habere meritum, si uoluntate, non necessitate boni essemus. Cum ergo oporteat non necessitate, sed uoluntate bonum esse, oportebat ut Deus anime daret liberum arbitrium. Huic autem anime obtemperanti legibus suis, omnia subiecit sine aduersitate: ut ei cetera que Deus condidit seruirent, si et ipsa Deo seruire uoluisset. Si autem ipsa noluisset Deo seruire, ea que illi seruiebant, in penam eius conuerterentur. Quare si recte omnia a Deo ordinata sunt, et bona sunt, et Deus non patitur malum.

FORT. dixit: Non patitur, sed preuenit malum.

16. AUG. dixit: A quo enim passurus erat?

FORT. dixit: Hoc meum est, quia preuenire uoluit: non temere, sed uirtute et prescientia. Ceterum nega malum preter Deum esse; cum precepta ostendi queunt alia [1 1Kb] que preter uoluntatem ipsius fiunt. Preceptum non intercedit, nisi ubi est et contrarietas. Libera facultas uiuendi non datur, nisi ubi est lapsus, secundum Apostoli rationem, qui dicit: Et uos cum essetis mortui delictis et peccatis uestris, in quibus aliquando ambulastis secundum magisterium huius mundi, secundum principem potestatis eris huius, spiritus qui nunc operatur in filiis diffidentie, in quibus et nos et omnes aliquando conuersati sumus in desideriis carnis nostre, facientes uoluntates consiliorum carnis, et eramus naturaliter filii ire, sicut et ceteri. Deus autem qui diues est in omni misericordia, misertus est nobis. Et cum mortui essemus peccatis, conuiuificauit nos in Christo, cuius gratia estis salui facti; simul et suscitauit, et cum eo collocauit in celestibus cum Christo Iesu, ut ostenderet in seculis superuenientibus abundantes diuitias gratie sue in bonitate super nos in Christo Iesu. Gratia enim estis saluati per fidem: et hoc non ex uobis, Dei enim donum est; non ex operibus, ut ne quis glorietur. Ipsius enim sumus factura, creati in Christo Iesu in operibus bonis, que preparauit Deus ut in illis ambulemus. Propter quod memores estote, quod aliquando uos eratis gentes in carne, qui dicebamini preputium, ab ea que dicitur circumcisio in carne manufacta, quia eratis illo tempore sine Christo, alienati a conuersatione Isrel, et hospites testamentorum, promissionis spem non habentes, et sin. Deo in hoc mundo. Nunc autem in Christo Iesu, uos qui aliquando eratis longe, facti estis prope in sanguine Christi. Ipse est enim pax nostra, qui fecit utraque unum, et medium parietem macerie soluens, inimicitias in carne sua; legem mandatorum decretis euacuans, ut duos condat in semetipsum, in unum nouum hominem, faciens pacem, ut reconciliet ambos in uno corpore Deo, per crucem,  interficiens inimicitias in semetipso. Et ueniens euangelizauit pacem uobis qui longe, et pacem iis qui prope. Quoniam per ipsum habemus utrique in uno spiritu accessum ad Patrem .

17. AUG. dixit: Ista Apostoli lectio, quam recitare uoluisti, si non fallor, pro mea plurimum, et contra tuam fidem facit. Primo, quia ipsum liberum arbitrium, quo ego dixi fieri ut anima peccet, satis hic expressum est, cum peccata nominauit, et cum reconciliationem nostram dixit fieri cum Deo per Iesum Christum. Peccando enim auersi eramus a Deo; tenendo autem precepta Christi, reconciliamur Deo: ut qui peccatis mortui eramus, seruantes precepta eius uiuificemur, et pacem habeamus cum illo in uno spiritu, a quo alienati eramus, non seruantes mandata eius; sicuti de homine qui primus est constitutus, in fide nostra predicatur. Ergo nunc quero abs te, secundum eam lectionem que lecta est, quomodo habeamus peccata, si natura contraria nos cogit facere quod facimus? Qui enim cogitur necessitate aliquid facere, non peccat. Qui autem peccat, libero arbitrio peccat. Quare sit nobis penitentia imperata, si nos nichil mali fecimus, sed gens tenebrarum? Quero item, indulgentia peccatorum cui detur; nobis, an genti tenebrarum. Sed si genti tenebrarum datur indulgentia peccatorum, regnabit et ipsa cum Deo, accipiens indulgentiam peccatorum. Si autem nobis datur indulgentia peccatorum, manifestum est quia uoluntate peccauimus. Satis enim stultum est ignosci ei qui nichil mali fecit. Nihil autem mali fecit, qui nichil sua uoluntate fecit. Hodie ergo anima pollicente sibi Deo indulgentiam peccatorum et reconciliationem, si peccare destiterit, et de peccatis penitentiam gesserit, si respondeat secundum uestram fidem, et dicat: Quid enim peccaui? quid commerui? Quid me expulisti de regnis tuis, ut contra nescio quam gentem pugnarem? Depressa sum [1 1Kb] , permixta sum, corrupta sum, defecta sum [2 1Kb] , non est mihi seruatum liberum arbitrium. Tu nosti necessitatem qua pressa sum: cur mihi uulnera imputas que suscepi? Quare me cogis ad penitentiam, cum tu sis causa uulnerum meorum; cum tu scias, que passa sum, gentem tenebrarum in me fecisse te auctore, qui uiolari non poteras, et tamen uolens cauere regnis tuis, quibus nichil noceri possit, me in miserias precipitasti? Si certe ego pars tua sum, que de uisceribus tuis processi, si de regno tuo et de ore tuo; in hac gente tenebrarum aliquid pati non debui, ut me incorrupta, illa subiiceretur, si pars eram Domini. Nunc autem cum illa temperari non posset nisi mea corruptione, quomodo aut pars tua dicor, aut tu inuiolabilis manes, aut non es crudelis, qui me pati uoluisti pro his regnis, quibus nichil noceri poterat ab illa gente tenebrarum? Ad hoc responde, si placet: et dignare etiam illud mihi exponere, quomodo dictum est a Paulo apostolo, Eramus naturaliter filii ire, quos  reconciliatos dicit Deo. Si ergo naturaliter filii ire erant [1 1Kb] , quomodo dicis naturaliter animam filiam esse et portionem Dei?

FORT. dixit: Si secundum animam dixisset Apostolus quod simus naturaliter filii ire, alienata esset anima ore Apostoli a Deo. Et hac modo tu ratione ostendis quod anima non sit Dei; quia naturaliter, inquit Apostolus, sumus filii ire. Si uero secundum quod lege tenebatur idem apostolus, ex semine Abrahe, ut ipse contestatur, descendens ; constat eum corporaliter dixisse, nos fuisse filios ire, sicut et ceteros. Anime uero substantiam ostendit quod sit ex Deo, et animam aliter non posse reconciliari Deo, nisi per magistrum qui est Christus iehsu. Interfecta enim inimicitia, uidebatur anima indigna exstitisse Deo. Sed quia missa est, hoc confitemur, a Deo tamen omnipotente, et originem trahens, et missa ad ipsius uoluntatem consignandam. Quemadmodum et Saluatorem Christum credimus de celo uenisse, uoluntatem Patris complere. Que uoluntas Patris hec erat, animas nostras de eadem inimicitia liberare, interfecta eadem inimicita. Que si aduersa Deo non fuisset, nec inimicitia uocaretur ubi erat unitas, nec interfectio diceretur aut fieret ubi uita erat.

18. AUG. dixit: Memento quod Apostolus dixerit, conuersatione nos alienatos a Deo esse.

FORT. dixit: Trado ego duas substantias fuisse. In lucis substantia haberi Deum, ut superius diximus, incorruptibilem: fuisse uero contrariam naturam tenebrarum, eam quam uirtute Dei uinci hodie quoque confiteor, et ad meum regressum saluatorem esse Christum emissum, ut ante idem apostolus ait.

19. AUG. dixit: Rationibus ut discuteremus duarum naturarum fidem, impositum est ab iis qui nos audiunt. Sed quoniam ad Scripturas iterum confugisti, ad eas ego descendo, ac nichil pretermittendum esse postulo, ne quibusdam capitibus utentes, nebulas afferamus eis quibus note Scripture non sunt. A capite igitur quod habet Apostolus in Epistola sua ad Romanos consideremus. In prima enim pagina est quod uehementer contra uos est. Dicit enim: Paulus seruus Christi Iesu, uocatus apostolus, separatus in Euangelium Dei [2 1Kb] , quod ante promiserat per Prophetas suos in Scripturis sanctis, de Filio suo, qui factus est ei ex semine Dauid secundum carnem, qui predestinatus est Filius Dei in uirtute, secundum spiritum sanctificationis ex resurrectione mortuorum Iesu Christi Domini nostri . uidemus Apostolum de Domino nostro nos docere, ut et uirtute Dei ante carnem predestinatus fuerit, et secundum carnem factus sit ei ex semine Dauid. Hoc uos cum semper negaueritis et negetis, quomodo Scripturas flagitatis, ut secundum eas potius disseramus?

FORT. dixit: Secundum carnem asseritis ex semine Dauid, cum predicetur ex uirgine esse natus , et Filius Dei magnificetur. Fieri enim non potest, nisi ut quod de spiritu est, spiritus habeatur; et quod de carne est, caro intelligatur . Contra quod est ipsa auctoritas Euangelii qua dicitur, quod caro et sanguis regnum Dei non possidebunt, neque corruptio incorruptelam possidebit .

Hic strepitus factus est a considentibus, qui rationibus potius agi uolebant: quia uidebant cum non omnia que in Apostoli codice scripta sunt, uelle accipere. Deinde passim sermocinatio ab omnibus haberi cepit, quousque diceret sermonem Dei ligatum esse in gente tenebrarum. Quod cum exhorruissent qui aderant, discessum est.



DISPUTATIO SECUNDAE DIEI.

Postera die adhibito iterum notario, res acta sic est.

FORT. dixit: Dico quod nichil mali ex se proferat Deus omnipotens, et quod que sua sunt incorrupta maneant, uno ex fonte inuiolabili orta et genita: cetera uero que in hoc mundo uersantur contraria, non ex Deo manare, nec principe Deo [1 1Kb] paruisse in hoc seculo, id est, quod non ex ipso originem trahant. Hec ergo in fide suscepimus, quod aliena sint mala a Deo.

20. AUG. dixit: Et nostra fides hec est, quod malorum genitor non sit Deus, neque ullam naturam fecerit malam. Sed cum uterque nostrum consentiat incorruptibilem Deum et incoinquinabilem, prudentium est estimare et fidelium, que sit fides purior et maiestate Dei dignior: illa ubi asseritur, uel uirtus Dei, uel pars aliqua Dei, uel sermo Dei posse commutari, uiolari, corrumpi, ligari; an ea ubi dicitur et omnipotentem Deum et omnem ipsius naturam et substantiam nulla parte unquam posse corrumpi, sed mala esse uoluntario peccato anime, cui dedit Deus liberum arbitrium. Quod liberum arbitrium si non dedisset Deus, iudicium puniendi nullum iustum esse posset, nec meritum recte faciendi, nec preceptum diuinum ut ageretur penitentia de peccatis; nec ipsa indulgentia peccatorum, quam nobis Deus per Dominum nostrum Iesum Christum donauit. Quia qui non uoluntate peccat, non peccat. Hoc arbitror omnibus apertum esse atque perspicuum. Quapropter non nos mouere debet, si aliqua in iis que Deus fecit molesta patimur pro meritis nostris. Sicut enim ille bonus est, ut constitueret omnia; sic iustus est, ut peccatis non parcat. Que peccata, ut dixi, nisi libera uoluntas esset in nobis, peccata non essent. Si quis enim, uerbi causa, ligaretur ab aliquo ceteris membris, et de manu eius falsum scriberetur sine eius propria uoluntate; quero, si hoc iudici patefieret, posset hunc hominem falsitatis crimine condemnare? Quare si manifestum est, peccatum non esse ubi non est liberum uoluntatis arbitrium, uolo audire, anima, quam dicitis aut partem, aut uirtutem, aut sermonem, aut aliud quodlibet Dei, quid mali fecerit, ut a Deo puniatur, aut penitentiam agat peccati, aut ueniam mereatur; cum nichil ipsa peccauerit.

 FORT. dixit: De substantiis proposui, quod bonorum tantummodo Deus creator, ultor uero malorum habeatur, eo quod mala ex ipso non sint. Merito ergo hoc sentio, et ulcisci Deum mala, quia ex ipso non sunt. Ceterum si ex ipso essent, aut daret licentiam peccandi, quod dicis liberum arbitrium dedisse Deum, consensor iam inueniebatur delicti mei, eo quod delicti mei auctor esset: aut ignorans quid futurus essem, delinqueret [1 1Kb] , quem ipse non se dignum institueret. Hoc ergo propositum est a me, et quod interrogo nunc, utrum Deus mala instituerit, necne; et utrum ipse finem malorum instituerit. Etenim que ab ipso diximus facta esse, ut opifice Deo, uti ab ipso creata et genita incorruptibilia haberi, his rebus apparet, et fides euangelica docet. Hec ego et proposui que sunt credulitatis nostre, et que a te possunt in ista professione nostra firmari, ita tamen ut non desit auctoritas fidei christiane. Et quia nullo genere recte me credere ostendere possum, nisi eamdem fidem Scripturarum auctoritate firmauerim: id ergo est quod insinuaui, quod dixi. Aut si mala auctore Deo in mundo paruerunt, hoc ipse dicere dignare: aut si recte creditur mala ex Deo non esse, hoc etiam presentium contemplatio prosequi debet et suscipere. De substantiis dixi, non de peccato quod in nobis uersatur. Si enim originem non haberet quod cogitamus delicta facere; non cogeremur ad peccatum uenire, uel ad delictum. Nam quia inuiti peccamus, et cogimur a contraria et inimica nobis substantia, idcirco sequimur scientiam rerum. Qua scientia admonita anima et memorie pristine reddita, recognoscit ex quo originem trahat, in quo malo uersetur, quibus bonis iterum emendans quod nolens peccauit, possit per emendationem delictorum suorum, bonorum operum gratia, meritum sibi reconciliationis apud Deum collocare, auctore Saluatore nostro, qui nos docet et bona exercere, et mala fugere. Propositum est enim nobis, quod non ab aliqua contraria natura, sed sua sponte homo aut iustitie seruiat, aut peccatis se obnoxium faciat: cum nulla existente contraria gente, si sola uersatur anima in corpore constituta, cui Deus, ut dicis, liberum arbitrium dedit, sine peccato esset, nec peccatis se obnoxium faceret.

21. AUG. dixit: Ego dico peccatum non esse, si non propria uoluntate peccetur  : hinc esse et premium, quia propria uoluntate recta facimus. Aut si penam meretur, qui peccat inuitus; debet et premium mereri, qui bene facit inuitus. Quis autem dubitet non deferri premium, nisi ei qui bona uoluntate aliquid fecerit [2 1Kb] ? Ex quo intelligimus et penam inferri ei qui uoluntate mala aliquid fecerit. Sed quoniam me ad priores naturas et substantias reuocas, fides mea est, omnipotentem Deum, quod maxime animaduertendum est, et animo figendum, omnipotentem Deum, iustum et bonum, fecisse bona. Sed  ea que ab illo facta sunt, non possunt esse talia, qualis est ipse qui fecit. Iniustum est enim et stultum credere [1 1Kb] , quod opera paria sint artifici, et condita conditori. Quapropter, si pia fides est ut omnia bona Deus fecerit, quibus tamen ipse multo est excellentior longeque prestantior; origo et caput mali est peccatum, sicut Apostolus dixit: Radix omnium malorum est cupiditas: quam quidam sequentes, naufragauerunt a fide, et inseruerunt se doloribus multis . Si enim radicem omnium malorum queris, habes Apostolum dicentem, radicem omnium malorum esse cupiditatem. Radicem radicis querere non possum. Aut si est aliud malum, cuius radix non est cupiditas, non erit omnium malorum radix cupiditas. Si autem uerum est, omnium malorum radicem esse cupiditatem, frustra aliud aliquod mali genus querimus. Tua uero natura contraria quam inducis; quoniam iam respondi obiectis tuis; queso ut tu mihi dicere digneris, si illa natura contraria est totum malum, neque peccatum potest esse nisi ex illa, penam ipsa sola debet mereri, non anima a qua non est peccatum. At si dicis ipsam solam mereri penam, et animam non mereri; quero cui data sit penitentia, que sit iussa penitere. Si anima iussa est penitere; ab illa peccatum, et ipsa uoluntate peccauit. Nam si cogitur anima facere malum, neque illa est que malum facit [2 1Kb] ; nonne stultum est et plenum dementie, ut gens tenebrarum peccauerit, et me peniteat de peccatis? Nonne plenum dementie est, ut gens tenebrarum peccauerit, et mihi detur indulgentia peccatorum: qui possum dicere secundum fidem uestram, Quid feci? quid commisi? Apud te fui, integer fui, nulla labe contaminatus fui: tu me huc misisti, tu necessitatem passus es, tu cauisti regnis tuis, cum magna eis labes et uastitas immineret. Cum ergo noueris necessitatem qua hic oppressus sum, qua respirare non potui, cui resistere non potui; quid me accusas quasi peccantem? aut quid promittis indulgentiam peccatorum? Ad hoc sine ambagibus responde, si placet, sicut tibi ego sine ambagibus respondi.

FORT. dixit: Hoc nos dicimus, quod a contraria natura anima cogatur delinquere: cui non uis esse radicem, nisi hoc tantum, quod in nobis malum uersatur; cum constet exceptis nostris corporibus mala in omni mundo uersari. Non ista que in corporibus solum habemus in toto mundo uersantur, et nominibus ualent, bona; mala radix heret. Nam dixit Dignatio tua quod hec sit radix malorum, cupiditas, que in nostris corporibus uersatur: cum quando non est cupiditas mali ex nostris corporibus, ex principali illa contraria natura uersatur in toto mundo. Apostolus etenim nominauit id radicem esse malorum cupiditatem, non unum malum, quam dixisti radicem omnium malorum. Cupiditas uero non uno modo intelligitur, quam dixisti radicem esse omnium malorum, quasi que in corporibus nostris [3 1Kb] solum uersetur: cum  constet hoc quod in nobis uersatur malum, ex auctore malo descendere, et portiunculam esse mali hanc radicem quam tu esse dicis; ut non sit ipsa radix, sed sit portiuncula mali, eius mali quod ubique uersatur. Quam radicem et arborem malam Dominus noster appellauit, nunquam fructus bonos afferentem, quam non plantauit Pater suus, ac merito eradicari et in ignem mitti . Nam quod dicis, contrarie nature peccatum debere imputari; illa natura mali est: et id esse peccatum anime, si post commonitionem Saluatoris nostri et sanam doctrinam eius a contraria et inimica sui stirpe se segregauerit anima, et purioribus se adornans anima; aliter non posse substantie sue reddi. Dictum est enim: Si non uenissem et locutus eis fuissem, peccatum non haberent. Nunc uero quia ueni, et locutus sum, et noluerunt mihi credere, ueniam de peccato non habebunt . Unde patet recte esse penitentiam datam post aduentum Saluatoris, et post hanc scientiam rerum, qua possit anima, ac si diuino fonte lota, de sordibus et uitiis tam mundi totius, quam corporum [1 1Kb] in quibus eadem anima uersatur, regno Dei, unde progressa est, representari. Nam dictum est ab Apostolo, quod prudentia carnis inimica sit Deo: legi enim Dei non est subiecta; nec enim potest . Patet ergo his rebus, quod anima bona, factione illius que legi Dei non est subiecta, peccare uidetur, non sua sponte. Namque idem sequitur, quod caro concupiscit aduersus spiritum, et spiritus aduersus curnem; ut non quecumque uultis, illa faciatis . Dicit iterum: uideo aliam legem in membris meis, repugnantem legi mentis mee, et captiuum me ducentem in lege peccati et mortis. Ergo miser ego homo, quis me liberabit de corpore mortis huius, nisi gratia Dei per Dominum nostrum Iesum Christum , per quem mihi mundus crucifixus est, et ego mundo ?

22. AUG. dixit: Agnosco et amplector testimonia diuinarum Scripturarum, et fidei mee quemadmodum congruant, sicut Deus donare dignabitur, paucis exponam. Liberum uoluntatis arbitrium in illo homine fuisse dico, qui primus formatus est. Ille sic factus est, ut nichil omnino uoluntati eius resisteret, si uellet Dei precepta seruare. Postquam autem ipse libera uoluntate peccauit, nos in necessitatem precipitati sumus, qui ab eius stirpe descendimus. Potest autem unusquisque nostrum mediocri consideratione inuenire uerum esse quod dico. Hodie namque in nostris actionibus antequam consuetudine aliqua implicemur, liberum habemus arbitrium faciendi aliquid, uel non faciendi. Cum autem ista libertate fecerimus aliquid, et facti ipsius tenuerit animam perniciosa dulcedo et uoluptas, eadem ipsa sua consuetudine sic implicatur, ut postea uincere non possit, quod sibi ipsa peccando fabricata est. uidemus multos iurare nolle: sed quia iam consuetudinem lingua tenuit, non posse refrenare, quin ea exeant de ore ipsorum, que non possumus  dicere ad mali stirpem non pertinere. Ut enim uobiscum his uerbis agam, que utinam sicut de ore uescum his uerbis agam, que utinam sicut de ore uestro non recedunt, ita et corde intelligantur: Per Paracletum iuratis [1 1Kb] . Si ergo uultis experiri uerum esse quod dico, instituite non iurare. uidebitis illam consuetudinem ferri quo solet. Et hoc est quod aduersus animam pugnat, consuetudo facta in carne. Ipsa est nimirum carnis prudentia, que quamdiu ita legi Dei subiici non potest, tamdiu prudentia carnis est: sed illuminata anima, desinit illa esse carnis prudentia. Sic enim dictum est, prudentiam carnis non posse legi Dei esse subiectam, quemadmodum si diceretur, glacialem niuem calidam esse non posse. Nullo enim pacto, quamdiu nix est, calida esse potest. Sed quemadmodum illa nix calore resoluitur, et desinit nix esse, ut possit calescere: sic illa carnis prudentia, id est, consuetudo facta cum carne, cum fuerit mens nostra illuminata, et ad arbitrium diuine legis totum hominem sibi Deus subiecerit, pro illa consuetudine anime mala facit consuetudinem bonam. Ex quo ille due arbores, bona arbor et mala arbor quas commemorasti, uerissime dictum est a Domino quod suos fructus habeant; id est, neque bona possit dare malos fructus, neque mala bonos, sed quamdiu mala est. Accipiamus duos homines; bonum hominem, et malum hominem. Quamdiu bonus est, malos fructus dare non potest: quamdiu malus est, fructus bonos dare non potest. Sed ut intelligas istas duas arbores sic esse a Domino positas, ut ibi significaretur liberum arbitrium, non naturas esse istas duas arbores, sed uoluntates nostras, ipse ait in Euangelio: Aut facite arborem bonam, aut facite arborem malam . Quis est qui possit facere naturam? Si ergo imperatum est nobis ut faciamus arborem aut bonam aut malam, nostrum est eligere quod uelimus. De isto ergo peccato hominis, et de ista consuetudine anime facta cum carne Apostolus dicit [2 1Kb] : Nemo uos seducat : omnis creatura que a Deo facta est, bona est . Dicit idem apostolus quem tu ipse commemorasti: Sicut per unius inobedientiam, peccatores constituti sunt multi; sic et per unius obedientiam, iusti constituentur multi . Quoniam per hominem mors, et per hominem resurrectio mortuorum. Quamdiu ergo portamus imaginem terreni hominis , id est, quamdiu secundum carnem uiuimus, qui uetus etiam homo nominatur, habemus necessitatem consuetudinis nostre, ut non quod uolumus faciamus. Cum autem gratia Dei amorem nobis diuinum inspirauerit, et nos sue uoluntati subditos fecerit, quibus dictum est, uos in libertatem uocati estis ; et, Gratia Dei liberauit me a lege peccati et mortis . Lex autem peccati est, ut quicumque peccauerit, moriatur. Ab ista lege liberamur, cum iusti esse ceperimus. Lex mortis est, qua dictum est  homini: Terra es, et in terram ibis . Ex ipso enim omnes [1 1Kb] sic nascimur, quia terra sumus, et ipso enim omnes [1 1Kb] sic nascimur, quia terra sumus, et in terram ibimus propter meritum peccati primi hominis. Propter autem gratiam Dei, que nos liberat a lege peccati et mortis, ad iustitiam conuersi liberamur: ut postea eadem ipsa caro que nos penis torsit in peccatis manentes, subiiciatur nobis in resurrectione, et nulla aduersitate nos quatiat, quominus legem Dei et diuina precepta seruemus  . Unde quoniam ego respondi tuis, dignare tu respondere illud quod desidero, quemadmodum fieri possit ut si est Deo natura contraria, nobis imputetur peccatum, qui in illam naturam non uoluntate, sed ab ipso Deo, cui noceri nichil poterat, missi sumus.

FORT. dixit: Hoc genere quemadmodum et Dominus dixit discipulis suis, Ecce ego mitto uos sicut oues in medio luporum . Hinc sciendum est [2 1Kb] quod non inimica mente Saluator noster agnos suos, id est, discipulos suos in medio luporum dirigere uoluit, nisi esset aliqua contrarietas, que in similitudine luporum eam deponeret, ubi et discipulos suos miserat: ut que forte in medio luporum anime possent decipi, ad propriam substantiam reuocarentur. Hinc ergo apparet antiquitas temporum nostrorum quam repetimus, et annorum nostrorum [3 1Kb] , ante mundi constitutionem hoc more missas esse animas contra contrariam naturam, ut eamdem sua passione subiicientes, uictoria Deo redderetur. Nam dixit idem apostolus, quod non solum esset luctatio contra carnem et sanguinem, sed et contra principes et potestates, et spiritualia nequitie, et dominationem tenebrarum . Si ergo utrobique mala uersantur [4 1Kb] et nequitie habentur; iam non solum est malum in notris corporibus, sed in toto mundo, ubi uidentur uersari anime, que sub celo isto uersantur et implicate sunt.

23. AUG. dixit: Agnos suos Dominus in medio luporum misit, id est, homines iustos in medio hominum peccatorum, ad predicationem Euangelii tempore hominis suscepti ab inestimabili diuina Sapientia, ut a peccato ad iustitiam nos uocaret. Quod autem ait Apostolus, nobis colluctationem non esse aduersus carnem et sanguinem, sed aduersus principes et potestates, et cetera que sunt commemorata; hoc significat diabolum et angelos eius, sicut etiam nos, peccato cecidisse et lapsos esse, et obtinuisse terrena, id est homines peccatores, qui quamdiu peccatores sumus, sub iugo eorum sumus; quemadmodum, cum iusti erimus, erimus sub iugo iustitie: et contra illos luctam habemus, ut migrantes ad iustitiam, ab eorum dominatione liberemur. Ergo et tu dignare mihi breuiter ad unum quod interrogo respondere. Noceri Deo non poterat, an poterat? Sed  queso mihi ut, Non poterat, respondeas.

FORT. dixit: Non poterat noceri.

24. AUG. dixit: Quare ergo huc nos misit secundum uestram fidem?

FORT. dixit: Professio mea hec est, quia noceri non poterat Deo, et quod Deus huc nos direxit. Sed quia id tibi contrarium est, tu dic qua ratione hic apparuit anima, quam nunc cupit Deus noster, et mandatis, et proprio Filio directo liberare?

25. AUG. dixit: Quoniam uideo te interrogatis meis respondere non potuisse, et me aliquid interrogare uoluisse, ecce satisfacio tibi, dummodo memineris te ad id quod interrogaui non respondisse. Anima quare hic sit in mundo inuoluta miseriis, non modo, sed paulo ante nescio quoties a me dictum est. Peccauit anima, et ideo misera est. Liberum arbitrium accepit, usa est libero arbitrio, quemadmodum uoluit: lapsa est, eiecta de beatitudine, implicata est miseriis. Ad hoc tibi recitaui testimonium Apostoli dicentis: Sicut per unum hominem mors, sic et per unum hominem resurrectio mortuorum. Quid queris amplius? Unde tu responde; cui noceri non poterat, quare huc nos misit?

FORT. dixit: Causa hec querenda est, cur huc uenerit anima, aut quare eamdem Deus hinc cupit liberare, que in medio malorum uiuit.

26. AUG. dixit: Hanc causam abs te quero; id est, si Deo noceri non poterat, quare huc nos misit?

FORT. dixit: Queritur a nobis, si Deo malum nocere non possit, quare huc anima missa fuerit, aut qua ratione mundo permixta sit. Quod in eo manifestum est quod ait Apostolus: Numquid dicit figmentum ei qui se finxit, Cur me ita formaueris ? Si ergo causanda est hec res, interrogandus est cur animam direxit [1 1Kb] nulla cogente se necessitate. Si autem necessitas fuit mittendi animam, merito est et uoluntas liberandi eam.

27. AUG. dixit: Premitur ergo Deus necessitate?

FORT. dixit: Iam hoc est: noli ad inuidiam excitare id quod dictum est, quod non necessitati facimus subditum esse Deum, sed uoluntarie misisse animam.

28. AUG. dixit: Recita quod supra dictum est. Et recitatum est: Si autem necessitas fuit mittendi animam, merito est et uoluntas liberandi eam. AUG. dixit: Audiuimus: Si autem necessitas fuit mittendi animam, merito est et uoluntas liberandi eam. Tu ergo dixisti fuisse necessitatem mittendi animam. Sed si modo uoluntatem uis dicere, et hoc addo [2 1Kb] : Cui noceri nichil poterat, crudelis uoluntas fuit mittendi animam ad tantas miserias. Quod refellendi causa quia loquor, ueniam peto ab illius unius misericordia, in quo spem liberationis habemus ab omnibus erroribus hereticorum.

FORT. dixit: Nos dicere asseueras crudelem esse  Deum mittendo animam: fecisse uero Deum hominem, et insufflasse [1 1Kb] in eum animam, quam utique presciuit in futuram miseriam inuolui, et beneficio malorum non posse hereditati sue representari. Hoc aut ignorantis est, aut dantis animam ad hec mala que supra memorata sunt. Id commemoraui, quia dixisti ante tempus non multum, quod adoptauerit sibi Deus animam, non quod ab ipso sit; aliud est enim adoptare.

29. AUG. dixit: De adoptione nostra memini me ante dies [2 1Kb] dixisse, secundum testimonium Apostoli, qui dicit nos uocatos in adoptionem filiorum . Non ergo meum fuit illud, sed apostolicum responsum. De qua re, id est, de ista adoptione, suo tempore, si placet, inquiramus: et de illa sine dilatione respondebo [3 1Kb] , cum tu meis obiectionibus responderis.

FORT. dixit: Progressum dico fuisse anime contra contrariam naturam, que natura Deo nocere nichil poterat.

30. AUG. dixit: Quid opus erat isto progressu, ubi nichil habebat Deus quod caueret, cui nocere nichil poterat?

FORT. dixit: Constat apud conscientiam uestram, a Deo uenisse Christum?

31. AUG. dixit: iterum me interrogas? Ad interrogata responde.

FORT. dixit: Sic accepi in fide, quod uoluntate Dei ipse huc uenerit.

32. AUG. dixit: Et ego dico: Deus omnipotens, inuiolabilis, incommutabilis, cui noceri nichil possit, quare huc animam ad miserias, ad errorem, ad ista que patimur, misit?

FORT. dixit: Dictum est enim: Potestatem habeo ponendi animam meam, et potestatem accipiendi eam . Nunc dixit [4 1Kb] quod uoluntate Dei progressa est anima.

33. AUG. dixit: Ego autem causam quero, quare cum Deo noceri nichil possit [5 1Kb] . . . . ?

FORT. dixit: Nihil noceri Deo iam diximus, et in contraria natura esse animam diximus, ideo ut contrarie nature modum imponeret: modo imposito contrarie nature, sumit eamdem Deus. Ipse enim dixit, Potestatem habeo ponendi animam meam, et potestatem sumendi eam. Hanc Pater mihi dedit potestatem ponendi animam meam, et sumendi eam. Deus ergo qui loquebatur in Filio, de qua anima diceret?  Constat esse animam nostram, que in his corporibus habetur, quod de eius uoluntate uenerit, et de uoluntate ipsius iterum assumatur.

34. AUG. dixit: Unde dixerit Dominus noster, Potestatem habeo ponendi animam meam, et potestatem habeo sumendi eam, omnibus notum est: quia passurus erat, et resurrecturus. Ego autem abs te iterum atque iterum quero, si Deo nichil noceri poterat, cur huc animas misit?

FORT. dixit: Nature contrarie modum imponere.

35. AUG. dixit: Et omnipotens Deus, misericors et omnium summus, ut modum imponeret nature contrarie, ideo illam moderatam esse uoluit, ut nos immoderatos efficeret?

FORT. dixit: Sed ideo ad se reuocat.

36. AUG. dixit: Si ad se reuocat ab immoderatione, si a peccato, ab errore, a miseria; quid opus erat tanta mala animam pati per tantum tempus, donec mundus finiatur: cum Deo, a quo eam dicitis missam, noceri nichil possit?

 FORT. dixit: Quid ergo dicturus sum?

37. AUG. dixit: Et ego noui non te habere quid dicas, et me cum uos audirem in hac questione nunquam inuenisse quod dicerem; et inde fuisse admonitum diuinitus ut illum errorem relinquerem, et ad fidem catholicam me conuerterem, uel potius reuocarem, ipsius indulgentia qui me huic fallacie semper inherere non siuit. Sed si confiteris te non habere quod respondeas; omnibus audientibus et recognoscentibus, quoniam fideles sunt, catholicam fidem, si permittunt et uolunt, exponam.

FORT. dixit: Sine preiudicio professionis mee dixerim: illa que a te opponuntur cum retractauero meis cum maioribus, si minus responderint interrogationi huic mee, que similiter a te nunc mihi offertur; erit in mea contemplatione  uenire ad huius rei inquisitionem, que a te mihi offertur, et ostensurum te polliceris.

AUG. dixit: Deo gratias.





S. AURELII AUGUSTINI HIPPONENSIS EPISCOPI CONTRA ADIMANTUM MANICHAEI DISCIPULUM Liber unus  . [1Kb] 1Kb] [1Kb] 

Conciliantur inter se Scipturarum sententie, quas de Testamento uetere ac Nouo, uelut inuicem contrarias Adimantus, utrumque Testamentum ab uno et eodem Deo esse non posse contendens, corraserat.



CAPUT PRIMUM.


De eo quod scriptum est, In principio fecit Deus celum et terram; usque ad id quod scriptum est, Et factum est uespere, et factum est mane dies unus . Hoc capitulum Legis aduersum esse Euangelio stultissimi Manichei arbitrantur, dicentes in Genesi scriptum esse quod Deus per se ipsum fecerit celum et terram et lucem; in Euangelio autem scriptum esse per Dominum nostrum Iesum Christum fabricatum esse mundum, ubi dictum est, Et mundus per ipsum factus est, et mundus  illum non cognouit . Tribus enim modis refelluntur. Primo, quia cum dicitur, In principio fecit Deus celum et terram; Trinitatem ipsam christianus accipit, ubi non solum Pater, sed et Filius et Spiritus sanctus intelligitur. Non enim tres deos, sed unum Deum credimus, Patrem et Filium et Spiritum sanctum: quamuis Pater Pater, et Filius Filius sit, et Spiritus sanctus Spiritus sanctus. De qua unitate Trinitatis hoc loco longum est disputare. Deinde, quia ubi dicitur, Dixit Deus, Fiat, et factum est; ibi necesse est intelligatur  per uerbum eum fecisse quod fecit. uerbum autem Patris est Filius. Non ergo repugnat hoc capitulum Geneseos, ubi scriptum est, Et Dixit Deus, Fiat, et factum est; illi loco Euangelii ubi dicitur, Et mundus per eum factus est, id est, per Dominum nostrum; quia ipse est uerbum Patris per quod facta sunt omnia. Postremo, si propterea in Genesi non intelligitur Filius, quia non est dictum quod per Filium Deus fecerit; nec in Euangelio per Filium Deus et aues pascit, et lilia uestit , et cetera innumerabilia que ipse Dominus dicit Deum facere Patrem: quamuis non dicat quod ea per Filium faciat. Quod autem etiam testimonium Apostoli adiungunt, quod ait de Domino nostro Iesu Christo, Ipse est primogenitus totius creature; et omnia per ipsum facta sunt in celo et in terra, uisibilia et inuisibilia ; et hoc capitulum aduersum esse dicunt Genesi, ubi Deus ita dicitur fecisse mundum, ut specialiter Filius ibi non sit nominatus: uehementer errant; et non uident, si ita est, ipsum Apostolum sibi esse contrarium, cum alio loco unum dicit, ex quo omnia, per quem omnia, in quo omnia ; et Filium non nominat. Quomodo autem hic Filius nominatus non est, intelligitur tamen; ita et in Genesi: et quomodo sibi hec duo capitula Pauli non aduersantur; ita nec Genesis Euangelio.



CAPUT II.

1. De eo quod scriptum est: Et consummauit Deus die sexto omnia opera sua que fecit, et in septimo requieuit ab eisdem omnibus operibus que fecerat . Huic etiam loco Manichei calumniam mouent, et dicunt Nouo Testamento aduersari quod in Genesi scriptum est, Deum septimo die requieuisse ab omnibus operibus suis que fecit: quoniam Dominus in Euangelio dicit, Pater meus usque nunc operatur . Quod nullo modo contrarium est. Dominus enim Iudeorum refellit errorem, qui putabant Deum sic requieuisse die septimo, ut ex illo prorsus nichil operaretur. Requieuit autem ab omnibus operibus suis que fecit, ut iam ultra non faceret mundum cum omnibus que in eo sunt: non tamen ut etiam a mundi administratione requiesceret. Non enim scriptum est: Requieuit Deus ab omnibus operibus suis, ut deinceps non operaretur. Sed scriptum est, Requieuit Deus ab omnibus operibus suis que fecit: ut deinde non in faciendo mundo, a quo opere post perfectionem cessauerat; sed in administrando operaretur, in quo opere eum esse Dominus intimauit. Nec illa requies, quasi post laborem Deum pausam quesisse, sed ab instituendis rerum naturis post earum rerum perfectionem cessasse significat, quamuis usque adhuc in administrandis operetur.

2. Sabbati autem obseruationes non intelligebant Iudei, qui putabant ab iis etiam operibus que ad salutem hominum ualent, oportere cessari. Unde illos Dominus etiam aliis locis, de boue qui [1 1Kb] in puteum cecidit, et iumento quod soluendum est ut ad aquam ducatur, mirifica comparatione redarguit . Sabbatum autem, non repudiatum, sed  intellectum a Christianis destitit quidem carnaliter obseruari, sed spiritualiter retinetur a sanctis, qui intelligunt uocem Domini uocantis ad requiem, et dicentis: uenite ad me, qui laboratis, et ego uos reficiam. Tollite iugum meum super uos, et discite a me quia mitis sum et humilis corde, et inuenietis requiem animabus uestris. Iugum enim meum lene est, et sarcina mea leuis est . Hoc sabbatum, id est, hanc requiem Scriptura illa significat, quam Iudei non intelligebant, et pro temporum dispensatione carnaliter sequebantur umbram, cuius umbre quasi corpus, id est, ueritas nobis danda erat. Sed quemadmodum illa requies Dei post fabricatum mundum insinuatur; sic requiem, que nobis promittitur, post opera que in hoc mundo habemus, si iusta fuerint, consequemur, septima scilicet eademque ultima parte seculi, de qua longum est disputare. Non ergo Dominus rescindit scripturam ueteris Testamenti, sed cogit intelligi: nec sabbatum soluit ut pereat quod figurabatur, sed aperit potius ut appareat quod tegebatur.



CAPUT III.

1. De eo quod scriptum est in Genesi: Et dixit Deus, Non est bonum solum hominem esse; faciamus ei adiutorium. Et immisit Deus Ade somnum, et obdormiuit; et sumpsit unam de costis eius, ex qua formauit Euam, quam adduxit ad Adam; et ait, Ideo relinquet homo patrem et matrem, et adherebit uxori sue . Huic rursus loco Manichei calumniantur, dicentes contra Nouum Testamentum esse istam sententiam, qua Deus scribitur et formasse mulierem, et uiro coniunxisse: propterea, quia in Euangelio dicit Dominus, Omnis qui reliquerit domum, aut uxorem, aut parentes, aut fratres, aut filios propter regnum celorum, centies tantum accipiet [1 1Kb] in hoc tempore, et in futuro seculo possidebit uitam eternam . In qua calumnia miror eos sic esse cecatos, uel potius non miror: Excecauit enim illos, sicut scriptum est, malitia eorum . Sed tamen quis non uidet tanta in Nouo Testamento precepta de uxore diligenda? Cur enim potius uetus Testamentum dicunt aduersari huic sententie Domini, qua dicit relinquendam esse uxorem propter regnum celorum, et non ipsum Nouum sibi aduersari? Quod nefas est dicere. Intelligenda enim sunt, non temere accusanda, que imperitis uidentur esse contraria.

2. Nam et Dominus interrogatus a Iudeis, utrum ei placeret dato libello repudii dimittere uxorem, respondit eis dicens: Non legistis quoniam qui fecit ab initio, masculum et feminam fecit eos; et dixit, Propter hoc relinquet homo patrem et matrem, et adherebit uxori sue, et erunt duo in carne una? Itaque iam non sunt duo, sed una caro. Quod ergo Deus coniunxit in unum [2 1Kb] , homo non separet. Dicunt illi: Quid ergo Moyses mandauit dari libellum repudii, et dimittere? Dicit illis iehsu: Quia ad duritiam cordis uestri permisit  uobis Moyses dimittere uxores uestras; ab initio autem non fuit sic. Dico autem uobis, quicumque dimiserit uxorem suam, nisi ob causam fornicationis, facit eam mecari: et ipse si alteram duxerit, adulterium committit . Ecce habent confirmatam sententiam ueteris Testamenti ab ipso Domino aduersus imperitiam Iudeorum. Simul etiam Moysi perhibuit testimonium, quod propter duritiam cordis eorum repudium dari permisit. Numquid etiam Euangelium Euangelio dicunt esse contrarium? Quod si dicunt hoc capitulum falsum esse, et a corruptoribus Scripturarum esse additum ; quid, si alius dicat illud esse immissum et falsum, quod ipsi proferunt dicente Domino, Omnis qui reliquerit domum aut uxorem aut parentes aut filios propter regnum celorum, etc.? Non intelligunt miseri quemadmodum omnem fidem christianam, cum ista dicunt, conentur euertere. Fides autem uera et Ecclesie catholice disciplina utrumque uerum et a Domino dictum esse confirmat, et nullo modo esse contrarium: quia et coniunctio mariti et uxoris a Domino est, et relictio uxoris propter regnum celorum a Domino est. Non enim quia suscitauit iehsu Christus mortuos, et dedit eis uitam, propterea ipsa uita non est relinquenda propter regnum celorum. Sic ergo quamuis Dominus dederit uxorem uiro, relinquenda est tamen, si opus est, propter regnum celorum. Non enim hoc semper necesse est, sicut Apostolus dicit: Si quis fidelis habet uxorem infidelem, et hec consentit habitare cum illo, non dimittat eam . Significat utique quod si non consentit habitare cum illo, id est, si exsecratur in illo fidem Christi, et non eum patitur, quod christianus est, relinquenda est propter regnum celorum: sicut idem apostolus in sequentibus dicit, Quod si infidelis discedit, discedat; non est enim subiectus seruituti frater aut soror in huiusmodi. Si quis ergo relinquit regnum celorum, dum non uult relinquere uxorem non ferentem christianum uirum, improbatur a Domino: et item si quis uir relinquit uxorem dato libello repudii, cum causa non existit aut fornicationis, aut obtinendi regni celorum, similiter improbatur a Domino. Ita nec ista duo capitula euangelica inueniuntur sibi esse contraria, nec Euangelium ueteri Testamento: quia ibi uxor coniungitur uiro, ut simul mereantur possidere regnum celorum; et ita uxor relinquenda esse precipitur, si uirum impediat ad possidendum regnum celorum.

3. Et ideo quando Christianos utrosque Apostolus monet, id est, maritos et uxores; nonne ita dicitur, Diligite uxores uestras, sicut et Christus dilexit Ecclesiam, et tradidit se ipsum pro ea? et, Mulieres uiris suis subdite sint quasi Domino; quia et Ecclesia subdita est Christo? Nonne illud quod isti miseri irrident in ueteri Testamento, quod scriptum est, Propterea relinquet homo patrem et matrem, et adherebit uxori sue, et erunt duo in carne una, in magno sacramento idem apostolus accipit, cum dicit, Sacramentum hoc magnum est, ego autem dico in Christo et in Ecclesia?  Deinde subiungit, uerumtamen unusquisque uxorem suam sicut se ipsum diligat; mulier autem ut timeat uirum . Nonne alio loco euidentissime ostendit utriusque sexus et naturam et coniunctionem a Domino Deo conditore atque ordinatore consistere, cum dicit: uerumtamen neque mulier sine uiro, neque uir sine muliere, in Domino. Sicut enim mulier ex uiro, ita et uir per mulierem: omnia autem ex Deo ? Quod isti si considerare uellent, non quibusdam capitulis separatis et aduersus se inuicem magna fraude collatis caliginem facerent imperitis; sed omnia tam in ueteri quam in Nouo Testamento uno sancto Spiritu conscripta et commendata esse sentirent.

4. Nam et in ueteri Testamento habent apud Isaiam prophetam quanta promittantur spadonibus: ne in Nouo solo arbitrentur esse laudatos a Domino, ubi dicit esse quosdam qui se ipsos castrauerunt propter regnum celorum, et addidit, Qui potest capere, capiat . Nam et Isaias ita dicit: Hec dicit Dominus spadonibus eis qui custodierint precepta mea, et elegerint sibi que ego uolo, et capaces fuerint testamenti mei; dabo illis in domo mea et in muro meo locum nominatissimum, meliorem multo filiorum atque filiarum: nomen eternum dabo illis, nec unquam deerit . Certis enim quibusdam umbris et figuris rerum ante Domini aduentum, secundum mirabilem atque ordinatissimam distributionem temporum, populus ille tenebatur, qui Testamentum uetus accepit: tamen in eo tanta predicatio et prenuntiatio Noui Testamenti est, ut nulla in euangelica atque apostolica disciplina reperiantur, quamuis ardua et diuina precepta et promissa, que illis etiam Libris ueteribus desint  . Sed sancte Scripture non temerarios et superbos accusatores, sed diligentes et pios lectores desiderant.



CAPUT Iu.

De eo quod scriptum est in Genesi: Et dixit Dominus ad Cain: Quid fecisti? uox sanguinis fratris tui clamat ad me de terra. Nunc maledictus eris a facie terre, que absorbuit et recepit sanguinem fratris tui ex cede manus tue: te enim operari necesse est terram, que steriles tibi fructus dabit . Huic capitulo Geneseos, quo meledictionem accepit Cain, ut terre sterilitate puniretur, calumniantes Manichei, et Euangelio contrarium demonstrare cupientes, non sane, mihi uidentur cogitare cum hominibus se agere, sed prorsus quasi pecora forent, qui eos audirent uel eorum scripta legerent; sic abusi sunt imperitia eorum et tarditate ingenii, uel potius animi cecitate. Quippe dixerunt huic capitulo illud in Euangelio esse contrarium, quod Dominus ait discipulis suis: Nolite cogitare de crastino; nam crastinus dies ipse cogitabit sibi. Respicite uolatilia celi, quia non seminant, neque metunt, neque colligunt in horrea . Quasi uero Cain parricida [1 1Kb] discipulis Christi comparandus sit, ut quoniam ille meruit penam sterilitatis terre, consequens esset ut eamdem  sterilitatem isti etiam paterentur, qui Dominum Iesum Christum secuti, predicando Euangelio parabantur. Imo etiam in istis duobus capitulis, quorum unum de Genesi, alterum de Euangelio tanquam sibi inimica posuerunt, tanta inuenitur amicitia atque concordia, ut nulla maior desideranda sit. Quid enim congruentius, quam ut illum, cuius erat scelere frater occisus, etiam in terra laborantem sterilitas sequeretur: illis autem, per quorum ministerium in predicando Dei uerbo fratres liberabantur, etiam de crastino minime cogitantibus fructuosa terra seruiret? Quod si in ueteri Testamento exhorrescunt maledicto Dei terram sterilem factam esse peccatori; cur non in Nouo Testamento exhorrescunt maledicto Domini nostri Iesu Christi arborem fici aridam factam , nullo peccato domini sui? Item si Domini sententia delectantur, qua discipulis dicit ne de crastino cogitent, quod de uictu eorum Deus curam gerat; cur non et prophetica sententia delectantur, qua cecinit dicens, Abiice in Dominum sollicitudinem tuam, et ipse te pascet ? Ut hoc modo, si possint, miseri intelligant, et illa que detestantur in ueteri Testamento de Deo dicta, usque adeo recta esse, ut etiam in Nouo inueniantur; et illa que in Nouo laudant et predicant, etiam in ueteri reperiri: unde clarescat bene intelligentibus utriusque Testamenti manifesta concordia.



CAPUT u.

1. De eo quod scriptum est in Genesi: Faciamus hominem ad imaginem et similitudinem nostram . Hunc locum Manichei, quo scriptum est in Genesi, hominem factum esse ad imaginem et similitudinem Dei, propterea dicunt Nouo Testamento esse contrarium, quia Dominus in Euangelio dicit Iudeis, uos ex patre diabolo estis, et desideria patris uestri facere uultis: ille homicida erat ab initio, et in ueritate non stetit, quia ueritas in eo non est : et quod alio loco Iudei serpentum genimina et uiperarum appellantur . Non intelligunt illud esse dictum de homine antequam peccaret, quod factus est ad imaginem et similitudinem Dei: hoc autem quod in Euangelio est, uos ex patre diabolo estis, peccatoribus et infidelibus dici. Tribus enim modis in Scripturis sanctis filiorum nomen accipitur  : uno, secundum naturam, quomodo Isaac filius Abrahe, uel etiam ceteri Iudei qui ex eadem origine ueniunt: alio, secundum doctrinam, ut filius eius in ea re quisque appelletur, a quo aliquid didicit; sicut filios suos Apostolus appellat, qui ab illo didicerunt Euangelium : tertio, secundum imitationem, sicut filios Abrahe nos uocat Apostolus, qui eius fidem imitamur . Duobus ergo modis peccatores infideles Iudei, filii diaboli uocantur a Domino; uel quod ab ipso impietatem didicerunt, sicut de ipso diabolo Apostolus dicit, Qui nunc operatur in filiis diffidentie : uel quod eum imitantur, quod magis pertinet ad id quod de illo dictum est, Et in ueritate non stetit; quia et ipsi Iudei in ueritate legis  que sibi data est, non steterunt, Domino attestante et dicente, Si crederetis Moysi, crederetis et mihi: ille enim de me scripsit . Secundum eorumdem peccatorum uenena etiam serpentum et uiperarum genimina uocantur.

2. Ad imaginem autem Dei factum hominem, non tantum Genesis, sed etiam Apostolus clamat, cum dicit: uir quidem non debet uelare caput, cum sit imago et gloria Dei, mulier autem gloria uiri . Et ut manifeste intelligatur non secundum uetustatem peccati que corrumpitur, sed secundum spiritualem conformationem factum esse hominem ad imaginem Dei, idem apostolus monet ut exuti consuetudine peccatorum, id est, uetere homine, induamur noua uita Christi, quem nouum hominem appellat. Et ut doceat hoc nos aliquando amisisse, renouationem illam uocat. Nam ita loquitur: Exspoliantes uos ueterem hominem cum actibus eius, induite nouum, qui renouatur in agnitionem Dei, secundum imaginem eius qui creauit eum . Filii ergo Dei sunt homines renouati ad eius imaginem, et ei similes facti usque ad dilectionem inimici: sicut Dominus dicit, diligere nos debere inimicos nostros, ut similes simus Patri nostro qui in celis est . Quod in potestate nostra ab ipso Deo esse positum docet Scriptura, cum dicit: Dedit eis potestatem filios Dei fieri . Filii autem diaboli dicuntur homines, cum imitantur eius impiam superbiam, et a luce atque celsitudine sapientie decidunt, et non credunt ueritati: quales Dominus arguit, cum dicit, uos ex patre diabolo estis, etc. Cui loco euangelico propheta consonat, dicens: Ego dixi, Dii estis, et filii Altissimi omnes: uos autem ut homines moriemini, et sicut unus ex principibus cadetis .



CAPUT uI.

De eo quod scriptum est in Exodo: Honora patrem tuum, et matrem tuam . Huic etiam loco, ubi de honorandis parentibus Deus precepit, illum Euangelii locum Manichei dicunt esse contrarium, ubi Dominus cuidam dicenti, Ibo primum ut sepeliam patrem meum; respondit, Sine mortuos [1 1Kb] , mortuos suos sepeliant; tu autem ueni, et annuntia regnum Dei . Quod eodem modo soluitur, quo illud superius, ubi de uxore relinquenda dictum est, Propter regnum celorum: quia et parentes honorare debemus, et eos tamen propter annuntiationem regni Dei nulla impietate contemnimus. Nam si ueteri Testamento contrarium est Euangelium propter istam sententiam, incipit etiam Apostolo esse contrarium, qui et filios monet ut honorent parentes, et parentes ut diligant filios . Non solum autem, sed etiam Dominus uidebitur sibi ipsi esse contrarius , quia loco alio dicit homini querenti uitam eternam, Si uis uenire ad uitam, serua mandata: in quibus etiam illud commemorat, Honora patrem et matrem. Quibus mandatis perfectis etiam ad dilectionem Dei crescitur, in qua est tota perfectio. Nam dilectio proximi certus gradus est ad  dilectionem Dei. Et ideo respondenti quod omnia mandata illa seruauit, dicit unum ei deesse, si uult esse perfectus, ut uendat omnia que habet, et det pauperibus, et sequatur eum . Ex quo manifestum est, et honorem parentum in gradu suo esse seruandum, et eos tamen in diuini amoris comparatione, presertim si impedimento sunt, nulla dubitatione oportere contemni. Nam et in Scripturis ueteribus habes positum: Qui dicit patri aut matri, Non noui uos, et qui filios suos non agnoscit, ipse autem cognouit testamentum tuum . Ergo si et in Nouo Testamento commendatur parentum dilectio, et in ueteri commendatur parentum contemptus, ex utroque capite duo sibi Testamenta consentiunt.



CAPUT uII.

1. De eo quod in Exodo scriptum est: Ego sum Deus zelans, tribuens filiis tertie et quarte generationis parentum peccata qui me oderunt . Huic loco Manichei illud de Euangelio dicunt esse contrarium, quod Dominus dicit, Estote benigni sicut Pater uester celestis, qui solem suum oriri facit super bonos et malos : et illud aliud quod idem Dominus ait, Non solum septies peccanti fratri dimittendum, sed etiam septuagies septies. . A quibus tamen si queram utrum Deus non puniat inimicos suos, sine dubio turbabuntur. Ipsi enim dicunt, Deum genti tenebrarum eternum carcerem preparare, quam dicunt esse inimicam Deo. Et parum est, sed eum etiam sua membra simul cum ipsa gente puniturum esse non dubitant dicere. Sed cum ad capitula ueteris et Noui Testamenti ueniunt, ut imperitos decipiant, et ea sibi aduersa esse criminentur, fingunt se nimis bonos. Sed dicant nobis, quibus dicturus est Dominus, Ite in ignem eternum, qui preparatus est diabolo et angelis eius ; si omnibus parcit et neminem damnat? Quare intelligendum est et illud rectum esse, quod Deus retribuit parentum peccata filiis qui eum oderunt. Ex eo enim quod addidit, qui me oderunt, intelligitur eos puniri peccatis parentum, qui in eadem peruersitate parentum perseuerare uoluerunt. Tales enim non seuitia, sed potius iustitia Dei, et sua iniquitate puniuntur, sicut Propheta ait, Sanctus enim Spiritus discipline effugiet fictum, et auferet se a cogitationibus que sunt sine intellectu, et corripietur a superueniente iniquitate : id est, corripietur homo superueniente sibi iniquitate sua, cum ab eo recesserit Spiritus sanctus. Et alio loco: Hec cogitauerunt, et errauerunt; excecauit enim illos malitia eorum : Et alio loco: Funiculis peccatorum suorum unusquisque constringitur . Quibus testimoniis ueteris Testamenti de Nouo consentit Apostolus dicens: Tradidit illos Deus in concupiscentias cordis eorum . Qua concordia utriusque Testamenti satis ostenditur non esse seuum Deum, sed unumquemque in se seuire peccando.

2. Quod autem in tertiam et quartam scriptum est generationem uindictam procedere, non aliud significari arbitror, nisi quod ab ipso Abraham, qui  pater esse incipit populi Iudeorum, quatuor etates sunt cum ista que nunc agitur, quas Mattheus euangelista distinguit . Una est ab Abraham usque ad Dauid: alia, a Dauid usque ad transmigrationem in Babyloniam: tertia, a transmigratione in Babyloniam usque ad Domini aduentum: inde usque ad finem quarta deputatur, tanquam senectus seculi ceteris etatibus longior. Quas etates pro generationibus positas credimus, quamuis singule pluribus generationibus constent. Et quoniam tertia incipit a transmigratione Babylonie, quando Iudeorum est facta captiuitas; in quarta uero, id est, post aduentum Domini nostri, gens Iudeorum a solo proprio penitus eradicata est: hoc datur intelligi quod dictum est, tertie et quarte generationis peccata parentum redditurum Deum, his utique legitime atque debite, qui parentum peccata perseuerantes tenere, quam Dei iustitiam sequi maluerunt. Nam non pertinere patris peccata ad filium iuste uiuentem, propheta Ezechiel apertissime ostendit .

3. Quod autem in Euangelio dicitur, Estote benigni quemadmodum Pater uester celestis, qui solem suum oriri facit super bonos et malos; non est ueteri Testamento contrarium. Hoc enim facit Deus ut inuitet ad penitentiam, sicut dicit Apostolus, Ignoras quia patientia Dei ad penitentiam te inuitat? Nec tamen ideo credendum est non puniturum Deum eos, qui, ut dicit idem apostolus, thesaurizant sibi iram in die ire, et reuelationis iusti iudicii Dei, qui reddet unicuique secundum opera sua . Namque istam Dei patientiam et bonitatem etiam Propheta predicat, dicens, Parcis autem omnibus, quoniam tua sunt omnia, qui animas amas : et cetera innumerabilia quibus intelligitur et in bonitate et in seueritate misericordiam et iustitiam Dei Testamentum utrumque predicare.

4. Si autem mouentur quod dictum est, Ego sum zelans; moueantur etiam illo quod dicit apostolus Paulus, Zelo Dei uos zelo; desponsaui enim uos uni uiro uirginem castam exhibere Christo . Sancta enim Scriptura uerbis nostris loquens, etiam per hec uerba demonstrat, nichil digne de Deo posse dici. Cur enim non etiam uerba ista dicantur de illa maiestate, de qua quidquid dictum fuerit, indigne dicitur; quia omnes opes linguarum omnium ineffabili sublimitate precedit? Nam quoniam zelando solent mariti uxorum pudicitiam custodire, potestatem et disciplinam Dei, qua fornicari animam impune non sinit, zelum Dei Scripture uocauerunt. Est autem anime fornicatio, auersio a fecunditate sapientie, et ad conceptum temporalium illecebrarum corruptionumque conuersio.

5. Illud uero quod dimittendum esse dicit fratri, non solum septies, sed et septuagies septies, penitenti utique dicit. Deus autem illis se dicit retribuere peccata, qui eum oderunt, non qui ei per penitentiam reconciliantur. Nam et apud prophetam Dominus dicit: Nolo mortem peccatoris quantum ut reuertatur et uiuat . Ex quo  facile apparet, et in ea patientia que inuitat ad penitentiam, et in ea indulgentia que ignoscit penitentibus, et in ea iustitia que punit eos qui corrigi nolunt, utrumque Testamentum conuenire atque congruere, tanquam ab uno Deo utrumque conscriptum.



CAPUT uIII.

De eo quod scriptum est in Exodo, Oculum pro oculo, dentem pro dente ; et cetera talia. Huic loco Manichei, quod in ueteri Lege par uindicta permittitur, et dicitur oculum pro oculo, dentem pro dente esse perdendum, sic calumniantur, quasi et ipse Dominus hec duo sibi ueluti aduersantia atque contraria in Euangelio demonstrauerit. Ipse enim ait: Audistis quia dictum est antiquis, Oculum pro oculo, et dentem pro dente: ego autem dico uobis, non resistere malo; sed si quis te percusserit in maxillam, prebe illi et alteram; et quicumque uoluerit tecum iudicio contendere, et tunicam tuam auferre, dimitte illi et pallium . In quibus duabus sententiis reuera duorum Testamentorum differentia demonstratur, sed amborum tamen ab uno Deo constitutorum. Nam quoniam primo carnales homines ardebant multo amplius se uindicare, quam erat illa iniuria, de qua querebantur, constitutus est eis primus lenitatis gradus, ut iniurie accepte mensuram nullo modo dolor uindicantis excederet. Sic enim et donare aliquando posset iniuriam, qui eam primo non superare didicisset. Unde Dominus iam per Euangelii gratiam ad summam pacem populum deducens, huic gradui superedificauit alterum; ut qui iam audierat non ampliorem uindictam, quam quisque lesus esset, reddere, placata mente totum se donare gauderet. Quod etiam in illis ueteribus Libris Propheta predicat, dicens: Domine Deus meus, si feci istud, si est iniquitas in manibus meis, si reddidi retribuentibus mihi mala . Et alius propheta dicit de huiusmodi uiro patiente iniurias, et lenissime tolerante: Dabit percutienti se maxillam, saturabitur opprobriis . Ex quo intelligitur et mensuram uindicandi recte carnalibus constitutam, et omnimodam iniurie remissionem, non tantum in Nouo Testamento esse preceptam, sed longe ante in uetere prenuntiatam.



CAPUT IX.

1. De eo quod scriptum est, quod locutus est Deus cum Adam et Eua, et cum serpente, et cum Cain, et ceteris antiquis : inter quos etiam et nonnullis apparuisse scribitur, et ab eis uisus esse, non uno, sed multis Scripturarum locis, in quibus et locutus esse Deus cum hominibus inuenitur, et nonnullis apparuisse: insidiantur Manichei, et dicunt omnia contraria esse Nouo Testamento, quoniam Dominus dicit, Deum nemo uidit unquam, nisi unicus Filius, qui est in sinu Patris; ille annuntiauit nobis de eo ; et iterum quod dicit Iudeis, Nec uocem illius aliquando audistis, nec faciem eius uidistis, nec uerbum eius habetis in uobis manens: quia ei quem ille misit, non credidistis . Quibus respondemus eo ipso, quod in Euangelio scriptum est, Deum nemo uidit unquam,  nisi unicus Filius qui est in sinu Patris; ipse annuntiauit nobis de eo, totam ipsam solui posse questionem: quia ipse Filius, quod est uerbum Dei, non solum nouissimis temporibus, cum in carne apparere dignatus est, sed etiam prius a constitutione mundi, cui uoluit de Patre annuntiauit, siue loquendo, siue apparendo, uel per angelicam aliquam potestatem, uel per quamlibet creaturam: quia ipse est in omnibus ueritas, et omnia illi constant, et omnia illi ad nutum seruiunt, atque subiecta sunt; ut etiam oculis per uisibilem creaturam cui uult, quando dignatur, appareat: cum ipse tamen secundum diuinitatem suam, et secundum id quod uerbum est Patris, ceternum Patri, et incommutabile, per quod facta sunt omnia, non nisi purgatissimo et simplicissimo corde uideatur. Et ideo quibusdam locis etiam Scriptura ipsa testatur angelum uisum, ubi dicit Deum uisum . Sicut in illa luctatione Iacob, et angelus dictus est ille qui apparuit . Et cum apparuit in rubo Moysi : et item in eremo, cum iam eduxisset populum de terra Aegypti, quando legem accepit, Deus ei locutus est . Sed siue in rubo, cum eum misit; siue postea, cum ei legem dedit; angelum dicit Stephanus in Actibus Apostolorum ei apparuisse . Quod ideo dicimus, ne quis arbitretur uerbum Dei, per quod facta sunt omnia, quasi per locos posse definiri, et alicui uisibiliter apparere, nisi per aliquam uisibilem creaturam. Sicut enim uerbum Dei est in propheta, et recte dicitur, Dixit Dominus; quia uerbum Dei, quod est Christus, in propheta loquitur ueritatem: sic et in angelo ipse loquitur, quando ueritatem angelus annuntiat; et recte dicitur, Deus dixit; et, Deus apparuit: et item dicitur recte, Angelus dixit, et, Angelus apparuit; cum illud dicatur ex persona inhabitantis Dei, illud ex persona seruientis creature. Ex hac regula etiam Apostolus ait: An uultis experimentum eius accipere, qui in me loquitur Christi ?

2. Si autem hoc mouet, quod in ueteri Testamento etiam peccatoribus Deus loquitur, uel Ade uel Eue, uel serpenti; attendant etiam in Nouo cuiusmodi exemplum Dominus posuit de homine stulto et cupido, quomodo ei locutus est Dominus, cum ait: Stulte, hac nocte auferetur a te anima tua; hec que preparasti cuius erunt ? Cum enim ueritas etiam peccatoribus dicitur, per quamlibet creaturam dicatur, non nisi ab illo dicitur, qui unus est uerax. Quod autem Iudeis dicit, Nec uocem eius aliquando audistis; ideo dicit, quia non obtemperauerunt isti duntaxat cum quibus loquebatur. Quibus dicit etiam, Nec faciem eius uidistis; quia non potest. Quod autem dicit, Neque uerbum eius habetis in uobis manens: quia in quo manet uerbum Dei, Christus in illo manet, quem isti respuerunt. Nam cum ipse Dominus dixisset, Pater, clarifica me ea claritate qua fui apud te, priusquam mundus fieret; sonuit uox de celo, Et clarificaui, et clarificabo . Quam uocem multi Iudeorum presentes audierunt, nec ideo  tamen audisse dicendi sunt, quia non obtemperauerunt ut crederent. Quapropter si non est mirandum quod uerbum Dei, id est, unicus Filius Dei, qui de Patre annuntiat, cui uult per se ipsum, cui uult per aliquam creaturam manifestatur uel sonando, uel apparendo, cum tamen ipse per se ipsum mundo corde uideatur, et per illum Pater; Beati enim mundicordes, quia ipsi Deum uidebunt : non est mirandum, ex utroque Testamento ista omnia testimonia consonare.



CAPUT X.

De eo quod scriptum est, quod locutus est Deus Moysi et dixit illi: Loquere ad filios Isrel: Sumite primitias ab omni homine, quod mihi destinetis, hoc est, aurum, argentum, eramentum, purpuram, byssum, coccum, pilos caprinos, pelles rubras agnorum, ligna integra, oleum ad illuminationem, thymiamata, lapides pretiosos, hoc est, beryllos; et constituite tabernaculum, in quo commorari uobiscum possim . Commouent etiam hinc Manichei questionem, et huic Scripturarum loco illud in Euangelio dicunt esse contrarium, quod ait Dominus, Non iurabis, neque per celum, quia sedes Dei est; neque per terram, quia scabellum pedum eius est . Disputant enim, et magnum aliquid sibi uidentur dicere, cum dicunt: Quomodo ille Deus, cuius celum sedes, et terra scabellum pedum eius est, in tabernaculo habitat, quod ex auro, et argento, et ere, et purpura, et pilis pecorum, pellibusque constructum est? Adhibentes etiam testem apostolum Paulum, quia dicit Deum lucem habitare inaccessibilem . Quibus nos parem questionem referimus, et quod de Nouo Testamento protulerunt, de ueteri Testamento proferimus. Ibi enim inuenitur prius scriptum: Celum mihi sedes est, terra autem scabellum pedum meorum: quam domum edificabitis mihi, aut quis locus requiei mee? Nonne manus mea fecit hec omnia ? Ecce habent ubi libri ueteris Testamenti predicant Deum in templis manufactis non habitare: et tamen Filius Dei nostri, flagello de restibus facto, expulit de templo eos qui boues et columbas uendebant, et nummulariorum euertit mensas; et ait, Domus Patris mei domus orationis uocabitur, uos autem fecistis illam speluncam latronum . Si ergo aliquis istis duobus ex aduerso capitulis constitutis, uelit imperitos decipere, et dicere in ueteri Testamento magnificari Deum, cuius dicitur sedes celum, et terra scabellum pedum, et negatur habitare in domo manufacta; in Nouo autem Testamento domus eius dicitur templum constructum ab hominibus: nonne Manichei uel sero fatebuntur, et habitaculum Dei per manus hominum factum, ad aliquam significationem in utroque Testamento accipi; et Deum non habitare in locis ab hominibus fabricatis, in utroque Testamento predicari?



CAPUT XI.

De eo quod in Exodo scriptum est, Ne adoraueritis deos alienos: et iterum, Deus uester zelans appellatur; zelans enim zelauit . Huic capitulo quod scriptum est, Ne adoraueritis  deos alienos, cum calumniantur Manichei, satis ostendunt placere sibi adorari multos deos. Nec mirum, quandoquidem in secta sua numerosissimam deorum familiam commemorant atque commendant: quippe qui etiam ad ista uisibilia uenerunt, que pro istius ueritatis luce uenerantur et adorant; et ideo displicet eis quod scriptum est in Exodo, Ne adoraueritis deos alienos. Addunt etiam illud propter hoc dictum esse, Deus uester zelans appellatur; zelans enim zelauit: ut tanquam Deum zelantem non amemus, cuius zelo deos alienos adorare non sinimur. Et ideo dicunt ista Euangelio esse contraria, quoniam Dominus dicit, Pater iuste, et [1 1Kb] mundus te non cognouit : quasi non sit dicendus Deus iustus, nisi nos deos alienos adorare permittat. Iustum enim Deum et zelantem Deum tanquam contraria sibi esse dissertant, et decipiunt miseros, non intelligentes totam spem salutis nostre esse zelum Dei. Hoc enim nomine illa eius significatur prouidentia, qua nullam a se animam fornicari impune permittit, sicut Propheta dicit: Perdes omnes qui fornicantur abs te . Sicut enim ea que dicitur ira Dei, non perturbatio mentis est, sed potentia uindicandi: sic zelum Dei non cruciatum animi, quo maritus aduersus uxorem, uel uxor aduersus maritum torqueri solent, sed tranquillissimam sincerissimamque iustitiam  , qua nulla anima beata esse sinitur, falsis opinionibus prauisque cupiditatibus corrupta, et quodam modo grauidata. Illi enim hec uerba horrescunt, qui nondum uiderunt ineffabili maiestati nulla uerba congruere. Sic enim ab istis uerbis temperandum putant, quasi aliquid dignum Deo dicant [2 1Kb] , cum ista non dicunt. Sanctus enim Spiritus hoc ipsum hominibus intelligentibus insinuans, quam sint ineffabilia summa diuina, his etiam uerbis uti uoluit, que apud homines in uitio poni solent; ut inde admonerentur, etiam illa que cum aliqua dignitate Dei se putant homines dicere, indigna esse illius maiestate, cui honorificum potius silentium, quam ulla uox humana competeret. Quero zelum hominis, et inuenio perturbationem cruciantem cor. Tamen cum quero causam, nichil aliud inuenio, nisi quod non patitur coniugis adulterium. Maxime enim et proprie inter coniugia zelotypia dici solet. Itaque si maritus esset per se ipsum beatus et omnipotens et iustus, sine ullo cruciatu, et tota facilitate, et nulla iniquitate peccatum coniugis uindicaret. Quam tamen eius actionem humano loquendi modo etiamsi non proprie, translate tamen et recte zelum uocarem. Quis enim Tullio calumniatus est, qui certe nouerat latine loqui, cum ait Cesari: Nulla de uirtutibus tuis, nec admirabilior, nec gratior misericordia est ? Et tamen ex eo appellatam misericordiam dicunt, quod miserum cor faciat dolentis aliena miseria. Numquid ergo uirtus  miserum cor facit? Quid ergo calumniosis Tullius responderet, nisi misericordie nomine clementiam se appellare uoluisse? Quoniam recte solemus loqui, non solum uerba propria, sed etiam uicina usurpantes. Cuius auctoris mentionem facere uolui, quoniam non de re questio hic, sed de uerbo est. Sicut enim nostri auctores, diuinarum scilicet Litterarum, de rebus maxime cogitauerunt; sic mundanorum auctorum prope omnis cura de uerbis est. Sed habeo Euangelium, et omnes Noui Testamenti libros, in quibus misericordia Dei frequentissime commendatur. Si audent ergo isti miseri, etiam inde faciant questionem, et negent esse misericordem Deum, ne miserum cor habere intelligatur. Sicut ergo potest esse in Deo misericordia sine cordis miseria: sic etiam sine tabe atque cruciatu animi zelum Dei non dedignemur accipere; et humani conditionem sermonis feramus, ut ad diuinum perueniamus silentium. Sed si contraria dicunt esse zelantem Deum, et iustum Deum; quid dicturi sunt, cum et in Nouo Testamento inuenio, Zelo Dei uos zelo ; uel adhibitum etiam de ueteribus in Euangelio testimonium, Zelus domus tue comedit me ? Rursus in uetere cum legunt, Iustus Dominus, et iustitias dilexit, equitatem uidit uultus eius : nonne fatebuntur etiam hoc modo imperitis duo Testamenta uideri posse contraria, ut in Nouo inueniamus zelum Dei, in uetere iustitiam Dei? bene autem intelligentibus utrumque in utroque magna sancti Spiritus unitate et pace concinere?



CAPUT XII.

1. De eo quod scriptum est, non esse manducandum sanguinem, quod anima sit carnis sanguis . Huic sententie ueteris Legis Manichei ex Euangelio illud opponunt quod Dominus dicit, non esse timendos eos qui occidunt corpus, anime autem nocere non possunt ; et disputant dicentes: Si sanguis anima est, quomodo homines potestatem in eam non habent, cum de sanguine multa faciant, siue excipientes et canibus uolucribusque in escam proponentes, siue effundentes, aut ceno lutoque miscentes? Hec enim et alia innumerabilia sine difficultate homines de sanguine possunt facere. Ideo isti querunt insultantes, quomodo, si sanguis est anima, non possit hominis interfector nocere anime, cum tantam in eius sanguinem habeat potestatem. Addunt etiam quod ait apostolus Paulus, Quia caro et sanguis regnum Dei non possidebunt : et dicunt, Si sanguis est anima, sicut Moyses dicit, nulla inuenietur anima posse regnum Dei adipisci. Cui calumnie primo ita respondendum est, ut ipsi cogantur ostendere ubi scriptum sit in libris ueteris Legis, quod anima humana sanguis sit. Nusquam enim hoc inuenient in illa Scriptura, quam lacerare miseri quamdiu conantur, nullo modo permittuntur intelligere. Quod si de anima humana nichil tale ibi dictum est, quid ad nos pertinet, si anima pecoris aut ledi ab interfectore potest, aut possidere Dei regnum non potest? Sed quia de animis pecorum nimis sunt isti  solliciti , clausa sibi esse arbitrantur regna celorum, si pecorum animis clausa esse consentiant.

2. Quid, quod etiam insultare ausus est populo Isrel Adimantus unus ex discipulis Manichei, quem magnum doctorem illius secte fuisse commemorant? Insultare ergo ausus est populo Iudeorum, quod secundum eorum intellectum, quo existimant sanguinem esse animam, parentum ipsorum anime, partim a serpentibus deuorate, partim igne consumpte, partim in desertis atque asperrimis montium locis arefacte sunt. Quod si uerum esse quisquam concederet, sine scelere tamen eorum quibus iste insultare uoluit, factum esse conuinceret. Non enim parentum suorum animas, quibus illa omnia secundum horum intellectum accidisse dixit, ipsi aliqua ex parte leserunt: quapropter luctum inde possunt habere, non reatum. Quid autem ipse Adimantus faciet secundum opinionem suam, qua credidit etiam rationales, id est, hominum animas in belluina corpora posse contrudi? Quid ergo faciet de tanto scelere, si quando tardum iumentum plagis, aut concitatum freno fatigauit, in quo forte patris eius anima fuerit? ut non dicam quod etiam occidere parentes suos inter pediculos et pulices potuerit, a quorum isti interfectione non temperant. Quid enim eis prodest, quod aliquando negant usque ad ista minutissima animantia reuolui animas humanas posse? Hoc enim negant, ne tam multarum interfectionum rei teneantur, aut cogantur parcere pediculis et pulicibus et cimicibus, et tantas ab eis molestias sine ulla cedis eorum licentia sustinere. Nam uehementer urgentur, cur in uulpeculam reuolui anima humana possit, et non possit in mustelam; cum catulus uulpecule fortasse etiam minor sit, quam magna mustela. Deinde si in mustelam potest, cur in murem non potest? Et si in istum potest, cur in stellionem non potest? Et si in eum potest, cur in locustam non potest? Deinde in apem, deinde in muscam, deinde in cimicem, atque inde usque in pulicem, et si quid est aliud multo minutius, peruenire? Ubi enim terminum constituant, non inueniunt: atque ita per istam nugatoriam credulitatem [1 1Kb] , conscientie illorum innumerabilibus homicidiorum sceleribus obruuntur.

3. Nam ex eo quod scriptum est, sanguinem pecoris animam eius esse; preter id quod supra dixi, non ad me pertinere quid agatur de pecoris anima; possum etiam interpretari preceptum illud in signo esse positum. Non enim Dominus dubitauit dicere, Hoc est corpus meum ; cum signum daret corporis sui.

4. Quod autem ait Apostolus, Caro et sanguis regnum Dei non possidebunt: etiam in Lege dictum est, Non permanebit in istis spiritus meus, quoniam caro sunt . Et toties in ueteribus Libris iustorum animis premium futurum promittitur. Sed tamen  Apostolus uolens insinuare quale corpus iustorum per immutationem in resurrectione futurum sit, quia non nubent, neque uxores ducent, sed erunt sicut Angeli in celis : hanc ergo immutationem futuram corporum sanctorum uolens insinuare, dixit Apostolus, Dico enim uobis, fratres, quia caro et sanguis regnum Dei non possidebunt. Quod non una separata et ad fraudem commemorata sententia, sed toto ipso Epistole loco pertractato, uel potius lecto  inueniri potest. Sic enim dicit: Oportet corruptibile hoc induere incorruptionem, et mortale hoc induere immortalitatem. Quod eum de corpore dicere, de superioribus manifeste inuenitur, cum ait: Non omnis caro eadem caro: alia quidem hominum, alia autem pecorum; alia caro uolucrum, alia piscium. Et corpora celestia, et corpora terrestria: sed alia est celestium gloria, alia terrestrium; alia gloria solis, alia gloria lune, et alia gloria stellarum. Stella enim ab stella differt in gloria; sic et resurrectio mortuorum. Seminatur in corruptione, surget in incorruptione: seminatur in contumelia, surget in gloria: seminatur in infirmitate, surget in uirtute: seminatur corpus animale, surget corpus spirituale, sicut scriptum est: Factus est primus homo Adam in animam uiuentem, nouissimus Adam in spiritum uiuificantem. Sed non primum quod spirituale est, sed quod animale; postea, quod spirituale. Primus homo de terra, terrenus; secundus homo de celo, celestis. Qualis terrenus, tales et terreni; et qualis celestis, tales et celestes. Et quomodo induimus imaginem terreni, induamus et imaginem eius qui de celo est. Hoc autem dico, fratres, quia caro et sanguis regnum Dei hereditate possidere non possunt; neque corruptio incorruptionem hereditate possidebit. Certe iam clarum est quare hoc Apostolus dixerit. Quid ergo iste tam turpi fraude non commemorat, nisi hoc ultimum, et tacet illa superiora, quibus hoc quod male interpretatur, bene possit intelligi? Nam quoniam Domini nostri corpus post resurrectionem sic leuatum est in celum, ut pro ipsa celesti habitatione celestem acceperit mutationem, et hoc sperare in die ultimo iussi sumus: ideo dixit Apostolus, Qualis terrenus, tales et terreni, id est, mortales; et qualis celestis, tales et celestes, id est, immortales, non solum animis, sed etiam corporibus. Unde et supra dixerat, aliam esse celestium corporum gloriam, et aliam terrestrium. Quod autem spirituale dixit corpus in resurrectione futurum, non propterea putandum est, quod non corpus, sed spiritus erit: sed spirituale corpus omni modo spiritui subditum dicit, sine aliqua corruptione uel morte. Non enim quia quod modo habemus corpus animale appellat, ideo putandum est non illud esse corpus, sed animam. Ergo quemadmodum corpus animale nunc dicitur, quia subditum est anime; spirituale autem nondum dici potest, quia nondum spiritui plene subiectum est, quamdiu corrumpi potest: sic et tunc spirituale uocabitur, cum spiritui atque eternitati nulla corruptione resistere poterit.

5. Aut si adhuc parum uidetur esse monstratum,  quod sententiam istam propter immutationem que futura est Apostolus dixerit, cum ait, Caro et sanguis regnum Dei hereditate possidere non possunt, neque corruptio incorruptionem hereditate possidebit; attendite quid continuo subiiciat, et adiungat: Ecce mysterium uobis dico: omnes quidem resurgemus, non tamen omnes immutabimur, in atomo, in ictu oculi, in nouissima tuba. Canet enim tuba, et mortui resurgent incorrupti, et nos immutabimur. Deinde contexit, et dicit etiam illud quod paulo ante commemoraui, ut ostendat qualis futura sit ipsa immutatio. Statim quippe dicit: Oportet enim corruptibile hoc induere incorruptionem, et mortale hoc induere immortalitatem . Hinc ergo apparet quia caro et sanguis regnum Dei non possidebunt, quia cum induerit incorruptionem et immortalitatem, iam non caro et sanguis erit  , sed in corpus celeste mutabitur. Quod quidem ex occasione tractauimus, quia huic quoque sententie multum insidiari solent, negantes corporum resurrectionem. Nam ista questio non de corpore, sed de anima proposita est, quam putant sic accipi in Lege, ut sanguis esse existimetur: quod nos nullo modo sic intelligimus. Sed quamuis de pecorum animis non curemus, cum quibus non habemus rationis aliquam societatem: tamen illud quod Lex dixit, fundendum esse sanguinem, nec in escam assumendum, quia sanguis est anima, esse positum dicimus sicut alia multa; et pene omnia Scripturarum illarum sacramenta signis et figuris plena sunt future predicationis, que iam per Dominum nostrum Iesum Christum declarata est. Sic est enim sanguis anima, quomodo petra erat Christus, sicut dicit Apostolus: Bibebant enim de spirituali sequente [1 1Kb] petra, petra autem erat Christus . Notum est autem filios Isrel petra percussa bibisse aquam in eremo , de quibus loquebatur Apostolus, cum hec diceret; nec tamen ait, Petra significabat Christum; sed ait, Petra erat Christus. Que rursus ne carnaliter acciperetur, spiritualem illam uocat; id est, eam spiritualiter intelligi docet. Longum est, et nunc non necessarium, sacramenta eiusdem Legis exponere, nisi cum breuiter possint. Sufficit autem ut nouerint illi qui de his calumniantur, non ea nos ita intelligere, ut illa solent irridere; sed quemadmodum Apostoli omnia intelligentes pauca exposuerunt, ut ad easdem regulas cetera posteris intelligenda relinquerent.



CAPUT XIII.

1. De eo quod scriptum est in Deuteronomio, uidete ne obliuiscamini testamentum Dei uestri quod conscripsit, et faciatis uobis effigies et imagines: addit etiam dicens, Deus uester ignis est edax, et Deus zelans . Hec uerba de Scripturis hoc modo ille Adimantus proposuit. Eius enim calumnias refutandas refellendasque suscepimus. Sed et iam superius de zelo Dei cum calumniaretur, puto satis esse responsum. Meminerimus tamen non solum ibi, sed etiam hic, sic eum de zelo Dei criminatum  Scripturas, ut adiungeret etiam quod de simulacris non colendis in illis libris precipitur a Domino Deo nostro; quasi non ob aliud reprehendat zelum Dei, nisi quod illo ipso zelo a cultu simulacrorum prohibemur: uult ergo uideri fauere se simulacris. Quod propterea faciunt, ut miserrime et uesane sue secte etiam Paganorum concilient beneuolentiam. Huic autem Legis capitulo illud euangelicum opponit, ubi quidam accessit ad Dominum, et ait illi: Magister bone, quid faciens uitam eternam possidebo? Cui respondit iehsu: Quid me interrogas de bono? Nemo bonus, nisi unus Deus . Ut ex hoc uidelicet contraria ista esse arbitremur, quia in Lege dicitur, Deus ignis edax, et, Deus zelans; in Euangelio autem, Nemo bonus, nisi unus Deus.

2. Et de zelo quidem iam responsum est, non sic esse ista uerba in Scripturis posita, ut aliquam Dei perturbationem cruciatumue significent: sed quia nichil dignum de Deo dici potest, propterea usque ad ista peruentum est, que cum homines indigna esse putauerint, cogantur discere, etiam illa que conuenienter de ineffabili diuina excellentia se dicere existimant, indigna esse maiestate Dei; cuius sapientia cum descensura esset usque ad corpus humanum, prius usque ad humana uerba descendit. Ecce dixi, descendit: quod uerbum si discutere cepero, proprie me dixisse non uideo; non enim potest descendere, nisi quod etiam de loco in locum moueri potest. Nam qui descendit, locum superiorem deserere, et inferiorem petere uidetur. Dei autem Sapientia, cum tota ubique presto sit, nullo pacto migrare de loco in locum potest. De qua Ioannes in Euangelio dicit, tanquam dominici pectoris particeps. Ait enim, In hoc mundo erat, et mundus per ipsum factus est, et mundus eum non cognouit: et tamen ipse adiungit et dicit, In sua propria uenit, et sui eum non receperunt . Quomodo hic erat, et quomodo uenit, nisi quia illa sublimitas ineffabilis, ut hominibus congruat, humanis sonis significanda est; ut autem deos homines faciat, diuino est intelligenda silentio? Potest ergo reddi ratio, quare ita dictum sit: non tamen potest aliquid de Deo digne dici, quod ideo iam indignum est, quia potuit dici. Tolle de zelo errorem et dolorem, quid remanebit aliud, nisi uoluntas custodiens castitatem, et corruptionem uindicans coniugalem? Quo igitur uerbo, nisi zelo Dei melius posset insinuari, quod uocamur [1 1Kb] ad coniugium Dei, et non uult nos turpi amore corrumpi, et punit impudicitiam nostram, et diligit castitatem? Non enim frustra uulgo dici solet: Qui non zelat, non amat.

3. Ad hoc etiam pertinet quod dictum est, edax ignis: de quo disputare non debeo, sed potius ipsos interrogare, quem ignem dixerit Dominus se uenisse mittere in hunc mundum. Hoc enim dictum est in Euangelio, quod illi accusare non possunt, non ut Christum honorent, sed ut decipiant Christianos.  Quod cum eis commemoratum fuerit, quemadmodum Dominus dixerit, Ignem ueni mittere in terram ; miseri dicunt: Sed illud aliud est. Quibus respondemus: Et hoc aliud est, noli metuere. Nam ipse Christus loquitur etiam in ueteri Testamento, cum dicit, Ego sum ignis edax ; qui loquitur in Euangelio, quod ignem uenerit in hunc mundum mittere, id est, uerbum Dei, quod est ipse. Nam ueteres utique Scripturas exposuit post resurrectionem discipulis, incipiens a Moyse et Prophetis omnibus, quando ipsi discipuli ignem se accepisse confessi sunt, dicentes: Nonne cor nostrum ardens erat in nobis in uia, cum aperiret nobis Scripturas ? Ipse est ignis edax: consumit enim ueterem uitam diuinus amor, et innouat hominem: ut ex eo quod Deus ignis est edax, faciat ut eum nos amemus; ex eo autem quod Deus zelans est, ipse nos amet. Nolite ergo timere ignem, quod est Deus [1 1Kb] : sed timete ignem, quem parauit hereticis Deus.

4. Quod enim Adimantus elegit de Euangelio locum, quem huic Legis capitulo tanquam contrarium apud imperitos obiiceret, ubi ait Dominus, Nemo bonus, nisi unus Deus, quoties inuenitur bonitas Dei in ueteri Testamento, quis numerare sufficiat? Unum tamen ponam, quod quotidie in Ecclesia cantatur: Confitemini Domino, quoniam bonus, quoniam in seculum misericordia eius . Certe et hoc zelanti Deo, sicut Manichei existimant, uidetur esse contrarium, et tamen in libris ueteris Testamenti cantatur. Item rex ille, qui cum filio suo nuptias faceret, inuenit inter discumbentes hominem non habentem uestem nuptialem; et eum primo amici nomine appellans, manibus et pedibus colligatis mitti iussit in tenebras exteriores : moleste intelligentibus non uidetur bonus. Et si ipsum quisquam capitulum Euangelii proponeret, et sicut facit Adimantus de ueteri Testamento, ita Euangelium calumniose accusaret, laudans potius ueteris Testamenti libros, ubi scriptum est, Confitemini Domino, quoniam bonus, quoniam in seculum misericordia eius; et reprehendens in Nouo, quod uocatus conuiua in tantum supplicium propter uestem mittitur; et hoc fraudulenta peruersitate assidue faceret, ut omnia loca lenitatis de ueteri Testamento colligeret, et loca seueritatis de Nouo, et hec sibi aduersa esse contenderet, laudans uetus, et reprehendens Nouum: similiter inueniret imperitos et diuinarum Scripturarum miserabiliter ignaros, quibus persuaderet uetus potius Testamentum, quam Nouum esse retinendum. Quod cum isti ex alia parte faciunt, id est, uetus reprehendentes, quasi contrarium Nouo, miror quod non cogitant posse aliquem aliquando utrumque legere, et diuina ope intellectum utrumque laudare; fraudemque istorum atque malitiam uel dolere tanquam hominum, uel cauere tanquam hereticorum, uel irridere tanquam imperitorum et superborum.



CAPUT XIu.

1. De eo quod scriptum est in Deuteronomio: Secundum desiderium anime tue occide,  et manduca omnem carnem, iuxta uoluptatem quam dedit tibi Dominus. Caue autem ne sanguinem manduces; sed effunde tanquam aquam super terram . His uerbis Legis Adimantus contrarium esse arbitratur quod in Euangelio Dominus ait, Ne grauentur corda uestra cruditate, et uinolentia, et curis secularibus : et quod ait Apostolus, Bonum est non manducare carnem, neque bibere uinum ; et iterum, Non potestis mense Domini communicare, et mense demoniorum . Nos autem omnia hec, siue que in ueteri, siue que in Nouo Testamento scripta sunt, et suis causis exigentibus posita dicimus, et sibi aduersa non esse monstramus. Quanquam et ipse in his uerbis que posuit de ueteri Testamento, animaduertere potuit, non ad immoderatam uoracitatem pertinere quod dictum est, Secundum desiderium anime tue occide, et manduca omnem carnem; quando sequitur, iuxta uoluptatem quam dedit tibi Dominus. Immoderatam enim uoluptatem non dedit tibi Dominus, sed quanta sustentationi nature salutique sufficiat. Quisquis autem sequitur immoderatam uoracitatem, suum uitium sequitur, non eam uoluptatem quam dedit Dominus: et ideo non est contrarium quod in Euangelio positum est, Non grauentur corda uestra cruditate, et uinolentia, et curis secularibus. Cum enim quisque non replet nisi eam uoluptatem quam Dominus dedit, id est, modestam atque naturalem, non grauatur cor eius cruditate, et uinolentia, et curis secularibus.

2. De carne autem non manducanda et non bibendo uino quod ait Apostolus, non quia illa immunda arbitratus est, hoc precepit, sicut isti exstimant, et errantes in errorem precipitant, quibus talia persuaserunt: sed cum ipse posuerit causam cur hoc dixerit, non est nobis hec interpretanda uel exponenda sententia. Sufficit enim ipsum de Apostoli Epistola totum locum huic sermoni contexere, ut et causa manifeste appareat cur hoc Apostolus dixerit; et istorum fraus, qui particulas quasdam de Scripturis eligunt, quibus decipiant imperitos, non connectentes que supra et infra scripta sunt, ex quibus uoluntas et intentio scriptoris possit intelligi. Sic ergo Apostolus ait: Infirmum autem in fide recipite, non in diiudicationibus [1 1Kb] cogitationum. Alius quidem credit manducare omnia [2 1Kb] : qui autem infirmus est, olera manducet [3 1Kb] . Qui manducat, non manducantem non spernat; et qui non manducat, manducantem non iudicet: Deus enim illum recepit. Tu quis es, qui iudices alienum seruum? Suo domino stat, aut cadit. Stabit autem: potens est enim Dominus statuere illum. Alius quidem iudicat alternos dies, alius autem iudicat omnem diem. Unusquisque in suo sensu abundet. Qui sapit diem, Domino sapit: et qui manducat, Domino manducat; gratias enim agit Deo: et qui non manducat, Domino non manducat, et gratias agit Deo. Nemo enim nostrum sibi uiuit, et nemo sibi moritur. Siue  enim uiuimus, Domino uiuimus; siue morimur, Domino morimur. Siue ergo uiuimus, siue morimur, Domini sumus. Ad hoc enim Christus mortuus est, ut mortuorum et uiuorum dominetur. Tu autem, quare iudicas fratrem tuum? aut tu quare spernis fratrem tuum? Omnes enim stabimus ante tribunal Domini. Scriptum est enim: uiuo ego, dicit Dominus, quia mihi curuabit [1 1Kb] omne genu, et confitebitur omnis lingua Deo. Igitur unusquisque notrum pro se rationem reddet. Non ergo amplius inuicem iudicemus: sed hoc magis iudicate, ne ponatis offendiculum aut scandalum fratribus. Scio et certus sum in Domino Iesu, quia nichil commune per illum, nisi ei qui putat aliquid esse commune, illi commune est. Nam si propter escam frater tuus contristatur, iam non secundum caritatem ambulas. Noli in esca tua illum perdere, pro quo Christus mortuus est. Non ergo blasphemetur bonum nostrum. Non est enim regnum Dei esca et potus; sed iustitia, et pax, et gaudium in Spiritu sancto. Qui enim in hoc seruit Christo, placet Deo, et probatus est hominibus. Itaque que pacis sunt sectemur, et que ad edificationem sunt in inuicem. Noli propter escam destruere opus Dei. Omnia quidem munda, sed malum est homini qui per offensionem manducat. Bonum est non manducare carnem, neque bibere uinum, neque in quo frater tuus offenditur. Tu fidem quam habes penes temetipsum, habe coram Deo. Beatus qui non iudicat semetipsum in quo probat. Qui autem discernit [2 1Kb] , si manducauerit, damnatus est, quia non ex fide. Omne autem quod non est ex fide, peccatum est . Numquid eget cuiusquam interpretatione, ut intelligatur cur hoc Apostolus dixerit; et quanta illi malitia de Scripturis certa queque discerpunt, quibus circumueniant imperitos? Nam et munda esse omnia dixit Apostolus secundum fidem; et ei esse immunda, qui putat immunda: et tunc esse ab eis temperandum, cum per offensionem accipiuntur, id est, cum aliquis infirmus putat sibi ab omnibus carnibus temperandum, ne incidat in carnem immolatitiam; et ideo eum qui manducat, potest arbitrari in honorem idolorum id facere, et ex eo grauiter offendi: cum ipsa immolatitia caro, si ex fide a nesciente accipiatur, neminem maculet. Unde alio loco idem apostolus interrogari uetat, cum quid de macello emitur, uel ab aliquo infideli quisquam uocatus, in mensa eius exhiberi sibi carnes uidet, quas isti immundas arbitrantur, non propter immolationem, sed quia carnes sunt, cum Apostolus clamet omnia munda esse, et omnem creaturam Dei bonam esse, et omnia sanctificari per uerbum et orationem: et tamen temperandum ab eis, si quis forte infirmus offenditur. Et quodam loco apertissime istos significauit, cum dicit, in nouissimis temporibus futuros quosdam prohibentes nubere, abstinentes a cibis quos Deus creauit . Hos enim proprie designat, qui non propterea temperant a cibis talibus, ut aut concupiscentiam suam refrenent, aut infirmitati alterius parcant, sed quia ipsas  carnes immundas putant, et earum creatorem Deum esse negant. Nos autem teneamus apostolicam disciplinam dicentem, quod omnia munda sint mundis , seruata moderatione euangelica, ut non grauentur corda nostra cruditate, et uinolentia, et curis secularibus.

3. Nam idem illud quod Apostolus ait, Non potestis mense Domini communicare, et mense demoniorum; non uideo cur opponendum huic loco Legis, et quasi contrarium Manichei esse crediderint. Non enim de immolationibus Lex loquitur, cum in Deuteronomio dicitur, Secundum desiderium anime tue occide, et manduca omnem carnem, iuxta uoluptatem quam dedit tibi Dominus; sed de cibis qui pertinent ad hominis alimentum. Sed quoniam Manichei etiam cum ad hominis cenam queque animalia preparantur, immolationem esse dicunt; secundum suum intellectum ista contraria esse putauerunt. Propterea et illum commemorauerunt locum, ubi Apostolus ait, Que immolant Gentes, demoniis immolant, et non Deo: cum Apostolus apertissime de uictimis loqueretur, que in templo offeruntur demonibus; non de his escis quas sibi homines preparant. Sic enim dicit: Quid ergo? dico quia idolis immolatum est aliquid, aut idolum est aliquid? Sed quia que immolant, demoniis, et non Deo immolant. Nolo uos socios demoniorum fieri. Non potestis calicem Domini bibere, et calicem demoniorum. Non potestis mense Domini participare, et mense demoniorum. An emulamur Dominum? Numquid fortiores illo sumus? Omnia licita sunt, sed non omnia expediunt: omnia licita sunt, sed non omnia edificant. Nemo quod suum est querat, sed id quod alterius. Omne quod in macello uenit, manducate, nichil interrogantes propter conscientiam. Domini enim est terra et plenitudo eius. Si quis uos uocauerit ex infidelibus, et uolueritis ire; omnia que apponuntur uobis, manducate, nichil diiudicantes propter conscientiam. Si quis autem uobis dixerit quia hoc immolatitium [1 1Kb] est; nolite manducare, propter illum qui indicauit, et propter conscientiam: conscientiam autem dico, non tuam, sed alterius. Quare enim libertas mea iudicatur ab alia [2 1Kb] conscientia? Si ego cum gratia participo, utquid blasphemor, pro quo gratias ago? Siue igitur manducatis, siue bibitis, siue quodcumque facitis, omnia in gloriam Dei facite . Hec attendant Manichei, et uideant quomodo dictum sit in Deuteronomio, Secundum desiderium anime tue occide, et manduca omnem carnem, iuxta uoluptatem quam Dominus dedit tibi. Quod enim de quibusdam carnibus non manducandis Iudeis preceptum est, et immunde sunt dicte, ad significationem ualet hominum immundorum, qui per figuras in ueteribus Scripturis sunt designati. Sicuti enim bos ille, cui trituranti uetat os alligari, euangelistam significat, sicut Apostolus apertissime exponit ; sic et illa que prohibita sunt, quasdam hominum  immunditias significant, que in societatem corporis Christi, id est, in Ecclesiam stabilem et sempiternam non recipiuntur. Nam quod ad cibos attinet, omnino nichil immundum esse, sed malum esse homini qui per offensionem manducat, manifestissime apparet.



CAPUT Xu.

1. De eo quod in Leuitico scriptum est: Separate a mundo immundum, et nemo manducet carnem cameli, asini, et leporis, et porci, et aquile, et milui, et corui, et uulturis, et reliquorum . Nusquam manifestius plenissima dolis et fraudibus anima huius hominis deprehendi potest, qui tanquam sibi aduersa atque contraria de utroque Testamento capitula obiecit, quam in hoc loco ubi commemorauit in Leuitico scriptum esse, ut a nonnullis animalium carnibus temperetur. Namque huic sententie illud ex Euangelio credidit opponendum, ubi Dominus dicit: Nihil est ingrediens in hominem, coinquinans eum; sed ea que procedunt de eo, coinquinant . Hoc si imprudens fecit, nichil cecius: si autem sciens, nichil sceleratius. Nonne ipse paulo ante posuerat Apostoli testimonium dicentis, Bonum est, fratres, non manducare carnem, neque bibere uinum ; dum cupit de Nouo Testamento ueteri aduersari, ubi dictum est, Secundum desiderium anime tue occide, et manduca omnem carnem ? Quomodo ergo nunc placet ei sententia Domini, qua dicit, nichil esse ingrediens in hominem quod coinquinet eum, sed ea coinquinare que de homine procedunt? Ubi se iste abscondat ab hac sententia? Quo fugiet, dicat mihi, quando immunditiam carnium fugiendam et a cibis sanctorum separandam, peruersa et superstitiosa imaginatione continentie precipit? Certe enim, si uerum est, non coinquinare illa que ingrediuntur in hominem, cum magno errore immundas esse dicunt escas Manichei, cum homines carne uescuntur. Si autem immunde sunt tales esce, quid de isto testimonio facient, quod euangelica et diuina auctoritate prolatum est, ubi Dominus dicit, non coinquinari hominem iis que ingrediuntur in eum, sed iis que procedunt de illo? An forte dicturi sunt, sicut solent dicere, cum Scripturarum eos urget auctoritas, hoc capitulum a corruptoribus Scripturarum insertum esse Euangelio? Cur ergo Adimantus hoc capitulo teste utitur, et inde conatur uetus Testamentum oppugnare, unde iste prosternitur? Cum enim quispiam catholicus christianus utriusque Scripture uenerator [1 1Kb] et intellector ei responderit, hec non esse contraria; quod illa de quorumdam carnibus animalium, quibus non esse uescendum populo adhuc carnali preceptum est, ad significationem posita sint humanorum morum, quos Ecclesia que corpus est Domini, in sue unitatis uinculum stabile et sempiternum recipere non potest, tanquam immundas escas respuens, et in sua uiscera non conuertens; ut omnia illa precepta carnali populo imposita futuram disciplinam spiritualis populi prophetarent: et ideo non ea repugnare sententie  Domini, qua uerissime dicit, non coinquinari hominem iis que per escam ingrediuntur in eum. Illa enim sententia seruis onera imponit; ista iam liberis iugum excutit seruitutis. Et illa tamen sic dicta est, ut seruorum onera fidem prenuntient liberorum. Omnia enim, sicut dicit Apostolus, in figura contingebant illis; scripta sunt autem propter nos [1 1Kb] , in quos finis seculorum obuenit . Si ergo in figuram contingebant que patiebantur, in figuram accipiebant que monebantur.

2. Cum ergo ista respondero, et hoc modo non esse contraria duo ista capitula de singulis Testamentis collata monstrauero, quid iste facturus est, contra quem dicit grauissimum testimonium testis quem contra aduersarium ipse produxit? Ipse enim commemorauit de Euangelio testimonium, Domino dicente non coinquinari hominem iis escis que ingrediuntur in eum: et ipse a carnibus abstinendum tanquam ab immundis escis monere et docere non cessat. Et tamen sensit quantam plagam sibi infligeret, et quanto ictu repercussus se ipse sauciaret. Ne quis enim eum interrogaret et diceret, Quomodo ergo prohibetis carnibus uesci, si Dominus dicit, sicut tu ipse commemoras, Nihil est ingrediens in hominem, coinquinans eum; sed ea que procedunt de eo, coinquinant? uoluit quasi adhibere medicinam sine causa in mortifero uulnere. Sic enim posuit ipsum euangelicum testimonium. In Euangelio, inquit, dicit ad turbam Dominus: Audite, et intelligite: Nihil est ingrediens in hominem, coinquinans eum, et cetera. Quod ergo commemorauit Dominum hoc ad turbam dixisse, nichil aliud ostendit, nisi non se ignorantia, sed malitia fecisse quod fecit: ut postea diceret Auditoribus suis ad turbam Dominum ista locutum esse, non ad paucos sanctos, quales se ipsi uideri uolunt; ut quoniam suos Auditores tanquam adhuc immundos permittunt carnibus uesci, sibi autem quasi iam mundis cum sceleratum atque nefarium esse arbitrantur, hoc etiam Dominum sensisse uideatur, quod non paucos sanctos, sed turbas ista docuerit. O hominem pessimum, securum de negligentia generis humani ad occultandas deceptiones suas! Non enim credebat aliquem existere, qui arriperet Euangelium, et cum scientia legeret, et inueniret hominem in ipsis pratis, quibus greges suos Dominus pascit, laqueos incautis et minus prouidis abscondentem. Nam de his uerbis commoti discipuli, et non credentes proprie, sed potius figurate Dominum locutum fuisse, cum diceret non coinquinari hominem iis que per cibos ingrediuntur in eum, quoniam Iudei erant etiam ipsi discipuli, qui fugiendos quarumdam carnium cibos a pueritia institutum acceperant, accedentes ad eum dixerunt ei: Scis quia Pharisei audito uerbo [2 1Kb] scandalizati sunt? At ille respondens ait: Omnis plantatio quam non plantauit Pater meus celestis, eradicabitur.  Sinite illos; ceci sunt, et duces cecorum. Cecus autem si ceco ducatum prestet, ambo in foueam cadunt. Cum ergo infidelitatem Iudeorum plantationem appellaret quam non plantauit Pater celestis, tamen adhuc Petrus putans esse illam parabolam, et propterea reprehensos Iudeos et cecos dictos, quod eam intelligere non potuerint, respondens dixit ei: Edissere nobis parabolam istam. Et ille manifestissime ostendens non esse parabolam, sed propriam locutionem, dixit ad eos: Adhuc et uos sine intellectu estis? Non intelligitis quia omne quod in os intrat, in uentrem uadit, et in secessum emittitur? Que autem procedunt de ore, de corde exeunt, et ea coinquinant hominem. De corde enim exeunt cogitationes male, homicidia, adulteria, fornicationes, furta, falsa testimonia, blasphemie; hec sunt que coinquinant hominem. Non lotis autem manibus manducare, non coinquinat hominem . De non lotis autem manibus Iudei mouerant questionem, cuius occasione Dominus generaliter de iis que in os intrant, et in uentrem uadunt, et in secessum emittuntur, hoc est, de alimentis nostris dixit sententiam. Quanquam ergo conuocatis ad se turbis eum dixisse scriptum sit, Non quod intrat in os coinquinat hominem, sed quod procedit ex ore: tamen iste quo timore hoc addiderit uerbis suis, quibus huiusmodi testimonium commemorauit, satis apparet, sicut paulo ante dictum est, ut haberet quod responderet eis qui sibi questionem mouissent, cur primates Manicheorum nefas sibi esse existimant carnibus uesci: uidelicet ut illud quod Dominus ait, turbis tantum, non Electis concessisse uideretur. Sed cum ex consequentibus declaratum sit etiam Petro seorsum interroganti, audientibusque discipulis, quos utique ad culmen Ecclesie producebat, ita respondisse Dominum, ut neque per parabolam se illa dixisse testatus sit, et ad omnes pertinere monstrauerit; non habent isti unde auferant cibos de faucibus hominum, et eas [1 1Kb] laqueo superstitionis astringant.

3. Fortassis aliquis eorum dicat: Edissere ergo quid significet caro porci, et cameli, et leporis, et milui, et corui, et ceterorum, a quibus abstinendum in Lege precipitur. Nolo, quia longum est. Sed fac me non posse; numquid propterea nullus potest? Et sunt iam uolumina innumerabilia in quibus ista exposita sunt. Nobis tamen ad hos refellendos satis est, quod eas obseruationes umbram esse futurorum, non ego, sed Apostolus dicit, cum etiam uetat seruiliter obseruari, sed tamen aliquid significare declarat, dicens: Nemo ergo uos iudicet in cibo, aut in potu, aut in parte diei festi, aut neomenie, aut sabbatorum, quod est umbra futurorum . Illa itaque futura que illis obseruationibus significabantur, posteaquam per Dominum Iesum Christum uenerunt, ablate sunt seruiles obseruationes: sed earum interpretationes tenentur a liberis. Quidquid enim futuram Ecclesiam significauit, prophetia est. Habes autem eumdem apostolum dicentem: Spiritum nolite spernere,  prophetiam nolite exstinguere; omnia legite, que bona sunt tenete . Legenda est ergo Scriptura diuina, et Spiritus sancti dispensatio cognoscenda, et intuenda prophetia; et reiicienda carnalis seruitus, et liberalis intelligentia retinenda.



CAPUT XuI.

1. De eo quod scriptum est in Deuteronomio: Obserua et sanctifica diem quem precepit tibi Dominus. Sex diebus laborabis, et facies omne opus tuum; septima uero die sabbati epulare Domino Deo tuo, nullum faciens opus ipse tu, aut filius tuus, aut filia tua, aut puer tuus, aut puella tua, bos tuus, et asinus tuus, omnia iumenta tua, et colonus tuus. Sic autem quiescet seruus tuus et ancilla tua, quemadmodum et tu. Memento quoniam seruus fuisti in Aegypto, et eruit te Dominus Deus tuus in manu potenti et brachio excelso. Idcirco precepit tibi Dominus custodire diem septimum . Et iterum in Genesi scriptum est quemadmodum Abrahe de circumcisione loquitur: Testamentum meum custodi, inquit, tu et semen tuum, quod erit post te. Hoc est testamentum meum quod seruabis inter me, et te et semen tuum: omne masculinum circumcides in carne preputii ipsorum; et sit hoc signum testamenti inter me et uos. Octaua autem die circumcidetis omnes masculos in gente uestra, ut etiam dominatum et comparatum circumcidatis preter alienigenam: et hoc erit testamentum in gente uestra. Et omnis masculus qui non circumcidet preputium suum, perdet animam suam de media plebe, quia testamentum meum dissoluit . Hec omnia uerba ueteris Testamenti, ut eis de Nouo Testamento aduersetur, proponit Adimantus, et contraria esse affirmat ea que Dominus dicit in Euangelio de proselyto: ue uobis, Scribe et Pharisei hypocrite, qui circumitis mare et terram ut faciatis unum proselytum; et cum feceritis, erit filius gehenne, multo plus quam estis uos . Quasi uero propterea Dominus proselytum dicat filium gehenne, quia circumciditur, et sabbatum obseruat; et non potius quia Iudeorum prauam conuersationem [1 1Kb] cogitur imitari, non qua obseruant precepta Legis, sed qua faciunt contra Legem. Quod alio loco de his apertissime dicit, ubi ait quod reiiciunt mandatum Dei, ut suam constitutionem confirment : quia cum Lex preceperit honorari patrem et matrem, instituerunt ipsi quomodo exhonorentur parentes. Et item cum eis dicit: ue uobis, Scribe et Pharisei, qui habetis clauem regni celorum, nec ipsi intratis, nec alios permittitis intrare . uel cum alio loco precepit audientibus [2 1Kb] , ut dictis Phariseorum et Scribarum obtemperarent, facta uero eorum non imitarentur. Ait enim: Super cathedram Moysi sedent: que dicunt, facite; sed que faciunt, facere nolite: dicunt enim, et non faciunt . Quo loco et auctoritatem Legis que per Moysen data est, confirmat Dominus, et tamen cauendos et fugiendos esse mores eorum qui Legi quam acceperant non obtemperabant,  apertissime ostendit. Istis autem peruersitatibus suis faciebant, ut cum aliquis gentilis ad Legem eorum transisset, id est, factus esset proselytus, haberet mores eorum, et fieret filius gehenne, multo plus quam ipsi essent. Dabant enim magnam operam ut Iudeus fieret aliquis ex Gentibus, et Iudeum factum cogebant suos mores pessimos imitari.

2. Neque illud quod de Apostolo tanquam contrarium commemorat, potuit aduertere Adimantus manicheus, omnino non esse contrarium; quia totus eius oculus non ad inquisitionem, sed ad reprehensionem Scripture intentus erat. Commemorat enim dicentem Apostolum: Circumcisus aliquis uocatus est? non adducat preputium. In preputio quis uocatus est? non circumcidatur: quia preputium nichil est, et circumcisio nichil est, sed obseruatio preceptorum Dei . Quid enim manifestius quam hoc Apostolum precipere, ut unusquisque sicut uocatus erat, sic maneret? Aduenientibus enim rebus, quarum erant umbre ille obseruationes, id actum est, ut ostenderetur in ipsis umbris non esse spem ponendam, sed in ipsis rebus quas ille umbre significabant esse uenturas, id est, Christum et Ecclesiam. Et propterea illa iam omnia inania erant: nec tamen ea tanquam noxia remouenda, sed tanquam superflua contemnenda Apostolus precipit; ut si quis Iudeus Christo credidisset, propter offensionem suorum non prohiberetur in ipsis superfluis remanere, nec tamen in eis salutem suam constitutam putaret: non enim signa illa, sed ea que his significantur in salutem introducunt. Ideoque preputium nichil est, et circumcisio nichil est, sed obseruatio mandatorum Dei. Et quod alio loco ait: Utinam et abscindantur qui uos conturbant ; non quia circumcisio contraria est Euangelio, dicit Apostolus, sicut Manichei putant: sed illud est Euangelio contrarium, ut quisque rem deserens, que per illam umbram figuratur, ipsius umbre sequatur inanitatem. Quod uolebant qui Gentibus in Christum credentibus iugum circumcisionis imponebant quasi ad salutem necessarium, cum iam non esset umbra in corpore figuranda, sed res ipsa in corde gestanda.

3. Et quod dicit, Dies obseruatis, et sabbata, et solemnitates; timeo uos, ne frustra laborauerim in uobis ; non sic scriptum est ut Adimantus ponit. Non enim nominat ibi sabbatum Apostolus. Dicit enim: Dies obseruatis et annos, et tempora; timeo uos, ne frustra laborauerim in uobis. Sed putat esse de sabbato dictum? Numquid et nos non dicimus ista non esse obseruanda, sed illa potius que his significantur? Illi enim ea seruiliter obseruabant, non intelligentes ad quarum rerum significationem et prenuntiationem pertinerent. Hoc in eis culpat Apostolus, et in omnibus qui seruiunt creature potius quam Creatori . Nam nos quoque et dominicum diem et Pascha solemniter celebramus, et quaslibet alias christianas dierum festiuitates. Sed quia intelligimus quo pertineant, non tempora obseruamus, sed que illis significantur temporibus. Manichei autem sic ea reprehendunt, quasi nullos dies et tempora  obseruent. Sed cum de his interrogantur secundum opinionem secte sue, omnia conantur exponere, ut non ipsa tempora, sed res, quarum illa signa sunt, obseruare uideantur. Quas quidem res fabulosas esse atque falsissimas, aliis locis ostenditur. Nunc ad hoc dictum est, ut ore suo cogantur fateri, posse talia rationabiliter celebrari: et ideo circumcisionem carnis et recte impositam seruis, et recte a liberis intellectam [1 1Kb] esse manifestum est. Repudiamus ergo eam carnalem cum Apostolo, et approbamus eam spiritualem cum Apostolo: et sabbati quietem non obseruamus in tempore; sed signum temporale intelligimus, et ad eternam quietem que illo signo significatur, aciem mentis [2 1Kb] intendimus. Repudiamus itaque temporum obseruationem cum Apostolo, et temporalium signorum intelligentiam tenemus cum Apostolo: duorumque Testamentorum differentiam sic probamus, ut in illo sint onera seruorum, in isto gloria liberorum [3 1Kb] ; in illo cognoscatur prefiguratio possessionis nostre, in isto teneatur ipsa possessio. Interpretatur Apostolus sabbatum ad Hebreos, cum dicit: Remanet igitur sabbatismus [4 1Kb] populo Dei . Interpretatur etiam circumcisionem, cum dicit de Abraham: Et signum accepit circumcisionis signaculum iustitie fidei . Apostolicam itaque interpretationem spiritualiter teneo: carnalem seruitutis obseruationem libertate contemno, utriusque Testamenti auctorem Deum uenerans, qui et ueteri homini fugienti tanquam dominus apposuit quod timeret, et nouo redeunti tanquam pater aperuit quod amaret.



CAPUT XuII.

1. De eo quod in Exodo scriptum est: Si aure audieris uocem meam, et facies quecumque precipio tibi; odero odientes te; et contristabo contristantes te: precedet te angelus meus, et adducet te ad Amorrheum, et Pherezeum, et Chananeum, et Iebuseum, et Gergeseum; et occidetis illos. Deos eorum ne adoraueritis, neque feceritis opera ipsorum; sed euersione euertite illos, et delete eorum memoriam . His uerbis de ueteribus Libris ita commemoratis, tanquam contrarium opponit Adimantus quod in Euangelio scriptum est, dicente Domino: Ego autem dico uobis: Diligite inimicos uestros, benedicite his qui uobis maledicunt, et benefacite iis qui uos oderunt, et orate pro iis qui uos persequuntur . Quo loco primo illud uidendum est, quod satis esse debuerit homini uolenti quasi contraria monstrare, quod de occidendis inimicis in ueteri Lege scriptum esse commonuit. Dominus enim de inimicis diligendis, utique de hominibus precepit; quos per nostram patientiam et caritatem ad salutem posse conuerti, et quiuis intelligit, et exemplis sepissime demonstratum est. Quid ergo sibi uult, quod adiungenda consequentia putauit, ubi scriptum est, Deos eorum ne adoraueritis, neque feceritis opera ipsorum; sed euersione euertite illos, et delete eorum memoriam; nisi quia et deos Gentium Manichei cogunt diligere? Et  quod in Euangelio Dominus ait, Diligite inimicos uestros, non solum ad homines, sed ad demonia quoque, uel etiam ad simulacra pertinere arbitrantur. Quod si ita est, quis non istam detestetur amentiam? Si autem non hoc arbitrantur, iste plurimum errauit, qui superstitiones Gentium euertendas esse preceptas in ueteri Testamento commemorare uoluit, cum in Nouo quod scriptum est de inimicis diligendis, tanquam contrarium uellet opponere.

2. Nos autem neque illud quod de hostibus hominibus occidendis in ueteribus Libris illi populo dictum est contrarium esse dicimus huic precepto euangelico, quo nobis ut inimicos nostros diligamus Dominus iubet: quandoquidem illa inimicorum interfectio carnali adhuc populo congruebat, cui Lex tanquam pedagogus data erat, sicut Apostolus dicit . Hi uero qui tunc in illo populo sancti et spirituales homines erant paucissimi, sicut Moyses, sicut Prophete, quo animo facerent illam inimicorum interfectionem, et utrum eos quos interficiebant, diligerent, multum latet indoctos et impios, qui diligunt cecitatem suam; qui quoniam non sunt idonei uidere ista, mole potius auctoritatis urgendi sunt. Quid enim est quod dicit Apostolus: Ego quidem absens corpore, presens autem spiritu, iam iudicaui quasi presens eum qui sic operatus est, in nomine Domini nostri Iesu Christi congregatis uobis et meo spiritu, cum potentia Domini Iesu, tradere eiusmodi satane in interitum carnis, ut spiritus saluus sit in die Domini Iesu ? Quid enim habet illa interfectio, quam multum isti exaggerant et inuidiose uentilant, nisi interitum carnis? Sed quia exposuit Apostolus quo animo faceret, satis declarauit in aliquem inimicum uindictam cum caritate posse procedere. Et tamen hic etiam alio modo fortasse interitus carnis, qui fit per penitentiam, potest intelligi. Ipsi autem legunt scripturas apocryphas, quas etiam incorruptissimas esse dicunt, ubi scriptum est apostolum Thomam maledixisse homini, a quo per imprudentiam palma percussus est, ignorante quis esset, maledictumque illud continuo uenisse ad effectum. Nam cum ille homo, quoniam minister conuiuii erat, ut apportaret aquam exisset ad fontem, a leone occisus et dilaniatus est. Quod ut manifestaretur ad aliorum terrorem, canis manum eius intulit mensis, ubi conuiuabatur Apostolus: atque ita cum causa quereretur a nescientibus, eisque panderetur, in magnum timorem et magnum honorem Apostoli eos esse conuersos; atque hinc Euangelii exordium commendandi exstitisse. Si uellet aliquis dentes Manicheorum in ipsos conuertere, quam mordaciter ista reprehenderet! Sed quia et ibi tacitum non est quo animo factum sit, uidetur dilectio uindicantis. Sic etenim in illa scriptura legitur, quod deprecatus fuerit Apostolus pro illo in quem temporaliter uindicatum est, ut ei parceretur in futuro iudicio. Si ergo tempore Noui Testamenti, quo maxime caritas commendatur, de penis uisibilibus diuinitus iniectus est carnalibus timor [1 1Kb] ; quanto magis tempore ueteris Testamenti hoc  congruisse illi populo intelligendum est, quem timor Legis tanquam pedagogi cercebat? Nam hec est breuissima et apertissima differentia duorum Testamentorum, timor et amor: illud ad ueterem, hoc ad nouum hominem pertinet; utrumque tamen unius Dei misericordissima dispensatione prolatum atque coniunctum. Et in ueteri Scriptura [1 1Kb] tacetur animus uindicantium, quia paucissimi spirituales diuinis reuelationibus quid facerent, nouerant, ut populus cui terror utilis erat, seuerissimo imperio domaretur: ut quemadmodum uidebant dari in manus suas interficiendos inimicos impios cultoresque simulacrorum, sic ipsi formidarent in manus inimicorum suorum dari, si Dei ueri iussa contemnerent, et ad cultum idolorum atque impietates Gentium laberentur. Nam et in ipsos similiter peccantes non dissimiliter uindicatum est. Sed omnis hec temporalis uindicta infirmos animos terret, ut enutritos sub disciplina erudiat, et a sempiternis atque ineffabilibus suppliciis possit auertere: quia plus timent carnales homines quod in presenti Deus uindicat, quam illud quod futurum minatur.

3. Potest ergo esse dilectio in uindicante. Quod unusquisque in filio suo probat, cum eum in mores pessimos defluentem, seuerissima cercitione constringit, et tanto magis, quanto magis eum diligit, atque hoc modo corrigi posse arbitratur. Non autem occidunt filios quos diligunt homines, quando eos corrigere uolunt: quia multi hanc uitam pro magno bono habent, et totum quare uolunt educare filios suos, in hac uita sperant. Fideles autem atque sapientes homines, qui credunt esse aliam uitam meliorem, et quanta possunt ex parte nouerunt; nec ipsi uindicant occidendo, cum filios suos uolunt corrigere, quia in hac uita eos posse corrigi credunt: Deus autem qui nouit quid cuique tribuat, uindicat occidendo in quos uoluerit, siue per homines, siue occulto rerum ordine; non quia eos odit in quantum homines sunt, sed in quantum peccatores sunt. Nam in ipsis ueteribus Libris legimus dictum Deo, Et nichil odisti eorum que fecisti : sed omnia, siue per penas siue per premia iustitia moderante disponit. Nonne apostolus Paulus Christianis fidelibus loquebatur, cum diceret: Probet autem se homo, et sic de pane edat, et de calice bibat. Qui enim manducat et bibit indigne, iudicium sibi manducat et bibit, non diiudicans corpus Domini. Propterea in uobis multi infirmi et egri, et dormiunt sufficientes. Si autem nos ipsos diiudicaremus, non utique diiudicaremur. Dum iudicamur autem, a Domino corripimur, ne cum mundo [2 1Kb] damnemur ? Ecce manifestum est Deum cum dilectione corrigere, non solum infirmitatibus et egritudinibus, sed etiam mortibus temporalibus, eos quos non uult damnare cum mundo.

4. Attendant hec isti, et uideant quomodo potuerint  et impie gentes dari in manus populi, quamuis adhuc carnalis, tamen unum Deum colentis, ut ab eo interficerentur; cum in eo tamen populo si qui essent spirituales, sine alicuius odio intelligerent dispensationem Dei: et quomodo non sit contrarium quod Dominus nobis in Euangelio precepit, ut diligamus inimicos nostros: de quibus tamen promittit ipse uindictam, cum de illo iudice similitudinem inducit, qui quotidianas interpellationes uidue mulieris petentis ut se uindicaret, quamuis esset iniustus, nec Deum timens, nec homines reuerens, tamen sustinere non potuit, et audiuit eam, ne ulterius tedium pateretur: ex cuius comparatione multo magis Deum, qui est benignissimus atque iustissimus, dixit uindicare electos suos de inimicis eorum . Huic isti audeant obiicere questionem, et dicant, si possunt: Quid est, quod iussisti ut inimicos nostros diligamus, et de illis nos uindicare disponis? An forte contra uoluntatem suorum sanctorum facturus est, eos quos illi diligunt, puniendo atque damnando? Imo ipsi potius ab ista calumniosa cecitate conuertantur ad Deum, et in utroque Testamento intelligant eius uoluntatem, ne in sinistra parte inueniantur inter eos quibus dicturus est Dominus: Ite in ignem eternum, qui preparatus est diabolo et angelis eius. Esuriui enim et non dedistis mihi manducare ; et cetera talia. Displicet enim istis miseris, quod Deus populo suo interficiendos tradidit inimicos; et ipsi panem mendicanti dari prohibent, non inimico, sed supplici. Intelligant potius sine odio esse posse uindictam, quam pauci intelligunt: et tamen quamdiu non intelligitur, tamdiu necesse est, ut lector in libris utriusque Testamenti magno labore aut errore iactetur, et putet contrarias sibi esse Scripturas.

5. Quam uindictam sine odio nondum Apostoli animo ceperant, quando irati eis a quibus non recipiebantur hospitio, quesiuerunt de Domino utrum uellet eos petere ignem de celo, sicut Elias fecerat, quo igne homines inhospitales consumerentur. Tunc respondit eis Dominus, dicens eos nescire cuius spiritus filii [1 1Kb] essent, et quod ipse liberare uenisset, non perdere : quoniam illi animo inimico perdere cupiebant eos, quos uolebant igne consumi. Postea uero cum impleti essent Spiritu sancto, et perfecti facti essent, qui iam possent etiam inimicos diligere, acceperunt potestatem uindicandi, quia iam sine odio poterant uindicare. Qua potestate Petrus apostolus usus est in eo libro quem isti non accipiunt, quoniam manifeste continet Paracleti aduentum, id est, consolatoris sancti Spiritus, quem lugentibus misit, cum ab eorum oculis ipse ascendisset in celum. Consolator enim tristibus mittitur, secundum illam eiusdem Domini sententiam. Beati lugentes, quoniam ipsi consolabuntur . Ipse etiam dicit: Tunc lugebunt filii sponsi, cum ablatus fuerit ab eis sponsus . In illo ergo  libro, ubi apertissime Spiritus sanctus, quem Dominus consolatorem promiserat, uenisse declaratur , legimus ad sententiam Petri cecidisse homines, et mortuos esse uirum et uxorem, qui mentiri ausi erant Spiritui sancto . Quod isti magna cecitate uituperant, cum in apocryphis pro magno legant, et illud quod de apostolo Thoma commemoraui, et ipsius Petri filiam paralyticam factam [1 1Kb] precibus patris, et hortulani filiam ad precem ipsius Petri esse mortuam; et respondent, quod hoc eis expediebat, ut et illa solueretur paralysi, et illa moreretur: tamen ad preces Apostoli factum esse non negant. Quis autem illis dixit, Non expediebat gentibus impiis interfici, quas traditas esse diuinitus in manus populi Iudeorum irridentes mirari se fingunt? Cum autem illa non odio, sed bono animo Apostoli fecerint; unde isti conuincunt animos uirorum spiritualium qui in illo populo fuerunt, quod eos oderant, qui per ipsos diuina iustitia de hac uita iubebantur auferri? Compescant potius temeritatem suam, et non decipiant imperitos, quibus aut non uacat legere, aut nolunt legere, aut peruerso animo legunt; et non attendunt et misericordiam et seueritatem Dei, utriusque Testamenti litteris commendari. Nam de inimici dilectione, ut non reddatur malum pro malo, in ueteribus Libris legitur: Domine Deus meus, si feci istud, si est iniquitas in manibus meis. Si reddidi retribuentibus mihi mala, decidam merito ab inimicis meis inanis . Quis hoc diceret, nisi qui sciret hoc Deo placere, ut malum pro malo nemo reddat? Sed hoc perfectorum est, ut non oderint in peccatoribus nisi peccata, ipsos autem homines diligant; et cum uindicant, non uindicent acerbitate seuitie, sed moderatione iustitie; ne ipsa relaxatio peccati plus noceat peccatori, quam pena uindicte. Nec tamen hoc fecerunt iusti homines; nisi auctoritate diuina: ne quis arbitretur passim sibi esse permissum necare quem uelit, aut iudicio persequi, aut penis quibuslibet affligere. Aliquando autem aperte ponitur in Scripturis ipsa diuina auctoritas, aliquando autem occultatur, ut et manifestis lector instruatur, et exerceatur obscuris.

6. Certe inimicum et persecutorem suum nimis ingratum et nimis infestum Saül regem accepit Dauid in potestatem, ut ei faceret quod uellet; et elegit parcere potius, quam occidere. Non enim erat iussus occidere, sed neque prohibitus: imo etiam diuinitus audierat se impune facere quidquid uellet inimico; et tamen tantam potestatem ad mansuetudinem contulit . Dicatur mihi quem timuit, cum interficere noluit. Nec hominem possumus dicere timuisse, quem acceperat in potestatem; nec Deum, qui dederat. Ubi ergo nec difficultas fuit occidendi, nec timor, dilectio profecit inimico [2 1Kb] . Ecce Dauid ille bellator impleuit preceptum Christi, quod accepimus, ut diligamus inimicos. Atque  utinam hoc imitarentur isti, qui humanum affectum misericordie ad nescio que crudelia deliramenta torserunt! Dum enim credunt panem plorare, quod fieri non potest, non eum porrigunt homini, quem plorantem uident. Fortassis dicant, sicut solent ceci iactare insana conuicia, meliorem fuisse Dauid qui pepercit inimico, quam Deum qui dederit ei occidendi potestatem: quasi uero Deus nescierit cui dederit hanc potestatem. Nouerat utique uoluntatem serui sui, sed ut ceteris etiam hominibus ad imitandum innotesceret ea que in corde Dauid iam Deo nota erat inimici dilectio, dedit illi in potestatem inimicum, quem nondum uolebat occidi, propter certam rerum dispensationem [1 1Kb] , quam per illum impleri oportebat. Ita et Dauid bonitas commendata est, ut haberent homines quod amarent; et Saülis regis malitia ad exitum digniorem dilata est, ut haberent homines quod timerent.



CAPUT XuIII.

1. De eo quod in Deuteronomio scriptum est: Si aure audieris uocem Domini Dei tui, benedictus es in agro tuo, benedictus es in prato tuo, benedictus fructus uentris tui, et fructus terre tue, et generationes iumentorum tuorum, et armentum boum tuorum, et grex ouium tuarum; benedictus es in introitu tuo et egressu . Huic capitulo illud dicunt in Euangelio esse contrarium: Si quis uult me sequi, abneget semetipsum sibi, et tollat crucem suam, et sequatur me. Quid enim prodest homini, si totum mundum lucretur, anime autem sue detrimentum patiatur? Aut quam dabit homo commutationem pro anima sua ? Sed ex illa regula ostenditur non esse contrarium, qua notum esse iam debet, carnali adhuc populo congruenter carnalia et temporalia premia fuisse promissa, sed tamen ab uno Deo, cuius est creatura omnis et superior et inferior. Certe enim ipse Adimantus posuit testimonium de Euangelio, ubi Dominus ait: Nolite iurare, neque per celum, quia thronus eius est; neque per terram, quia scabellum est pedum eius . Quod quidem et in ueteribus Libris scriptum est: Celum mihi thronus est, terra scabellum pedum meorum . Quid ergo mirum si bona throni sui dat spiritualiter sibi seruientibus, et bona scabelli pedum suorum dat carnaliter sibi seruientibus; cum spiritus superior sit, et caro inferior, sicut superiora sunt celestia, et inferiora terrestria? Quanquam illa omnia, id est, ager, et pratum, et fructus uentris, et fructus terre, et iumentorum, et armentum boum, et grex ouium possint etiam spiritualiter intelligi. Sed nunc ad rem non pertinet ista tractatio. Si autem in ipso Nouo Testamento, cuius premium et hereditas ad nouum hominem pertinet, tamen et Dominus iisdem ipsis quos uult esse rerum temporalium contemptores, ut in Euangelio sibi seruiant, promittit multiplicationem earumdem rerum in hoc seculo, dicens quod accipient in hoc seculo centies tantum, in seculo autem uenturo uitam eternam : sicut etiam in ueteri Scriptura dicitur, Fideli homini totus mundus  diuitiarum est . Unde exsultat Apostolus dicens, Quasi nichil habentes, et omnia possidentes : si ergo in Nouo Testamento preter eternam possessionem que promittitur sanctis, huius quoque possessionis que transitura est, multiplicatio non subtrahitur, et tanto fit uberior, quanto contemptius possidetur; quanto magis in ueteri Testamento carnalis populi premia talia esse debuerunt, ipso tamen uno et uero Deo gubernatore omnium temporum omnia pro tempore moderante et administrante.

2. Sed ne in solis Noui Testamenti libris isti arbitrentur hec esse contempta, audiant prophetam abiicientem talem felicitatem, et ad unum Dominum Deum confugiendum esse cantantem. Ita enim dicit: De gladio maligno erue me, et exime me de manu filiorum alienorum, quorum os locutum est uanitatem, et dextera eorum dextera iniquitatis. Quorum filii ipsorum uelut nouelle constabilite in iuuentute sua. Filie eorum composite et ornate uelut similitudo templi. Cellaria eorum plena, eructantia ex hoc in hoc. Oues eorum fecunde, multiplicantes in exitibus suis; boues eorum crasse. Non est ruina sepis, nec exitus, neque clamor in plateis eorum. Beatum dixerunt populum cui hec sunt; beatus populus cuius Dominus Deus ipsius . Attendant ergo quomodo irrideatur ista felicitas in hominibus impiis, et tota beatitudo in Deo solo inconcussa figatur. Illi enim dicunt beatum populum cui hec sunt; sed beatus populus cuius est Dominus Deus ipsius. Quod autem etiam illud contrarium esse putauerunt huic loco ueteris Testamenti, quod Dominus ait, Omnis qui confusus fuerit me aut uerba mea in gente ista adultera et peccatrice, et Filius hominis confundetur illum, cum uenerit in gloria Patris sui et laude sanctorum ; quod pertineat ad contemptum rerum temporalium non uideo. Quod si propterea pertinet, ne aliquis territus de talium rerum damnis, Christum confiteri aut erubescat, aut timeat, quid habent quod dicant? Dicimus ita esse ista munera Dei, ut tamen sint infima, et in comparatione salutaris confessionis, non solum amittenda, sed ultro etiam proiicienda: carnalibus tamen hec amantibus, et nondum capientibus promissa celestia, ne ab idolis et demonibus ista peterent, utiliter a Domino Deo esse pollicita.



CAPUT XIX.

1. De eo quod scriptum est in Lege: Ego sum qui diuitias do amicis meis, et paupertatem inimicis meis. Huic sententie illud opponunt quod Dominus dicit, Beati pauperes spiritu, quoniam ipsorum est regnum celorum : et, ue uobis diuitibus, quia percepistis consolationem uestram . Sed cur nolunt et alia in Euangelio contueri? Ubi enim scriptum est, Beati pauperes spiritu, quoniam ipsorum est regnum celorum; ibi sequitur, Beati mites, quoniam ipsi hereditate possidebunt terram. Ecce habent amicos Dei hereditate terre diuites fieri. Cum autem ad tantam egestatem diues ille redigitur, ut ab eo paupere quem neglexerat, digito breui in aqua tincto arenti lingue sue humorem stillari deprecetur  , intelligant quomodo fiant pauperes inimici Dei, et id esse cognoscant quod in Lege scriptum est: Ego sum qui diuitias do amicis meis, et paupertatem inimicis meis.

2. Nam istas diuitias temporales et in ueteri Scriptura esse contemptas et superius docui, et innumerabilibus locis qui legere uoluerit, inueniet. Unde est etiam illud: Melius est modicum iusto, super diuitias peccatorum multas . Et illud: Bonum mihi lex oris tui, super millia auri et argenti . Et illud: Iudicia Dei uera iustificata in idipsum [1 1Kb] , desiderabilia super aurum et lapidem pretiosum multum . Et illud: Beatus uir qui inuenit sapientiam, et immortalis qui uidet prudentiam. Melius est enim illam mercari, quam auri et argenti thesauros. Pretiosior est autem lapidibus optimis, non resistit illi ullum malum; bene nota est omnibus appropinquantibus ei, et eis qui considerant eam diligenter. Omne autem pretiosum non est illi dignum . Et illud: Propter hoc optaui, et datus est mihi sensus, et inuocaui, et uenit in me spiritus sapientie. Et preposui illam regnis [2 1Kb] et sedibus, et honestatem nichil esse duxi ad comparationem ipsius. Nec comparaui illi lapidem pretiosum: quoniam omne aurum in comparatione illius arena est exigua, et tanquam lutum estimabitur argentum ad illam . Hec isti si aut legerent aut non impie legerent, uiderent omnia in utriusque Testamenti scripturis, et ad expetendum et ad fugiendum, et ad sumendum et ad reiiciendum sibi concordantia et suis gradibus ordinata.



CAPUT XX.

1. De eo quod scriptum est in Lege: Si ambulaueritis in lege, et precepta mea custodieritis; dabo pluuias tempore suo, et producet terra fructus suos, et arbores poma, et uindemie tue messibus succedent, et satio uindemiis: et saturabimini, et sedebitis in pace in terra uestra, et dormietis, et non erit qui uos terreat: et perdam omnem belluam ex terra uestra; et persequemini inimicos uestros, et cadent ante uos in gladio: et insequentur quinque ex uobis centum, et centum ex uobis persequentur decem millia, et concident inimici uestri ante uos in gladio: et ueniam, et benedicam uos, et multiplicabo uos, et disponam uos. Manducabitis uetus quod inueterauit, et proiicietis uetus ante nouum . Iam neminem oportet postulare a nobis, ut hec ostendamus quam congruenter illi populo Deus promiserit. Multa enim de hac re diximus, et cui parua sunt, nimis tardus est. Sed tamen quod etiam huic loco de Nouo Testamento dicunt esse contrarium: illud uidelicet quod Dominus ait, Nolite portare aurum, neque argentum, neque nummos in zonis uestris; non peram in uia, neque duas tunicas, neque calceamenta, neque uirgam; dignus est enim operarius mercede sua : quid mirum si hec Euangelistis donauerit? Numquid in hoc ministerium populus Iudaicus uocabatur? Que tamen omnia spiritualiter perscrutanda sunt, ne ipse Dominus  hominibus impiis contra sua precepta fecisse uideatur, qui etiam loculos habebat, quibus ad necessarium uictum pecunia portabatur . Nisi forte dicturi sunt in zonis habere pecuniam, peccatum esse; in loculis autem, non esse peccatum. Non autem ista iussa, sed permissa esse Apostolis, ex hoc intelligitur, quod apostolus Paulus manibus suis operatus uictum querebat, non abusus ea potestate, sicut ipse loquitur, quam Dominus Euangelistis dedit . Quod enim permittitur a Domino, etiam non facere licet: quod autem iubetur, nisi fiat peccatum est.

2. Addunt etiam de illo diuite, cui Deus dixerat, Stulte, hac nocte a te animam tuam expetam; que autem preparasti, cuius erunt ? et dicunt non minus huic capitulo Legis esse contrarium: cum in isto inanitas irrisa sit uane letitie, qui incerta illa pro certis habuit; populo autem Isrel certam faciebat illam pollicitationem omnipotentia pollicentis. Unde apostolus Paulus scribens ad Timotheum, de diuitibus seculi huius, quos nouerat in Ecclesie membris habere suum locum, ita loquitur: Diuitibus huius seculi precipe, non superbe sapere, neque sperare in incerto diuitiarum, sed in Deo uiuo, qui prestat nobis omnia abundanter ad fruendum: benefaciant, diuites sint in operibus bonis, facile tribuant, communicent, thesaurizent sibi fundamentum bonum in futurum, ut apprehendant ueram uitam . Quis hic non intelligat non esse culpabile habere ista, sed amare et spem in eis ponere, et ea preferre aut etiam conferre ueritati, iustitie, sapientie, fidei, bone conscientie, caritati Dei et proximi, quibus omnibus anima [1 1Kb] pia diues est in secretis suis coram oculis Dei? Sed ut diligatur Deus, qui diligentibus se ista cuncta et inuisibilia et eterna largitur, id est, se ipsum his omnibus plenum donat dilectoribus suis: ut ergo ipse diligatur, illo etiam tempore quo carnalis anima, carnis uidelicet affectibus implicata, nisi temporalia desiderare non nouit, persuadendum illi est, quod etiam ista Deus dat homini; quia et uerum est, et utilissime creditur. Hoc populo Isrel factum est per illas pollicitationes, quas imperitissime miseri derident, ut etiam in ipsis infimis rebus, quomodo possent, Deum diligere assuescerent, quamuis plus [2 1Kb] ibi operetur timor. Que tamen omnia dona temporalia figure sunt donorum eternorum, et illa de inimicis uictoria presignat uictoriam de diabolo et angelis eius.

3. Et quod isti adiecerunt quasi contrarium ueteri Testamento, quod Apostolus loquitur, Deum non pugna et dissensione, sed pace delectari : sciant talem Deum predicari in Scripturis illis, cui pacem suam nemo possit auferre; non qualem ipsi predicant, qui timens ne irrueret bellum regionibus suis, membra sua longe misit, ut peregrina bella tolerarent, et postea liberari atque purgari uicta et inquinata  non possent. In natura uero humana, que peccato in inferiora defluxit, ita Deus pace delectatur, ut non relinquat libramenta iustitie, nec pacem quam diligit uelit calcari a peccantibus, sed amari a certantibus, apprehendi a uictoribus, et ea carnalibus figurata promittere, spiritualibus aperta monstrare.



CAPUT XXI.

De eo quod scriptum est in Deuteronomio: Maledictus omnis qui in ligno pependerit . Licet sepe a Manicheis ista questio uentilata sit, non uideo tamen quid habeat huic sententie contrarium quod ex Euangelio Adimantus opponendum putauit, ubi Dominus ait. Si uis perfectus esse, uende omnia quecumque possides, et diuide pauperibus, et tolle crucem tuam, et sequere me . Hic preterquam quod crucem nominat, nichil attendit esse contrarium ei quod dictum est, Maledictus omnis qui in ligno pependerit: quasi uero talem crucem possit quisque tollere et sequi Dominum. Sed illa tollitur, cum sequimur Dominum, de qua dicit Apostolus: Qui autem Iesu Christi sunt, carnem suam crucifixerunt cum passionibus et concupiscentiis . Tali enim cruce uetus homo, id est, uetus uita perimitur, quam de Adam traximus, ut quod in illo fuit uoluntarium, in nobis fieret naturale. Quod ostendit Apostolus dicens: Fuimus et nos aliquando natura filii ire, sicut et ceteri . Si ergo uetus uita de Adam, unde et nomine ueteris hominis uetus uita significatur; quid absurdum habet, quod in ueterem hominem maledictum prolatum est, quem Dominus suspendit in ligno? Quia ex ipsa successione mortalitatem gestauit, de uirgine Maria mortaliter natus, habens carnem non peccatricem, sed tamen similitudinem gerentem peccati [1 1Kb] ; quia mori poterat, et mors de peccato est. Unde etiam est illud: Scientes quia uetus homo noster simul confixus est cruci cum illo, ut euacuetur corpus peccati . Non ergo Dominus per linguam Moysi famuli Dei, sed mors ipsa meruit maledictum, quam Dominus noster suscipiendo euacuauit. Mors itaque illa pependit in ligno, que per mulierem ad hominem serpentina persuasione peruenit. Unde etiam serpentem, ad significationem ipsius mortis, Moyses in eremo exaltauit in ligno. Et quoniam a mortiferis cupiditatibus per fidem sanamur crucis Domini, qua cruce mors ligno suspensa est; propterea qui serpentum morsibus uenenabantur, conspecto serpente qui fixus erat atque exaltatus in ligno, continuo sanabantur . Huic sacramento ipse Dominus attestatus est dicens: Sicut enim Moyses exaltauit serpentem in eremo, ita exaltari oportet Filium hominis . Suscipiendo autem ignominiosissimum apud homines mortis genus Dominus noster, iehsu Christus, hoc est, mortem crucis, commendauit nobis dilectionem suam, ut merito Apostolus diceret, accendens nos in eius caritatem: Christus nos redemit de maledicto Legis, factus pro nobis maledictum.  Scriptum est enim: Maledictus omnis qui pendet in ligno . Ut non solum nullam mortem, sed etiam nullum mortis genus Christiana libertas, sicut Iudaica seruitus, formidaret.



CAPUT XXII.

De homine quem lapidari Deus iussit, qui sabbato inuentus est ligna colligere . Dominus in Euangelio ubi hominis manum aridam sanauit die sabbati , diuinum opus fecit, non humanum; nec ab otio recessit qui iussit et factum est. Et ideo non est simile hoc factum ligna colligenti, quod facere cum inuentus esset homo die sabbati, iussu Dei lapidatus est. De seruili autem obseruatione sabbati, et de uindicta temporalis mortis, iam multa dicta sunt. Sicut enim tempore caritatis bonitas, sic tempore timoris seueritas Dei maxime commendatur. Et cum adhuc non oporteret ante aduentum Domini nudare populo legitimarum sacramenta figurarum, non inuitabantur significata intelligere, sed iussa cogebantur implere: nondum enim Deo inherebant per spiritum, sed per carnem legi seruiebant. Miror autem quod isti plangunt lapidatum hominem Dei precepto, quia contra iussum Legis ligna collegit, et non plangunt arborem arefactam uerbo Christi , que contra nullum preceptum fecerat; cum talem animam arboris esse credant, qualem hominis.



CAPUT XXIII.

De eo quod scriptum est: Mulier tua sicut uinea frondescens, et filii tui ut nouelle oliuarum in circuitu mense tue, et uidebis filios filiorum tuorum; et scies quia hoc modo benedicitur homo qui timet Dominum . Hoc per prophetam figurate dictum, et ad significationem Ecclesie pertinere Manichei non intelligunt, et putant contrarium esse quod in Euangelio Dominus de spadonibus ait, qui se ipsos castrant propter regnum celorum . Sed nos iam et de uiro, et de uxore, et de spadonibus, quantum satis fuit, in tertio capitulo disseruimus.



CAPUT XXIu.

De eo quod scriptum est apud Salomonem: Imitare formicam, et intuere diligentiam eius, quia ab estatis tempore usque ad hiemem colligit sibi alimonias . Neque hoc intelligunt Manichei spiritualiter esse accipiendum, et putant preceptum esse ut thesaurizemus in terra, aut etiam curemus hec horrea, que sine ullo precepto multum homines implere festinant. Et ideo illud Adimantus ex Euangelio dicit aduersum esse huic sententie, ubi Dominus ait: Nolite cogitare de crastino . Sed neque hoc intelligunt ad id pertinere, ut temporalia non amemus, neque timeamus ne nobis desint necessaria, et propter ipsa conquirenda uel Deo uel hominibus seruiamus. Nam si hoc ideo dictum est, ut non seruetur panis in crastinum, magis hoc implent uagi Romanorum, quos Passiuos  appellant,  qui annona quotidiana satiato uentre, aut donant statim quod restat, aut proiiciunt, quam uel Domini discipuli, qui etiam cum ipso Domino celi et terre in terra ambulantes loculos habebant; uel Paulus apostolus, qui omnium terrenorum contemptor, sic tamen gubernauit ea que presenti uite erant necessaria, ut etiam de uiduis preceperit dicens, Si quis fidelis habet uiduas, sufficienter tribuat illis, ut non grauetur Ecclesia, quo ueris uiduis sufficere possit . Sed tamen illud de formica ita positum est, ut quemadmodum illa estate colligit unde in hieme pascatur, sic unusquisque Christianus in rerum tranquillitate, quam significat estas, colligat uerbum Dei, ut in aduersitate et tribulationibus, que hiemis nomine significantur, habeat unde spiritualiter uiuat. Non enim in pane solo uiuit homo, sed in omni uerbo Dei . Si autem hoc eos mouet, quod in terra condit formica quod colligit; irascantur etiam illi thesauro quem Dominus in agro dicit inuentum .



CAPUT XXu.

De eo quod scriptum est in Osee: Da illis uentrem uacuum et ubera arida: mortifica semen uentris ipsorum, ne pariant . Et hec prophetica locutio est utique figurata. Nam et uentrem non carneum intelligunt in Euangelio, cum legunt: Flumina aque uiue fluent de uentre eius . Et ubera quedam habebat Apostolus, cum diceret, Lac uobis potum dedi, non escam : et iterum, Factus sum paruulus in medio uestrum, tanquam si nutrix fouens filios suos . Et Galatas ad carnalia declinantes iterum parturit, donec Christus in eis formetur . Et ideo huic prophetice sententie non repugnat quod Adimantus posuit ex Euangelio, quod in resurrectione a mortuis, neque nubent, neque uxores ducent, neque morientur, sed sunt ut Angeli Dei . Nam hoc est utique quod accipiunt etiam spadones, de quibus Isaias loquitur: Locum nominatum multo meliorem filiorum et filiarum, nomen eternum dabo eis, inquit . Non ergo isti arbitrentur in solo Euangelio tale premium promitti sanctis: uentremque uacuum et ubera arida et mortificatum semen, ne pariant, intelligant de his esse dictum de quibus dicit Apostolus, Sicut enim Iamnes et Iambres [1 1Kb] restiterunt Moysi, sic et isti resistunt ueritati, homines mente corrupti, reprobi circa fidem: sed ultra non proficient; dementia enim eorum manifesta erit omnibus, sicut et illorum fuit . Cum ergo ultra non proficient, tunc habebunt uentrem uacuum, et ubera arida, et mortificatum semen. In qua sententia se isti tanquam in speculo dignentur inspicere.



CAPUT XXuI.

De eo quod scriptum est in Amos propheta: Si fieri potest ut ambulantes duo in uia minime se agnoscant, et leo sine preda ad catulum suum  reuertatur; si decidet auis sine aucupe in terram, si tendunt muscipulam sine causa, ut nichil capiant; si dabit sonum tuba in ciuitate, ut plebs non terreatur: ita etiam malum aliquod in ciuitate non perpetratur, quod Dominus non faciet . Malum hoc loco non peccatum, sed pena intelligenda est. Dupliciter enim appellatur malum; unum quod homo facit, alterum quod patitur: quod facit, peccatum est; quod patitur, pena. De penis ergo loquebatur Propheta, cum hoc diceret. Diuina enim prouidentia cuncta moderante et gubernante, ita homo male facit quod uult, ut male patiatur quod non uult. Sic autem isti accusant Prophetam ista dicentem, quasi in Euangelio non legerint: Nonne duo passeres asse ueneunt, et unus ex his non cadit in terram sine Patris uestri uoluntate ? Ita ergo Deus malum facit, quod non ipsi Deo malum est, sed eis in quos uindicat. Itaque ipse, quantum ad se pertinet, bonum facit; quia omne iustum bonum est, et iusta est illa uindicta. Et ideo non est contrarium, quod Adimantus obiicit dixisse Dominum: Arbor bona fructus bonos facit; mala autem arbor malos fructus facit . Quamuis enim malum sit gehenna damnato; iustitia tamen Dei bona est, et ipse fructus est ex arbore bona. Ille autem malis peccatorum suorum thesaurizat sibi iram in die ire et reuelationis iusti iudicii Dei, qui reddet unicuique secundum opera sua . Quanquam iste due arbores manifestissime in similitudine duorum hominum posite sint, id est, iusti et iniusti: quia nisi quisque uoluntatem mutauerit, bonum operari non potest. Quod in nostra potestate esse positum, alio loco docet, ubi ait: Aut facite arborem bonam, et fructum eius bonum; aut facite arborem malam, et fructum eius malum  . Illis enim hoc dicit, qui putabant se bona loqui posse, cum essent mali, hoc est, bonos fructus facere, cum essent arbores male. Sic enim et subiungit: Hypocrite, quomodo potestis bona loqui, cum mali sitis ? Mala ergo arbor fructus bonos facere non potest: sed ex mala fieri bona potest, ut bonos fructus ferat. Fuistis enim aliquando tenebre, inquit Apostolus; nunc autem lux in Domino. Tanquam si diceret, Fuistis aliquando arbores male, et ideo non poteratis tunc nisi malos fructus facere: nunc autem lux in Domino, id est, et iam facti arbores bone, date fructus bonos; quod sequitur dicens, Sicut filii lucis ambulate: fructus enim luminis est in omni iustitia et ueritate; probantes quid sit beneplacitum Domino . Nam et in ipso Euangelii capitulo, si non studio maleuolentie fugeret Adimantus, posset aduertere quomodo dicatur Deus malum facere. Ibi enim ait Dominus, quod etiam iste commemorauit: Omnis arbor que non facit fructus bonos, excidetur, et in ignem mittetur . Hec sunt mala que Deus facit, id est, peccatoribus penas, quod in ignem mittet arbores, que in malitia perseuerantes fieri bone noluerint, cum hoc ipsis arboribus malum sit. Deus autem, ut sepe dixi, non dat fructus malos,  quia iustitie fructus est uindicta peccati.



CAPUT XXuII.

De eo quod in Isaia propheta scriptum est: Ego sum Deus qui facio pacem, et constituo mala . Etiam hoc eadem regula soluitur. Non enim reprehendit Adimantus quod dixit Deus, facio pacem; sed quod dixit, constituo mala. Cum Paulus apostolus hec duo similiter uno in loco etiam latius tractauerit dicens, uides ergo bonitatem et seueritatem Dei: in eos quidem qui ceciderunt, seueritatem; in te autem bonitatem, si permanseris in bonitate: alioquin et tu excideris, et illi si non permanserint in incredulitate, inserentur. Potens est enim Deus iterum inserere illos . In hoc sermone apostolico satis apparet bonitas Dei, secundum quam dixit Isaias, Ego sum Deus qui facio pacem; et seueritas, secundum quam dixit, constituo mala. Simul etiam ostendit in nostra potestate esse, ut uel inseri bonitate ipsius, uel excidi seueritate mereamur  . Non ergo est Isaie contrarium Euangelium, sicut putat, uel potius putari cupit Adimantus, ubi Dominus ait: Beati pacifici, quia filii Dei uocabuntur . uel ex ipsa enim parte debuit agnoscere, etiam Isaiam scire filios Dei esse pacificos, quia per eum dixit Deus, Ego sum qui facio pacem. Sed cum in alia parte ad male intelligendum oculum fixit, in altera se ipse excecauit. Quod si uellet alius similiter cecus dicere bonum esse uetus Testamentum, ubi dicit Deus, Nolo mortem peccatoris, quantum ut reuertatur et uiuat ; malum autem esse Nouum Testamentum, ubi dicit Christus, Ite in ignem eternum, qui preparatus est diabolo et angelis eius : nonne in foueam cadens omnes qui se sequerentur, indoctos et Scripturarum ignaros in imperitie cecitatem germinante [1 1Kb] malitia secum pariter precipitaret? Qui autem oculo pio legit, et in Nouo Testamento inuenit quod isti accusant in uetere, et in uetere quod laudant in Nouo.



CAPUT XXuIII.

1. De eo quod scriptum est in Isaia: Et factum est eo anno quo mortuus est Ozias rex, uidi Dominum sedentem in sede altissima; et plena erat domus glorie ipsius, et in circumitu Seraphim stabant, senas alas habentes, et binis quidem operiebant faciem ipsius, binis uero pedes . Huic loco illud opponit Adimantus, quod ait Apostolus: Regi autem seculorum inuisibili honor et laus in secula . In qua questione querendum est, quid ei uisum fuerit; uel in illa uisione Isaie binas alas pretermittere, quibus uolabant Seraphim, dicentes. Sanctus, sanctus, sanctus Dominus Deus sabaoth: uel in Apostoli uerbis non totum dicere. Nam ita dicit Apostolus: Regi autem seculorum inuisibili, incorruptibili, soli Deo honor et gloria in secula seculorum. An forte timuit ne Trinitatis commemoratio commendaret Prophetam lectori, et aliquid magnum ibi latere suspicaretur? Ter enim dicitur, Sanctus, sanctus, sanctus Dominus Deus sabaoth. In Apostolo autem forte  uidit, quod si dixisset, incorruptibili Deo; responderetur illi quod nunc istis dicimus: Quid ergo incorruptibili Deo factura erat gens tenebrarum, si cum ea pugnare noluisset? Aut si forte mendosos codices legerat, aut iste mendosus est ubi nos ipsum Adimantum legimus, non est diutius de re dubia disserendum: sed iam querendum est quomodo et Propheta dixerit uidisse se Deum in sede altissima, et apostolus Paulus uerum dixerit, inuisibilem Deum. Interrogo itaque istos utrum inuisibilia possint conspici. Si dicunt posse; quid ergo calumniantur, si Deum inuisibilem Propheta conspexit? Si autem dicunt non posse; ipsi Apostolo potius calumnientur, si audent, qui ait: Inuisibilia enim Dei, a constitutione mundi, per ea que facta sunt, intellecta conspiciuntur . Ipse enim dixit esse inuisibilia; et ipse rursus dicit, conspiciuntur. Nonne hic coguntur fateri oculis corporeis esse inuisibilia, menti uero esse uisibilia? Sic igitur et Propheta Deum, qui corporaliter inuisibilis est, non corporaliter, sed spiritualiter uidit.

2. Nam multa genera uisionis in Scripturis sanctis inueniuntur. Unum, secundum oculos corporis; sicut uidit Abraham tres uiros sub ilice Mambre , et Moyses ignem in rubo , et discipuli transfiguratum Dominum in monte inter Moysen et Eliam : et cetera huiusmodi. Alterum, secundum quod imaginamur ea que per corpus sentimus: nam et pars ipsa nostra cum diuinitus assumitur, multa reuelantur, non per oculos corporis, aut aures, aliumue sensum carnalem; sed tamen his similia, sicut uidit Petrus discum illum submitti e celo cum uariis animalibus . Ex hoc genere est etiam istud Isaie, quod imperitissime impii reprehendunt. Non enim Deum forma corporea circumterminat: sed quemadmodum figurate, non proprie, multa dicuntur; ita etiam figurate multa monstrantur. Tertium autem genus uisionis est secundum mentis intuitum, quo intellecta conspiciuntur ueritas atque sapientia: sine quo genere illa duo que prius posui, uel infructuosa sunt, uel etiam in errorem mittunt. Cum enim ea, que siue corporeis sensibus, siue illi parti anime que corporalium rerum imagines capit, diuinitus demonstrantur, non solum sentiuntur his modis, sed etiam mente intelliguntur, tunc est perfecta reuelatio. Ex hoc tertio genere est uisio illa quam commemoraui, dicente Apostolo, Inuisibilia enim Dei, a constitutione mundi, per ea que facta  sunt, intellecta conspiciuntur. Hac uisione uidetur Deus, cum per pietatem fidei et per agnitionem Dei morum optimorum corda mundantur. Quid enim profuit Balthasari regi, quod manum scribentem ante oculos suos in pariete conspexit? Cui uisioni quia non potuit adiungere mentis aspectum, querebat adhuc uidere quod uiderat. Tali autem acie luminis, qua ista intelliguntur, Daniel preditus, mente uidit, quod ille uiderat corpore . Rursus illa parte animi, que imagines corporum capit, uidit somnium Nabuchodonosor rex: et quoniam non habebat idoneum oculum mentis ad melius uidendum quod uiderat, id est, ad intelligendum quod uiderat, ideo ad interpretandum uisum suum, aspectum quesiuit alienum, eiusdem scilicet Danielis: cui tamen aperienti ut certam accommodaret fidem, etiam ipsum somnium ut sibi diceretur exegit. Daniel autem reuelante sancto Dei Spiritu, et quid ille uidisset in somnis ea parte uidit qua corporum capiuntur imagines, et quid significaret mente conspexit . Non est autem propheta ueri Dei et summi, qui oblata diuinitus uisa, uel solo corpore, uel etiam illa parte spiritus uidet qua corporum capiuntur imagines, et mente non uidet. Sed plerumque in Scripturis sic posita inueniuntur, quemadmodum uisa sunt, non etiam quemadmodum intellecta sunt; ut mentis uisio, in qua totus fructus est, exercendis lectoribus seruaretur. Sed ex multis que aperte sunt scripta, manifestatur nobis quomodo illa intellexerint, que sic in libris posuerunt, quomodo figurate illis demonstrata sunt. Ad duo enim genera illa uisionis pertinent figurate demonstrationes: ad mentis autem, id est, ad intelligentie uisionem simplex et propria pertinet reuelatio rerum intellectarum atque certarum. Omnia tamen hec genera mirificis et ineffabilibus distributionibus exhibet atque moderatur Spiritus sanctus summe incommutabilisque sapientie. Sed isti miseri sunt qui calumniantur Prophete dicenti quod Deum uiderit, obiicientes apostolicam sententiam, ubi inuisibilem dixit. Si enim alter obiiciat huic apostolico uerbo euangelicum uerbum, quo Dominus ait, Beati mundi cordes, quoniam ipsi Deum uidebunt ; quomodo respondebunt posse inuisibilem uideri? uerbo enim premunt imperitos, et quatenus inuisibilis Deus dictus sit, etsi cognoscunt, cognosci timent. Tanta est pernicies animorum, qui cum uincere hominem uolunt, ab errore uincuntur.





S. AURELII AUGUSTINI HIPPONENSIS EPISCOPI CONTRA EPISTOLAM MANICHAEI Quam uocant Fundamenti LIBER UNUS  . [1Kb] 1Kb] [1Kb] 

Refellit priores partes Epistole Manichei, ostendens ipsum pro manifesta quam pollicebatur, et pro certa cognitione, nonnisi incerta et absurda deliramenta suis sectatoribus proponere.



CAPUT PRIMUM.


1. Heretici sanandi magis quam perdendi. Unum uerum Deum omnipotentem, ex quo omnia, per quem omnia, in quo omnia, et rogaui et rogo, ut in refellenda et reuincenda heresi uestra, Manichei, cui et uos fortasse imprudentius quam malitiosius adhesistis, det mihi mentem pacatam atque tranquillam, et magis de uestra correctione, quam de subuersione cogitantem. Quanquam enim Dominus per suos seruos regna subuertat erroris; ipsos tamen homines, in quantum homines sunt, emendandos esse potius, quam perdendos iubet. Et quidquid diuinitus ante illud ultimum iudicium uindicatur, siue per improbos siue per iustos, siue per nescientes siue per scientes, siue occulte siue palam; non ad interitum hominum, sed ad medicinam ualere credendum est: quam qui respuerint, extremo supplicio preparantur. Quapropter cum in hac uniuersitate rerum, alia sint que ualent ad corporalem uindictam, sicut ignis, et uenenum, et morbus, et cetera huiusmodi; alia quibus apud seipsum non molestiis corporis sui, sed cupiditatum suarum laqueis animus puniatur, sicuti est damnum, exsilium, orbitas, contumelia, et his similia; quedam uero non sint cruciamenta, sed quasi fomenta et lenimenta languentium, ut sunt consolationes, cohortationes, disputationes; et quecumque sunt talia: horum omnium quedam etiam per malos nescientes operatur summa Dei iustitia, quedam autem per scientes bonos. Nostrum igitur fuit eligere et optare meliora, ut ad uestram correctionem aditum haberemus, non in contentione et emulatione et persecutionibus; sed mansuete consolando, beneuole cohortando, leniter disputando: sicut scriptum est, Seruum autem Domini non oportet litigare; sed mitem esse ad omnes, docibilem, patientem, in modestia corripientem diuersa sentientes . Nostrum ergo fuit uelle has partes expetere:  Dei est uolentibus et petentibus donare quod bonum est.



CAPUT II.

2. Cause cur mitius agendum cum Manicheis. Illi in uos seuiant, qui nesciunt cum quo labore uerum inueniatur, et quam difficile caueantur errores. Illi in uos seuiant, qui nesciunt quam rarum et arduum sit carnalia phantasmata pie mentis serenitate superare. Illi in uos seuiant, qui nesciunt cum quanta difficultate sanctur oculus interioris hominis, ut possit intueri solem suum: non istum quem uos colitis celesti corpore, oculis carneis et hominum et pecorum fulgentem atque radiantem, sed illum de quo scriptum est per prophetam, Ortus est mihi iustitie sol ; et de quo dictum est in Euangelio, Erat lumen uerum, quod illuminat omnem hominem uenientem in hunc mundum . Illi in uos seuiant, qui nesciunt quibus suspiriis et gemitibus fiat, ut ex quantulacumque parte possit intelligi Deus. Postremo, illi in uos seuiant, qui nunquam tali errore decepti sunt, quali uos deceptos uident.



CAPUT III.

3. Augustinus quondam manicheus. Ego autem qui diu multumque iactatus tandem respicere [1 1Kb] potui quid sit illa sinceritas, que sine inanis fabule narratione percipitur; qui uanas imaginationes animi mei uariis opinionibus erroribusque collectas uix miser merui Domino opitulante conuincere; qui me ad detergendam caliginem mentis, tam tarde clementissimo medico uocanti blandientique subieci; qui diu fleui, ut incommutabilis et immaculabilis substantia concinentibus diuinis Libris sese mihi persuadere intrinsecus dignaretur; qui denique omnia illa figmenta, que uos diuturna consuetudine implicatos et constrictos tenent, et quesiui curiose, et attente audiui, et temere credidi, et instanter quibus potui persuasi, et aduersus alios pertinaciter animoseque defendi;  seuire in uos omnino non possum, quos sicut meipsum illo tempore, ita nunc debeo sustinere, et tanta patientia uobiscum agere, quanta mecum egerunt proximi mei, cum in uestro dogmate rabiosus et cecus errarem.

4. Ut autem facilius mitescatis, et non inimico animo uobisque pernicioso mihi aduersemini, illud quouis iudice impetrare me a uobis oportet, ut ex utraque parte omnis arrogantia deponatur. Nemo nostrum dicat iam se inuenisse ueritatem: sic eam queramus, quasi ab utrisque nesciatur. Ita enim diligenter et concorditer queri poterit, si nulla temeraria presumptione inuenta et cognita esse credatur. Aut si hoc a uobis impetrare non possum, saltem illud concedite, ut uos tanquam incognitos nunc primum audiam, nunc primum discutiam. Iustum puto esse quod postulo: hac sane lege seruata, ut uobiscum non orem, non conuenticula celebrem, non Manichei nomen accipiam, si non mihi de omnibus rebus ad salutem anime pertinentibus sine ulla caligine rationem perspicuam dederitis.



CAPUT Iu.

5. Argumenta fidei catholice. In catholica enim Ecclesia, ut omittam sincerissimam sapientiam, ad cuius cognitionem pauci spirituales in hac uita perueniunt, ut eam ex minima quidem parte, quia homines sunt, sed tamen sine dubitatione cognoscant: ceteram quippe turbam non intelligendi uiuacitas, sed credendi simplicitas tutissimam facit: ut ergo hanc omittam sapientiam, quam in Ecclesia esse catholica non creditis; multa sunt alia que in eius gremio me iustissime teneant. Tenet consensio populorum atque gentium: tenet auctoritas miraculis inchoata, spe nutrita, caritate aucta, uetustate firmata [1 1Kb] : tenet ab ipsa sede Petri apostoli, cui pascendas oues suas post resurrectionem Dominus commendauit, usque ad presentem episcopatum successio sacerdotum: tenet postremo ipsum Catholice nomen, quod non sine causa inter tam multas hereses sic ista Ecclesia sola obtinuit, ut cum omnes heretici se catholicos dici uelint, querenti tamen peregrino alicui, ubi ad Catholicam conueniatur, nullus hereticorum uel basilicam suam uel domum audeat ostendere. Ista ergo tot et tanta nominis christiani carissima [2 1Kb] uincula recte hominem tenent credentem in catholica Ecclesia, etiamsi propter nostre intelligentie tarditatem uel uite meritum ueritas nondum se apertissime ostendat. Apud uos autem, ubi nichil horum est quod me inuitet ac teneat, sola personat ueritatis pollicitatio: que quidem si tam manifesta monstratur, ut in dubium uenire non possit, preponenda est omnibus illis rebus, quibus in Catholica teneor; si autem tantummodo promittitur, et non exhibetur, nemo me mouebit ab ea fide que animum meum tot et tantis nexibus christiane religioni [3 1Kb] astringit.



CAPUT u.

6. Contra titulum Epistole Manichei.  uideamus igitur quid me doceat Manicheus, et potissimum illum consideremus librum, quem Fundamenti Epistolam dicitis, ubi totum pene quod creditis continetur. Ipsa enim nobis illo tempore miseris quando lecta est, illuminati dicebamur a uobis [1 1Kb] . Certe sic incipit: Manicheus apostolus Iesu Christi prouidentia Dei Patris. Hec sunt salubria uerba, de perenni ac uiuo fonte. Iam cum bona patientia, si placet, attendite quid queram. Non credo istum esse apostolum Christi. Queso ne succenseatis, et maledicere incipiatis. Nostis enim me statuisse, nichil a uobis prolatum temere credere. Quero ergo quis sit iste Manicheus? Respondebitis: Apostolus Christi. Non credo: quid iam dicas aut facias, non habebis; promittebas enim scientiam ueritatis, et nunc quod nescio cogis ut credam. Euangelium mihi fortasse lecturus es, et inde Manichei personam tentabis asserere. Si ergo inuenires aliquem, qui Euangelio nondum credit, quid faceres dicenti tibi, Non credo? Ego uero Euangelio non crederem, nisi me catholice Ecclesie commoueret auctoritas. Quibus ergo obtemperaui dicentibus, Crede Euangelio; cur eis non obtemperem dicentibus mihi, Noli credere Manicheis? Elige quid uelis. Si dixeris, Crede Catholicis; ipsi me monent ut nullam fidem accommodem uobis: quapropter non possum illis credens, nisi tibi non credere. Si dixeris, Noli Catholicis credere; non recte facies per Euangelium me cogere ad Manichei fidem, quia ipsi Euangelio Catholicis predicantibus credidi. Si autem dixeris, Recte credidisti Catholicis laudantibus Euangelium; sed non recte illis credidisti uituperantibus Manicheum: usque adeo me stultum putas, ut nulla reddita ratione quod uis credam, quod non uis non credam? Multo enim iustius atque cautius facio, si Catholicis quoniam semel credidi, ad te non transeo, nisi me non credere iusseris, sed manifestissime ac apertissime scire aliquid feceris. Quocirca si mihi rationem redditurus es, dimitte Euangelium. Si ad Euangelium te tenes, ego me ad eos teneam, quibus precipientibus Euangelio credidi; et his iubentibus tibi omnino non credam. Quod si forte in Euangelio aliquid apertissimum de Manichei apostolatu inuenire potueris, infirmabis mihi Catholicorum auctoritatem, qui iubent ut tibi non credam: qua infirmata, iam nec Euangelio credere potero, quia per eos illi credideram; ita nichil apud me ualebit, quidquid inde protuleris. Quapropter si nichil manifestum de Manichei apostolatu in Euangelio reperitur, Catholicis potius credam quam tibi. Si autem aliquid inde manifestum pro Manicheo legeris, nec illis, nec tibi: illis, quia de te mihi mentiti sunt; tibi autem, quia eam scripturam mihi profers, cui per illos credideram, qui mihi mentiti  sunt. Sed absit ut ego Euangelio non credam. Illi enim credens, non inuenio quomodo possim etiam tibi credere. Apostolorum enim nomina, que ibi leguntur , non inter se continent nomen Manichei. In locum autem traditoris Christi quis successerit, in Apostolorum Actibus legimus : cui libro necesse est me credere, si credo Euangelio, quoniam utramque Scripturam similiter mihi catholica commendat auctoritas. In eodem etiam libro de uocatione atque apostolatu Pauli uulgatissimam tenemus historiam . Lege mihi iam, si potes, in Euangelio, ubi Manicheus apostolus dictus est; uel in aliquo alio libro, cui me iam credidisse confiteor. An illud lecturus es, ubi Spiritum sanctum paracletum Dominus promisit Apostolis? De quo loco uide quot et quanta sint, que me reuocent et deterreant ne Manicheo credam.



CAPUT uI.

7. Cur apostolum Christi se scripserit. Quero enim, cur epistole huius principium sit, Manicheus apostolus Iesu Christi; et non sit, Paracletus apostolus Iesu Christi. Si autem missus a Christo Paracletus Manicheum misit, cur lego, Manicheus apostolus Iesu Christi; et non potius, Manicheus apostolus Paracleti? Si dicis ipsum esse Christum, qui est etiam Spiritus sanctus, contradicis ipsi Scripture, ubi Dominus ait, Et alium Paracletum mittam uobis . Si autem Christi nomen ideo recte positum putas, non quia ipse est Christus, qui et Paracletus, sed quia eiusdem sunt ambo substantie; id est, non quia unus est, sed quia unum sunt: poterat et Paulus dicere, Paulus apostolus Dei Patris; quia dixit Dominus, Ego et Pater unum sumus . Nusquam hoc dicit: sed nec quisquam Apostolorum Patris se apostolum scribit. Quid sibi ergo uult ista nouitas? Nonne uobis uidetur nescio quam redolere fallaciam? Certe si nichil interesse arbitratus est, cur non uarie in aliis epistolis apostolum Christi se nominat; in aliis, Paracleti? Sed Christi semper audiui, quotiescumque audiui: Paracleti autem nec semel. Quid hoc esse cause arbitramur, nisi quia illa superbia, mater omnium hereticorum, impulit hominem, ut non missum se a Paracleto uellet uideri; sed ita susceptum, ut ipse Paracletus diceretur? Sicut iehsu Christus homo, non a Dei Filio, id est uirtute et Sapientia Dei, per quam facta sunt omnia, missus est; sed ita susceptus secundum catholicam fidem, ut ipse esset Dei Filius, id est, in illo ipso Dei Sapientia sanandis peccatoribus [1 1Kb] appareret: sic se ille uoluit a Spiritu sancto, quem Christus promisit, uideri esse susceptum, ut iam cum audimus Manicheum Spiritum sanctum, intelligamus apostolum Iesu Christi, id est, missum a Iesu Christo, qui eum se missurum esse promisit. Singularis audacia ista, et ineffabile sacrilegium!



CAPUT uII.

8. Manicheus Spiritus sanctus quomodo creditus a suis. Sed tamen quero, cum Pater et  Filius et Spiritus sanctus, uobis etiam confitentibus, non dispari natura copulentur, cur hominem susceptum a Spiritu sancto Manicheum, non putatis turpe, natum ex utroque sexu predicare; hominem autem susceptum ab unigenita Sapientia Dei, natum de uirgine credere formidatis? Si caro humana, si concubitus uiri, si uterus mulieris non potuit inquinare Spiritum sanctum; quomodo potuit uterus uirginis inquinare Dei Sapientiam? Manicheus ergo iste qui de sancto Spiritu et euangelica lectione gloriatur, necesse est uobis concedat [1 1Kb] , aut missum se esse a Spiritu sancto, aut susceptum. Si missus est, Paracleti se apostolum dicat; si susceptus, concedat ei hominem [2 1Kb] matrem quem suscepit unigenitus Filius, si ei quem suscepit Spiritus sanctus concedit et patrem. Credat uirginitate Marie uerbum Dei non esse pollutum, si concubitu parentum suorum Spiritum sanctum non potuisse pollui ut credamus hortatur. Quod si dixeritis, non in utero uel ante uterum, sed iam natum Manicheum a Spiritu sancto esse susceptum, sufficit ut fateamini habuisse carnem de uiro et femina procreatam. Cum enim uos non timeatis uiscera et sanguinem Manichei de humano concubitu uenientem, et intestina fimo plena, que illa caro gestabat, et his omnibus non credatis contaminatum esse Spiritum sanctum, a quo illum hominem susceptum esse creditis: cur ego uterum uirginalem et intacta genitalia reformidem, et non potius credam Sapientiam Dei in ipsis maternis uisceribus homine suscepto immaculatam sinceramque mansisse? Quapropter quoniam siue missum, siue susceptum a Paracleto se Manicheus uester affirmet, nichil horum poterit obtinere: ego iam cautior neque missum eum credo, neque susceptum.



CAPUT uIII.

9. Festum natalis Manichei. Nam quod addidit dicens, prouidentia Dei Patris; quid aliud ambiuit Iesu Christo nominato, cuius se dicit apostolum, et Deo Patre, cuius prouidentia missum se dicit a Filio, nisi ut Spiritum sanctum ipsum tertium esse crederemus? Sic enim scribit: Manicheus apostolus Iesu Christi prouidentia Dei Patris. Spiritus sanctus nominatus non est, qui maxime debuit ab eo nominari, qui nobis apostolatum suum Paracleti promissione commendat, ut euangelica auctoritate imperitos premat. Quod cum a uobis queritur, respondetis utique Manicheo apostolo nominato, Spiritum sanctum paracletum nominari, quia in ipso uenire dignatus est. Quero ergo, sicut superius dicebam, quare exhorreatis cum dicit catholica Ecclesia, eum in quo uenit diuina Sapientia, natum esse de uirgine: cum uos eum in quo Spiritum sanctum uenisse predicatis, natum de femina uiro mixta nichil horreatis. Quid ergo aliud suspicer nescio, nisi quia iste Manicheus, qui per Christi nomen ad imperitorum animos aditum querit, pro Christo ipso se coli uoluit. Hoc unde coniiciam, breuiter dicam. Cum sepe a uobis quererem illo tempore  quo uos audiebam, que causa esset quod Pascha Domini plerumque nulla, interdum a paucis tepidissima celebritate frequentaretur, nullis uigiliis, nullo prolixiore ieiunio indicto Auditoribus, nullo denique festiuiore apparatu; cum uestrum bema  , id est, diem quo Manicheus occisus est, quinque gradibus instructo tribunali et pretiosis linteis adornato, ac in promptu posito et obiecto adorantibus, magnis honoribus prosequamini: hoc ergo cum quererem, respondebatur eius diem passionis celebrandum esse qui uere passus esset; Christum autem qui natus non esset, neque ueram, sed simulatam carnem humanis oculis ostendisset, non pertulisse, sed finxisse passionem. Quis non ingemiscat, homines qui se christianos dici uolunt, timere ne polluatur ueritas de uirginis utero, et de mendacio non timere? Sed ut ad rem redeam, quis non suspicetur, cum diligenter attenderit, ideo negari a Manicheo Christum natum esse de femina, et humanum corpus habuisse, ne passio eius, quod totius iam orbis festissimum tempus est, ab eis qui sibi credidissent celebraretur, et non tanta deuotione diem mortis sue desiderata solemnitas honoraret? Hoc enim nobis erat in illa bematis celebritate gratissimum, quod per Pascha frequentabatur [1 1Kb] : quoniam uehementius desiderabamus illum diem festum, subtracto alio qui solebat esse dulcissimus.



CAPUT IX.

10. Spiritus sanctus quando missus. Fortasse dicas mihi: Quando ergo uenit a Domino promissus Paracletus? Hic ego si non haberem aliud quod crederem, facilius eum adhuc uenturum exspectarem, quam per Manicheum uenisse concederem. Nunc uero cum in Actibus Apostolorum manifestissime sancti Spiritus predicetur aduentus, que me necessitas cogit hereticis tam periculose et tam facile credere? In libro enim memorato sic scriptum est: Primum quidem sermonem fecimus [2 1Kb] de omnibus, o Theophile, que cepit iehsu facere et docere in die qua Apostolos elegit per Spiritum sanctum, et precepit predicare Euangelium. Quibus prebuit se uiuum post passionem in multis argumentis dierum, uisus est eis per dies quadraginta, et docens de regno Dei, et quomodo conuersatus sit cum illis, et preceperit eis [3 1Kb] ne discederent ab Ierosolymis, sed sustinerent pollicitationem Patris, quam audistis, inquit, ex ore meo. Quoniam Ioannes quidem baptizauit aqua, uos autem Spiritu sancto incipietis baptizari: quem et accepturi estis non post multos dies istos usque ad Pentecosten. Illi quidem cum uenissent, interrogabant eum, dicentes: Domine, si hoc in tempore representaberis, et quando regnum Isrel [4 1Kb] . Ille autem dixit: Nemo potest cognoscere tempus, quod Pater posuit in sua potestate; sed accipietis uirtutem Spiritus sancti superuenientem in uos, et eritis mihi testes apud Ierusalem, et in tota Iudea et Samaria, et usque in totam terram .  Ecce habes ubi commemorauit discipulos pollicitationis paterne, quam ex ore eius audierant de Spiritu sancto uenturo. Nunc uideamus quando sit missus. Paulo post enim sequitur, et dicit: In illo tempore quo suppletus est dies Pentecostes, fuerunt omnes eadem animatione simul in unum: et factus est subito de celo sonus, quasi ferretur flatus uehemens, et impleuit totum illum locum in quo erant sedentes; et uise sunt illis lingue diuise quasi ignis, qui et insedit super unumquemque illorum. Et impleti sunt omnes Spiritu sancto, et ceperunt loqui linguis, quomodo Spiritus dabat eis pronuntiare. Ierosolymis autem fuerunt habitantes Iudei homines ex omni natione que est sub celo. Et cum facta esset uox, collecta est turba, et confusa est; quoniam audiebat unusquisque suo sermone et suis linguis loquentes eos. Stupebant autem et mirabantur, ad inuicem dicentes: Nonne omnes qui loquuntur, natione sunt Galilei? Et quomodo agnoscimus in illis sermonem in quo nati sumus? Parthi, Medi, Elamite, et qui inhabitant Mesopotamiam, Armeniam et Cappadociam, Pontum, Asiam, Phrygiam et Pamphyliam, Aegyptum et regiones Africe [1 1Kb] , que est ad Cyrenen; et qui aduenerant Romani, et Iudei, et incole [2 1Kb] , et Cretes, et Arabes, audiebant loquentes illos suis linguis magnalia Dei. Stupebant autem, et hesitabant ob id quod factum est, dicentes: Quidnam hoc uult esse? Alii autem irridebant, dicentes: Hi musto omnes onerati sunt . Ecce ubi uenit Spiritus sanctus: quid uultis amplius? Si Scripturis credendum est, cur non his potius credam, que robustissima auctoritate firmate sunt; que cum ipso Euangelio, ubi promissum Spiritum sanctum pariter credimus, innotescere populis et commendari posteris predicarique meruerunt? Hos ergo Actus Apostolorum Euangelio pari auctoritate coniunctos cum lego, inuenio non solum esse promissum illis ueris Apostolis sanctum Spiritum, sed etiam tam manifeste missum, ut nullus de hac re locus relinqueretur erroribus.



CAPUT X.

11. Spiritus sanctus bis datus. Clarificatio enim Domini nostri apud homines, resurrectio est a mortuis, et in celum ascensio. Scriptum est autem in Euangelio : Spiritus autem nondum erat datus, quia iehsu nondum erat clarificatus . Si ergo propterea nondum erat datus, quia iehsu nondum erat clarificatus, clarificato Iesu necessario statim datus est. Et propter ipsam geminam clarificationem, secundum hominem et secundum Deum, bis etiam datus est Spiritus sanctus: semel, postquam resurrexit a mortuis, cum insufflauit in faciem discipulorum, dicens, Accipite Spiritum Sanctum . Et iterum, postquam ascendit in celum, decem diebus transactis: qui numerus perfectionem significat; cum septenario numero, quo condita uniuersa consistunt, additur Trinitas conditoris. De quibus rebus inter spirituales uiros pie cauteque multa tractantur. Sed ego a proposito non  recedam: suscepi enim prius uobiscum sic agere, ut non ego uos doceam, quod superbum fortasse arbitramini; sed tanquam ipse a uobis discere studeam, quod nouem annis non potui. Quapropter habeo quibus Litteris credam de aduentu Spiritus sancti, quibus me credere si prohibetis, ne temere credam quod nescio; sic enim soletis monere; multo minus uestris litteris credam. Quare, aut omnes libros [1 1Kb] auferte de medio, et disputando pandite ueritatem, de qua dubitare non possim: aut tales proferte libros, quibus non mihi cum arrogantia imponatur quod credam, sed exhibeatur sine fraude quod discam. Fortasse, inquis, et hec epistola talis est. Nolo ergo in eius limine ulterius immorari: interiora uideamus.



CAPUT XI.

12. ueritatem pollicetur Manicheus, non exhibet.---Hec sunt, inquit, salubria uerba, ex perenni ac uiuo fonte; que qui audierit, et eisdem primum crediderit, deinde que insinuant custodierit, nunquam erit morti obnoxius, uerum eterna et gloriosa uita fruetur. Nam profecto beatus est iudicandus, qui hac diuina instructus cognitione fuerit, per quam liberatus in sempiterna uita permanebit. Et hec, ut uidetis, pollicitatio est, nondum exhibitio ueritatis: et uos quoque animaduertere facillime potestis, isto uelamine quoslibet errores fucari posse, ut imperitorum animis per ornatam ianuam latenter irrepant. Si enim diceret: Hec sunt pestifera uerba, ex uenenoso fonte; que qui audierit, et eisdem primum crediderit, deinde que insinuant custodierit, nunquam erit uite restituendus, uerum penali et erumnosa morte afficietur ; si ergo hoc diceret, uerum diceret: sed libro huic non solum nullum conciliaret lectorem; sed omnes in quorum manus incidisset, in maxima odia concitaret. Quamobrem ad consequentia transeamus, nec nos ista decipiant que possunt esse bonis et malis, doctis et indoctis uerba communia. Quid ergo sequitur?

13. Pax, inquit, Dei inuisibilis, et ueritatis notitia sit cum fratribus sanctis et karissimis, qui mandatis celestibus credunt pariter atque deseruiunt. Ita sit, ut dicit. Nam et ista benigna et acceptissima optatio est. Tantum meminerimus hec et a bonis doctoribus et a deceptoribus dici posse. Itaque si nulla nisi talia diceret, omnibus legendum et amplectendum esse concederem. Nec illa que adhuc sequuntur, improbauerim: adiungit enim, Sed et dextera luminis tueatur et eripiat uos ab omni incursatione maligna [2 1Kb] , et a laqueis mundi. Et omnino quidquid in huius epistole principio scriptum est, donec ueniatur ad causam, nolo reprehendere, ne in rebus minoribus multum opere consumatur. Iam ergo euidentissimam pollicitationem hominis uideamus.



CAPUT XII.

14. Deliramenta Manichei. Prelium  ante mundi constitutionem commissum.---De eo igitur, inquit, frater dilectissime Pattici [1 1Kb] , de quo mihi significasti, dicens, Nosse te cupere cuiusmodi sic natiuitas Ade et Eue, utrum uerbo sint iidem prolati, an primogeniti ex corpore: respondebitur tibi ut congruit. Namque de his a plerisque in uariis scripturis relationibusque [2 1Kb] dissimili modo insertum atque commemoratum est. Quapropter ueritas istius rei ut sese habet ab uniuersis fere gentibus ignoratur, et ab omnibus qui etiam de hoc diu multumque disputarunt. Si enim illis super Ade et Eue generatione prouenisset manifesto cognoscere, nunquam corruptioni et morti subiacerent. Manifestam ergo cognitionem huius rei nobis pollicetur, ne corruptioni ac morti subiiciamur. Et si adhuc parum est, uide quid sequatur: Necessario ergo, inquit, plura sunt ante commemoranda, ut ad istud mysterium sine ulla possit ambiguitate perueniri. Hoc est quod dicebam, sic mihi demonstrari debere ueritatem, ut ad eamdem sine ulla ambiguitate perueniam. Quod si ipse non polliceretur, me tamen hoc exigere et flagitare oportebat, ut tanta mercede cognitionis euidentissime atque certissime ex catholico christiano quibuslibet contradicentibus manicheum me fieri non puderet. Iam igitur audiamus quid afferat.

15. Unde si tibi uidetur, inquit, ausculta prius que fuerint ante constitutionem mundi, et quo pacto prelium sit agitatum, ut possis luminis seiungere naturam ac tenebrarum. Iam incredibilia et falsa omnino proposuit. Quis enim credat ante constitutionem mundi ullum prelium fuisse commissum? Et tamen si est credibile, modo nos non credere, sed cognoscere uenimus. Nam qui dicit Persas et Scythas ante multos annos secum bellasse, rem dicit credibilem; eam tamen quam uel auditam uel lectam possumus credere, non expertam comprehensamque cognoscere. Cum ergo istum repudiarem, si tale aliquid diceret; non enim ea promisit, que cogeret credere, sed que possem sine ulla ambiguitate cognoscere: quomodo eum non repudiabo, quando non modo incerta dicit, sed etiam incredibilia? Sed quid? si aliquibus rationibus ea perspicua et cognita faciet? Audiamus ergo, si possumus, cum tota patientia et lenitate quod sequitur.



CAPUT XIII.

16. Due substantie contrarie. Regnum luminis. Incerta pro certis tradi a Manicheo.---Hec quippe, inquit, in exordio fuerunt, due substantie a sese diuise. Et luminis quidem imperium tenebat Deus Pater, in sua sancta stirpe perpetuus, in uirtute magnificus, natura ipsa uerus, eternitate propria semper exsultans, continens [3 1Kb] apud se sapientiam et sensus uitales: per quos [4 1Kb] etiam duodecim membra luminis sui comprehendit, regni uidelicet proprii diuitias affluentes. In unoquoque autem membrorum eius sunt  recondita millia innumerabilium et immensorum thesaurorum. Ipse uero Pater in sua laude precipuus, magnitudine incomprehensibilis, copulata habet sibi beata et gloriosa secula, neque numero, neque prolixitate estimanda, cum quibus idem sanctus atque illustris Pater et genitor degit, nullo in regnis eius insignibus aut indigente aut infirmo constituto. Ita autem fundata sunt eiusdem splendidissima regna supra lucidam et beatam terram, ut a nullo unquam aut moueri aut concuti possint.

17. Hec mihi unde probaturus est, aut hec ipse unde cognouit? Noli me terrere Paracleti nomine. Primo, quia non credere incognita, sed certa cognoscere accessi, a uobis ipsis factus timidior. uos enim nostis, temere credentibus quam uehementer insultare soleatis: presertim cum ipse, qui iam cepit incerta narrare, plenam ac firmam scientiam paulo ante promiserit.



CAPUT XIu.

Pollicebatur rerum certarum cognitionem, et imperat incertarum fidem. Deinde, quoniam si mihi fides imperanda est, magis me teneret illa Scriptura, ubi lego, uenisse Spiritum sanctum, et Apostolos inspirasse , quibus eum Dominus se missurum esse promiserat . Quapropter, aut ea que dicit, proba mihi uera esse, ut ostendas que non possum credere; aut eum qui dicit, proba mihi Spiritum sanctum esse, ut credam que non potes ostendere. Ego namque catholicam fidem profiteor, et per illam me ad certam scientiam peruenturum esse presumo: tu uero, qui fidem meam labefactare conaris, certam scientiam trade, si potes; ut id quod credidi, temere me credidisse conuincas. Duo sunt que mihi profers: unum cum dicis Spiritum sanctum esse qui loquitur; et alterum, cum dicis manifesta esse que loquitur. Utrumque abs te sine ulla dubitatione cognoscere debui: sed non sum auarus; unum horum doce. Ostende hunc esse Spiritum sanctum, et credam uera esse que dicit, etiamsi nesciam: aut ostende uera esse que dicit, et credam Spiritum sanctum esse, etiamsi nesciam. Numquid equius aut beneuolentius tecum agi potest? Sed tu nec hoc nec illud uales ostendere. Nihil aliud elegisti, nisi laudare quod credis, et irridere quod credo. Cum igitur etiam ego uicissim laudauero quod credo, et quod credis irrisero; quid putas nobis esse iudicandum, quidue faciendum, nisi ut eos relinquamus, qui nos inuitant certa cognoscere, et postea imperant ut incerta credamus; et eos sequamur, qui nos inuitant prius credere, quod nondum ualemus intueri, ut ipsa fide ualentiores facti, quod credimus intelligere mereamur, non iam hominibus, sed ipso Deo intrinsecus mentem nostram illuminante atque firmante?

18. Et quoniam quesiui unde mihi probet, nunc quero unde ipse cognouerit. Si dicit sibi esse reuelatum a Spiritu sancto, suamque mentem diuinitus illustratam, ut ea que dicit, certa et manifesta cognosceret; ipse significat quid intersit inter cognoscere et credere. Ipse enim cognoscit, cui apertissime ista monstrantur: eis autem quibus hec narrat, non  cognitionem insinuat, sed credulitatem suadet. Cui quisquis temere consenserit, Manicheus efficitur; non certa cognoscendo, sed incerta credendo; quales nos imperitos adolescentulos aliquando decepit. Debuit ergo non nobis polliceri scientiam, neque manifestam cognitionem, neque ad id quod queritur, sine ulla ambiguitate peruentionem; sed dicere potius sibi ista esse monstrata, illos autem quibus narrantur credere sibi debere que nesciunt. Sed si hoc diceret, quis non ei responderet, Si ergo incognita crediturus sum, cur non ea potius credam, que iam consensione doctorum indoctorumque celebrantur, et per omnes populos grauissima auctoritate firmata sunt? Hoc ille metuens ne sibi diceretur, offundit nebulas imperitis; primum pollicens rerum certarum cognitionem, et postea incertarum imperans fidem. Cui tamen si hoc dicatur, ut saltem uel sibi hec doceat esse monstrata, similiter deficit, et hoc quoque ut credamus iubet. Quis ferat tantam fallaciam tantamque superbiam?



CAPUT Xu.

19. Non solum incerta, sed etiam falsa esse que tradit. Deliramentum de terra et gente tenebrarum iuxta latus terre sancte ac substantie Dei. Confutatur primo, quia nature Dei partes et latera tribuit tanquam sua mole per locorum spatia distendatur. Quid, si non solum incerta, sed etiam falsa esse que dicit, Deo et Domino nostro mihi opitulante monstrauero? Quid infelicius ista superstitione inueniri potest, que non modo non exhibet scientiam quam promittit atque ueritatem, sed ea dicit que uehementer sunt scientie ueritatique contraria? Quod in sequentibus manifestius apparebit. Ita enim dicit: Iuxta unam uero partem ac latus illustris illius ac sancte terre erat tenebrarum terra profunda et immensa magnitudine, in qua habitabant [1 1Kb] ignea corpora, genera scilicet pestifera. Hic infinite tenebre, ex eadem manantes natura inestimabiles, cum propriis fetibus: ultra quas erant aque cenose ac turbide cum suis inhabitatoribus; quarum interius uenti horribiles ac uehementes cum suo principe et genitoribus. Rursum regio ignea et corruptibilis cum suis ducibus et nationibus. Pari more introrsum gens caliginis ac fumi plena, in qua morabatur immanis princeps omnium et dux, habens circa se innumerabiles principes, quorum omnium ipse erat mens atque origo: heque fuerunt nature quinque terre pestifere.

20. Si erium uel etiam etherium corpus diceret esse naturam Dei, profecto irrideretur ab omnibus, qui sapientie ueritatisque naturam per nulla locorum spatia distentam atque diffusam, sine ulla mole magnam et magnificam, nec in parte minorem, et in parte maiorem, sed per omnia equalem summo Patri, nec aliud habentem hic et aliud alibi, sed ubique integram, ubique presentem qualicumque acie iam serenioris mentis intueri ualent.



CAPUT XuI.

Animam ipsam, etsi mutabilis sit, per spatia locorum non distendi. Nam tota sentit in singulis partibus corporis. Sed quid dicam de ueritate atque sapientia, que omnes anime potentias superat;  cum ipsius anime natura que mutabilis inuenitur, nullo modo locorum spatia quadam mole sua occupet? Quidquid enim qualibet crassitudine est [1 1Kb] , non potest nisi minui per partes, habendo aliud hic et aliud alibi. Minor est enim digitus quam tota manus; et minor est digitus unus quam duo; et alibi est iste digitus, alibi ille, alibi cetera manus. Quod non solum in molibus corporum articulatis [2 1Kb] uidemus: sed etiam terre pars ista non est ibi ubi illa, quia suum locum queque obtinet: et pars humoris minor minore, et maior maiore loco est; et alia pars est circa fundum, alia circa oras poculi. Similiter eris partes suos queque implent locos; nec fieri potest ut er quo impletur hec domus, simul secum in eadem domo habere possit etiam illum erem quem uicini habent: lucisque ipsius alia pars infunditur per hanc fenestram, alia per illam; et maior per maiorem, per minorem autem minor. Nec omnino potest esse aliquod corpus, siue celeste siue terrestre, siue erium siue humidum, quod non minus sit in parte quam in toto: neque ullo modo possit in loco huius partis simul habere aliam partem; sed aliud hic et aliud alibi habens per quelibet spatia locorum distanti et diuidua, uel potius, ut ita dicam, sectili mole distenditur. Anime uero natura, etiamsi non illa eius potentia consideretur qua intelligit ueritatem, sed illa inferior qua continet corpus et sentit in corpore; nullo modo inuenitur locorum spatiis aliqua mole distendi. Nam singulis sui corporis particulis tota presto est, cum tota sentit in singulis: nec minor pars eius in digito est, et maior in brachio, sicut ipse digitus brachio minor est; sed ubique tanta est, quia ubique tota est. Cum enim tangitur digitus, non per totum corpus sentit, et tamen tota sentit. Totam enim tactus ille non latet; quod non fieret, nisi tota presto esset. Nec sic tota presto est, cum tangitur digitus et sentit in digito, ut ceterum deserat corpus, et sese ad unum illum locum in quo sentit agglomeret. Sed cum tota sentit in digito manus, si alius locus tangatur in pede, nec ibi desinit tota sentire: atque ita in singulis distantibus locis tota simul adest, non unum deserens ut in altero tota sit, neque ita utrumque tenens ut aliam partem hic habeat, et alibi aliam; sed sufficiens exhibere se singulis locis simul totam, quoniam tota sentit in singulis, satis ostendit se locorum spatiis non teneri.



CAPUT XuII.

Memoria capit maximorum locorum imagines. Quid, si eius memoriam cogitemus, non rerum intelligibilium, sed harum corporearum quam et bestie habere sentiuntur ;  quis digne cogitet, ubi capiantur iste imagines, ubi gestentur, uel ubi formentur? Si enim non possent esse maiores quam nostri corporis quantitas tenet, diceret aliquis, intra ipsa sui corporis spatia quibus et illa concluditur, has imagines animam figurare atque seruare. Nunc uero cum perexiguam terre partem occupet corpus, immensarum regionum et celi ac terre imagines animus uoluit, quibus cateruatim discedentibus ac succedentibus non fit angustus: atque hinc se ostendit non diffusum esse per locos, quia maximorum locorum imaginibus non quasi capitur, sed potius eas capit; non sinu aliquo, sed ui potentiaque ineffabili, qua licet eis et addere quodlibet et detrahere, et in angustum eas contrahere, et per immensa expandere, et ordinare ut uelit, et perturbare, et multiplicare, et ad paucitatem singularitatemue redigere.



CAPUT XuIII.

Intelligendi potentia de rerum ueritate deque ipsa cogitatione iudicat. Quid iam de illa loquar potentia, qua intelligitur ueritas, qua istis ipsis que de corporis sensu hauste figurantur, imaginibus sese pro ueritate opponentibus magna uiuacitate resistitur? Qua uidetur aliam, uerbi gratia, ueram esse Carthaginem, aliam quam cogitans fingit, et pro suo arbitrio tota facilitate commutat: ex eadem uenire facilitate innumerabiles mundos, in quibus Epicuri cogitatio innumerabiliter peregrinata est: et, ne multa consecter, ex eadem uenire facilitate istam terram lucis per spatia infinita diffusam, et quinque antra gentis tenebrarum cum habitatoribus suis, in quibus Manichei phantasmata ueritatis sibi nomen ausa sunt usurpare. Quid est ergo hec potentia que ista discernit? Profecto quantacumque sit, et his omnibus maior est, et sine ulla tali rerum imaginatione cogitatur. Huic inueni spatia, si potes; hanc diffunde per locos, hanc infinite molis tumore distende. Profecto si bene cogitas, non potes. Quidquid enim tibi tale occurrerit, iudicas ipsa cogitatione secari posse per partes, facisque ibi aliam partem minorem, aliam maiorem, quantum placet; illud autem ipsum quo ista iudicas, cernis esse supra ista, non loci altitudine, sed potentie dignitate.



CAPUT XIX.

21. Si anima per locos non extenditur, multo minus Deus. Quare, si animam toties mutabilem, siue uariarum uoluntatum turba, siue affectibus pro rerum copia uel inopia sese flectentibus, siue ipsis innumerabilibus ludis phantasmatum, siue obliuione et memoria, siue doctrina et imperitia; si ergo animam, ut dixi, his atque huiusmodi motionibus toties mutabilem, sentis non diffundi extendique per locos, sed omnia talia spatia potentie uiuacitate superare: quid de ipso Deo cogitandum aut existimandum est, qui supra omnes rationales mentes inconcussus atque incommutabilis manens, tribuit quod cuique tribuendum est? Quem facilius eloqui audet anima, quam uidere: et quem tanto minus eloquitur, quanto sincerius uidere potuerit. Qui tamen si, ut Manicheorum phantasmata perstrepunt, locorum ex una parte determinato, ex aliis immenso spatio tenderetur:  quantelibet in eo particule, et innumerabilia frusta alia maiora, alia minora pro cogitantis arbitrio metirentur; ut bipedalis in eo, uerbi gratia, pars octo partibus minor esset quam decempedalis. Id enim necesse est contingat omnibus naturis, que per talia spatia diffuse ubique tote esse non possunt: quod in ipsa anima non inuenitur, et ab eis qui considerare hec non ualent, deformiter de illa et turpiter creditur.



CAPUT XX.

22. Deliramentum de duplici terra refellitur. uerumtamen cum carnalibus animis fortasse non sic agendum est, sed descendendum est potius ad eorum cogitationes, qui naturam incorpoream et spiritualem cogitando potius sequi [1 1Kb] , uel non audent, uel nondum ualent; ita ut nec ipsam cogitationem suam eadem cogitatione considerent, et inueniant eam nullo locorum spatio de ipsis locorum spatiis iudicantem [2 1Kb] . Descendamus ergo ad eorum sensus, et queramus ab eis, iuxta quam partem et iuxta quod latus, sicut Manicheus dicit, illustris illius ac sancte terre erat tenebrarum terra. Dicit enim, iuxta unam partem ac latus; nec dicit quam partem, uel quod latus, dextrum an sinistrum. Sed quodlibet eligant, illud certe manifestum est, non dici unum latus, nisi ubi est et alterum latus. Ubi autem uel tria uel plura sunt latera, aut figure ambitus intelligitur undique terminatus, aut si ex aliqua parte in immensum patet, ex iis tamen que latera dicuntur, necesse est finiatur. Dicant ergo, ex alio latere, uel ex aliis lateribus, quid adiungebatur terre lucis, si ex uno latere erat gens tenebrarum? Non dicunt: sed cum premuntur ut dicant, infinita dicunt esse alia latera terre illius quam lucis uocant, id est, per infinita spatia distendi, et nullo fine cohiberi. Nec intelligunt iam non esse latera, quod quibusuis tardis ingeniis apertissimum est. Tunc enim essent latera, si finibus suis terminarentur. Quid ad me, inquit, si non sint latera? Sed cum diceres, iuxta unam partem ac latus, aliam quoque partem siue partes, et aliud latus siue latera cogebas intelligi. Nam si unum tantum latus erat, tantum iuxta latus dici debuit, non iuxta unum latus. Sicut in corpore nostro recte dicimus esse aliquid iuxta unum oculum, quia est alter oculus; aut iuxta unam mamillam, quia est altera. Si autem dicamus iuxta unum nasum, aut iuxta unum umbilicum, cum alius non sit, a doctis et ab indoctis ridebimur. Sed non te uerbis premo: fortasse enim unum quasi unicum appellare uoluisti.



CAPUT XXI.

Eamdem terram lucis, si terre tenebrarum iungitur, esse corpoream. Figura terre tenebrarum iuncte cum terra lucis. Quid ergo erat iuxta illud latus terre, quam illustrem ac sanctam uocas? Terra, inquis, tenebrarum. Quid, de ista terra saltem concedis quod corporea erat? Necesse est te hoc dicere; quandoquidem omnia corpora inde asseris originem ducere. Quid ergo, queso, quamuis tardi,  quamuis carnales homines, ne hoc quidem aliquando animaduertitis, quod lateribus sibi iungi utraque ista terra non possit, nisi esset utraque corporea? Cur ergo nobis dicebatur nescio qua [1 1Kb] cecitate peruersis, tenebrarum tantum terram fuisse uel esse corpoream; illam uero que terra luminis diceretur incorpoream et spiritualem credi oportere? Expergiscamur aliquando homines boni, et saltem admoniti quod facillimum est attendamus, duas terras sibi lateribus non posse coniungi, nisi utraque [2 1Kb] sit corpus.

23. Aut si ad ista etiam crassi et tardi sumus, quero utrum et ipsa terra tenebrarum unum latus habuerit, et cetera infinita, sicut terra lucis. Non ita credunt; timent enim ne Deo uideatur equalis. Dicunt ergo illam per profundum immensam et per longum: sursum uersus autem supra illam [3 1Kb] spatia infinite inanitatis affirmant. Et ne ipsa uel simplum, terra autem luminis duplum tenere uideatur, angustant eam a duobus etiam lateribus. Tanquam si unus panis  in quadras quatuor decussatim formetur, in quibus tres sint candide, una nigra: modo de tribus candidis tolle distinctionem, et fac illas et sursum uersus et deorsum uersus, et undique retro infinitas: sic ab eis esse creditur terra lucis. Illam uero nigram quadram fac deorsum uersus et retro infinitam, supra se autem immensam inanitatem habere: sic opinantur terram tenebrarum [4 1Kb] . Sed hec nimis attentis et studiose inquirentibus quasi secreta demonstrant.



CAPUT XXII.

Figura terre lucis fedior. uerumtamen si ita est, apparet terram tenebrarum a terra lucis duobus lateribus tangi. Et utique si duobus tangitur, duobus etiam tangit. Certe iuxta unum latus erat terra tenebrarum.

24. Deinde quam feda figura terre [5 1Kb] lucis apparet, tanquam fissa ungula nigro quodam cuneo subter arctato, illac tantum finita qua finditur, hians etiam et patens desuper interposito inani quidquid a superficie terre tenebrarum sursum uersus immensum est. Quam deinde melior ipsius terre tenebrarum figura ostenditur: siquidem illa findit, hec finditur; illa inseritur, hec interpatet; illa in se nulli inanitati dat locum, hec ab inferiore tantum parte laxa non est, qua hostili cuneo subimpletur. Indocti ergo homines et auari cum maiorem honorem tribuunt multitudini partium quam unitati, ut sex partes darent terre lucis, tres deorsum uersus, tres sursum uersus, maluerunt penetrari terram lucis quam penetrare. Tali  enim figura etsi commixtam negant, penetratam tamen negare non possunt.



CAPUT XXIII.

25. Leuius peccant Manicheis Anthropomorphite. Confer nunc, non spirituales catholice fidei uiros, in quibus quantum in hac uita animus potest, cernit substantiam naturamque diuinam nullis locorum spatiis tendi, nullis lineamentorum dimensionibus figurari; sed confer carnales et paruulos nostros, qui solent auditis in allegoria membris quibusdam corporis nostri, uelut cum dicuntur oculi Dei et aures Dei, solent Deum sibi libertate phantasmatis corporis humani specie figurare: hos confer iam illis Manicheis, qui solent istas nugas intentis et curiosis hominibus quasi magna secreta describere: et considera qui tolerabilius et honestius de Deo sentiant; utrum ii qui eum forma humana, summa dignitate in suo genere predita, cogitant, an ii qui eum infinita mole diffusum, non tamen undique, sed tribus quadris infinitum atque condensum, ex una uero fissum, patentem, hiantem, laxum superius inanitate, cuneatum inferius terra tenebrarum; uel, si ita melius est dicere, apertum superius natura propria, intratum [1 1Kb] inferius aliena. Ecce ego tecum derideo carnales homines, qui nondum possunt spiritualia cogitare, humana forma Deum existimantes: deride et tu mecum, si potes eos qui tam deformem turpemque fissuram uel scissuram Dei, tam inaniter supra hiulcam, tam inhoneste infra obturatam, multum miserabili cogitatione imaginantur. Cum hoc etiam intersit, quod isti carnales qui humana Deum forma cogitant, si Ecclesie catholice gremio contenti, cum lacte nutriendi sunt, non se in temerarias opiniones precipitent, sed ibi studium pium querendi nutriant, ibi petant ut accipiant, ibi pulsent ut eis aperiatur; incipiunt spiritualiter allegorias parabolasque Scripturarum intelligere, et paulatim sapere diuinas potentias, congruenter alibi aurium, alibi oculorum, alibi manuum uel pedum, uel etiam alarum atque pennarum, scuti quoque et gladii et galee, ceterarumque talium innumerabilium rerum nomine enuntiari. Qua intelligentia quanto magis proficiunt, tanto magis catholici esse firmantur. Manichei uero quando figure illius imaginationem reliquerint, Manichei esse non poterunt. Hoc enim quasi proprium atque precipuum [2 1Kb] auctoris sui laudibus tribuunt, quod dicunt illa que ab antiquis figurate in libris diuina mysteria posita sunt [3 1Kb] , huic qui ultimus uenturus erat, soluenda et demonstranda esse seruata: et propterea post istum iam neminem doctorem diuinitus esse uenturum, quia nichil iste per allegorias et figuras dixerit, cum et antiquorum que talia fuerant aperiret, et sua enodate manifesteque monstraret. Non habent ergo isti ad quas interpretationes reuertantur, cum illis de auctore suo legitur, Iuxta unam uero partem ac latus illustris  illius ac sancte terre erat tenebrarum terra. Quocumque se uerterint, necesse est ut phantasmatum suorum miseria coarctati, in scissuras aut abruptas precisiones et iuncturas, aut fissuras [1 1Kb] turpissimas incidant; quas non dicam de incommutabili natura Dei, sed de omni natura incorporea, quamuis mutabili, sicuti est anima, miserrimum est credere. Et tamen si non possem me intendere ad superiora, neque cogitationes meas a falsis imaginationibus quas per sensus corporeos memoria fixas gero, in libertatem ac sinceritatem nature spiritualis euoluere; quanto melius humani corporis forma Deum cogitarem, quam illum nigrum cuneum scissure inferiori eius affigerem, superioremque uastissimam laxitatem, non inueniens unde oppilarem, sic immensa inanitate patentem et hiantem relinquerem? Quid ista opinione fedius? quid tenebrosius hoc errore dici aut fingi potest?



CAPUT XXIu.

26. De numero naturarum in phantasmate Manichei. Deinde uolo mihi dicatur, quando lego, Deum Patrem, et supra lucidam beatamque terram fundata regna eius, utrum unius et eiusdem substantie atque nature sint, et Pater, et regna eius, et terra. Quod si ita est, iam non quasi aliam naturam, que quasi corpus sit Dei [2 1Kb] , cuneus ille gentis tenebrarum diffindit et penetrat; quod quidem ipsum esset ineffabili deformitate turpissimum: sed ipsam omnino naturam Dei cuneus ille terre tenebrarum diffindit et penetrat. Rogo, cogitate ista: homines estis; rogo, cogitate ista et fugite, taliumque phantasmatum sacrilegia, dilaniatis, si fieri potest, pectoribus, de fide uestra eradicate atque propellite. An dicturi estis, non unius eiusdemque nature illa tria esse, sed alterius Patrem, alterius regna, alterius terram, ut suas naturas atque substantias habeant singula diuersas, et excellentie gradibus ordinatas? Quod si uerum est, non duas, sed quatuor naturas Manicheus predicare debuerat. Si autem unam naturam habet Pater et regna, terra uero sola diuersam, tres nature fuerant predicande. Aut si propterea duas dicere maluit, quia terra tenebrarum non pertinet ad Deum, quero quomodo ad Deum lucis terra pertineat. Si enim et naturam habet diuersam, et non eam genuit, neque fecit; non ad eum pertinet, et in alieno regna eius locata sunt. Aut si propterea pertinet quia uicina est, pertineat et terra tenebrarum, que terram lucis non modo uicinitate contingit, sed etiam penetratione dissulcat. Si autem genuit eam, non eam credi oportet diuersam habere naturam. Quod enim genuit Deus, hoc oportet credi esse quod Deus est, sicut de unigenito Filio in Catholica creditur. Itaque ad illam fugiendam et detestandam turpitudinem uos [3 1Kb] necessitas reuocat, ut non terram quasi aliam atque diuersam, sed ipsam Dei naturam niger ille cuneus diffindat. Quod si non genuit, sed fecit eam Deus, quero unde fecerit. Si de se ipso, quid aliud est quam genuisse? Si de aliena aliqua natura, quero utrum  bona an mala. Si bona, erat ergo aliqua natura bona, que non pertinebat ad Deum: quod nullo modo dicere audebitis. Si autem mala, non ergo illa gens tenebrarum sola natura mala erat. An forte iam inde assumpserat partem aliquam Deus, quam in terram lucis conuerteret, et super illam sua regna stabiliret? De tota ergo id fecisset, ut iam olim mala natura nulla esset. Quod si non de aliena substantia fecit terram lucis, restat ut eam de nichilo fecerit.



CAPUT XXu.

27. Ex nichilo creari per Omnipotentem bona alia aliis inferiora. In figura coniunctionis duarum terrarum, qualiscumque fingatur, semper inesse deformitatem aut absurditatem. Quare, si uobis iam persuadetur posse aliquid boni omnipotentem Deum de nichilo facere, uenite in Catholicam; et discite, omnes naturas quas fecit Deus et condidit, excellentie gradibus ordinatas, a summis usque ad infimas, omnes bonas, sed alias aliis esse potiores: easque factas esse de nichilo, cum Deus artifex per sapientiam suam potentialiter, ut ita dicam, operaretur, ut posset esse quod non erat: et in quantum esset, bonum esset; in quantum autem deficeret, se non de Deo genitum, sed ab ipso de nichilo factum ostenderet. Quid enim uos teneat, si consideretis, non inuenitis: cum terram luminis quam describitis, neque hoc esse quod Deus est possitis dicere, ne ipsa Dei natura feditate quadre illius inarctetur; neque de illo genitam, ne nichilominus hoc quod Deus est cogatur intelligi, et ad eamdem deformitatem redeat [1 1Kb] ; nec alienam ab illo, ne in alieno regna eum posuisse, et non duas, sed tres naturas dicere urgeamini; neque ab eodem de aliena factam substantia, ne aut bonum aliud fuerit preter Deum, aut malum preter gentem tenebrarum. Remanet igitur uobis, ut de nichilo terram luminis Deum fecisse fateamini: et non uultis credere quod si magnum aliquod bonum, quod tamen illo ipso esset inferius, Deus ex nichilo facere potuit: potuit etiam, quia bonus est, et nulli bono inuidet, facere alterum bonum, quod illo priore esset inferius; potuit et tertium, cui secundum preponeretur, et deinde usque ad infimum bonum naturarum factarum ordinem ducere, donec uniuersitas earum, non numero indefinito incerta difflueret, sed certo terminata consisteret. Aut si nec de nichilo istam luminis terram Deum fecisse uultis fateri, non erit exitus quo tantas turpitudines et tam sacrilegas opiniones euadatis.

28. Aut uidete certe, quoniam liberum est carnali cogitationi phantasmata qualia libuerit opinari, ne forte possitis aliam formam quamcumque huic coniunctioni duarum terrarum inuenire, ne tam detestabilis et auersanda rerum facies animo occurrat: terram scilicet Dei, siue sit eiusdem nature cuius est Deus, siue diuerse, in qua tamen Dei regna fundata sint, ita ingenti mole per immensum iacere, ut per infinitum porrectis et apertis membris iaceat, quibus fedissime atque turpissime ab inferiori parte recipiat etiam ipsum immense magnitudinis inarctatum illum  cuneum terre tenebrarum. Sed quidquid aliud inueneritis figure, quo due iste terre sibi coniungantur, delere profecto Manichei litteras non potestis: non dico alias quibus expressius ista descripsit; fortassis enim quia paucioribus note sunt, minus periculi habere uideantur: sed istas ipsas de quibus nunc agitur, Epistole Fundamenti, que fere omnibus qui apud uos illuminati uocantur solet esse notissima. Hic quippe ita scribitur: Iuxta unam uero partem ac latus illius illustris ac sancte terre, erat tenebrarum terra profunda et immensa magnitudine.



CAPUT XXuI.

Coarctantur Manichei, siue tortuoso latere coniunctionem illam fieri dicant, siue curuo, siue recto. In hoc tertio genere iuncture esset concordia et pulchritudo utrique terre conueniens. Quid exspectamus amplius? Tenemus enim quod iuxta latus erat. Quomodo libet iam fingite figuras, et qualia libet lineamenta describite; moles certe illa immense terre tenebrarum, aut recto latere adiungebatur terre lucis, aut curuo, aut tortuoso. Sed si tortuoso; et illa sancta terra tortuosum habet latus: nam si ipsa rectum habet latus, et tortuoso huius latere tangitur, interpatent cauerne quedam profunde per infinitum inanes, nec iam supra terram tantum [1 1Kb] tenebrarum inanitas erat, sicut audire solebamus. Quod si ita est, quanto melius erat ut se aliquanto longius terra luminis remoueret, atque illa inanitas tanta interesset, ne omnino posset a tenebrarum terra ex ulla parte contingi? imo etiam tantum spatium pateret inanis profunditatis, ut si qua gentis illius oriretur improbitas, etiamsi temere transilire in illam uellent principes tenebrarum , per illud inane precipitati, et quia infinitum deorsum uersus esset, ad nullum aliquando fundum peruenientes, etiamsi semper possent uiuere, nunquam tamen dum deorsum semper feruntur, possent nocere? Si autem curuo latere adiungebatur, terra quoque lucis curuo eam sinu deformiter recipiebat. Aut si introrsus ista quasi specie theatri curua erat, curuam terre luminis partem tali sinu receptam non minus deformi copulatione [2 1Kb] amplectebatur. Aut si ista curuum habebat latus, et illa rectum, non ex toto eam latere attingebat. Et utique melius erat, sicut supra dixi, ut nulla ex parte contingeret, tantumque inane interesset, ut et iusto interuallo utramque terram seiungeret, et temerarios improbos per infinitum precipites nichil nocere permitteret. Quod si recto latere latus rectum attingebat, non uideo quidem aliqua uel receptacula uel hiatus: sed plane uideo tantam pacem tantamque secum terre utriusque concordiam, ut maior coniunctio esse non possit. Quid enim speciosius, quid conuenientius, quam rectum recto ita copulari, ut nulla ex parte sinus aliquis uel flexus disrumpat aut dirimat naturalem ac stabilem per infinitum spatium loci et ab infinita eternitate iuncturam? Que recta latera utriusque terre, etiamsi interposito inani separarentur,  non solum per se ipsa pulchra essent, quia tam recta essent: sed interiecto quoque interuallo ita sibi congruerent, ut hinc atque illinc pariles rectitudines etiam sine ulla coniunctione, ipsa tamen similitudine in unam pulchritudinem [1 1Kb] conuenirent. Cum autem accedit ista coniunctio, quid concordius ac pacatius hac utraque terra; quid uero etiam ipsa copulatione duorum rectorum laterum pulchrius dici aut cogitari possit, non inuenio.



CAPUT XXuII.

29. Pulchritudo recti lateris posset terre tenebrarum detrahi sine ulla detractione substantie. Sic malum anime accidit nulla addita detractaue substantia. Latus terre tenebrarum in quantum rectum esset, boni aliquid haberet a Deo conditore. Quid faciam cum errore [2 1Kb] peruersis et consuetudine implicatis miserrimis animis? Non enim sciunt isti homines quid loquantur, cum hec loquuntur: non enim attendunt. Rogo, nemo uos urget, nemo in certamen premit, nemo preteritis insultat erroribus, nisi qui diuinam misericordiam expertus non est, ut careret erroribus: tantum id agamus, ut aliquando finiantur. Intuemini paululum sine animositate et amaritudine. Omnes homines sumus; non nos, sed errores et falsitates oderimus [3 1Kb] . Queso, intuemini paululum. Deus misericordiarum, adiuua intuentes, et uerum querentibus interius lumen accende. Quid enim intelligimus, si non intelligimus rectum melius esse quam prauum? Quero ergo a uobis, si placide modesteque accipitis, rectum latus terre tenebrarum, quod recto lateri terre lucis adiungitur, si quispiam deprauaret, nullamne illi pulchritudinem adimeret? Necesse est fateamini si latrare nolitis, non solum ei, si deprauetur, pulchritudinem auferri, sed eam etiam pulchritudinem quam cum recto latere terre luminis potuit habere communem. Hanc ergo auferens, et de recto prauum faciens, ut discordaret quod concordabat, et abhorreret quod congruebat, numquid aliquam inde auferret substantiam? Sic ergo discite, non substantiam malum esse, sed sicut in corpore commutatione forme in deterius, amitti speciem, uel potius minui, et fedum dici quod pulchrum antea dicebatur, et displicere corpus quod antea placuerat: sic in animo recte uoluntatis decus, quo pie iusteque uiuitur, commutata in deterius uoluntate deprauari; quo peccato effici animam miseram, que honestate recte uoluntatis beatitatem obtinebat, nulla addita detractaue substantia.

30. Deinde etiam illud cogitate, quia etsi concedamus aliis causis latus terre tenebrarum malum esse, quod obscurum, quod tenebrosum, uel si quid aliud dici potest, non tamen in eo quod rectum est malum est. Sicut ergo concedo in eius colore esse aliquid mali, sic necesse est et uos concedatis esse in eius rectitudine aliquid boni. Nefas est itaque hoc quantumcumque boni est [4 1Kb] , alienare ab artifice Deo,  a quo esse omne bonum quod in quacumque natura est, nisi credimus, perniciosissime erramus. Quomodo ergo ille et summum malum esse dicit hanc terram, in cuius lateris rectitudine inuenio, quantum ad corpus attinet, non parue pulchritudinis bonum; et ab omnipotente atque optimo Deo eam uult esse penitus alienam, cum id ipsum bonum quod in illa inuenimus, cui alii tribuendum sit, nisi auctori bonorum omnium, non inueniamus? Sed malum erat, inquit, etiam illud latus. Puta malum esse: deterius esset certe si non rectum, sed distortum esset. Quomodo igitur est summum malum, quo potest aliquid cogitari deterius? Deinde necesse est aliquid boni sit, quo carendo fit res quecumque deterior. Carendo autem rectitudine fieret latus illud deterius. Inest ergo illi boni aliquid rectitudo. Et nunquam mihi dices unde inest, nisi ad eum te contuleris, a quo siue magna siue parua, omnia tamen bona esse fateamur. Sed iam a lateris huius consideratione transeamus ad alia.



CAPUT XXuIII.

31. In terra tenebrarum naturas quinque ponit Manicheus.---Habitabant, inquit, in illa terra ignea corpora, genera scilicet pestifera. Cum dicit, habitabant; animata utique atque uiuentia uult intelligi. Sed ne de uerbo calumniari uelle uideamur, attendamus istos omnes habitatores terre illius, quemadmodum in quinque genera uiua distribuat. Hic infinite, inquit, tenebre, ex eadem manantes natura inestimabiles, cum propriis fetibus: ultra quas erant aque cenose ac turbide cum suis inhabitatoribus; quarum interius uenti horribiles et uehementes cum suo principe et genitoribus. Rursum regio ignea et corruptibilis cum suis ducibus et nationibus. Pari more introrsum gens caliginis ac fumi plena, in qua morabatur immanis princeps et omnium dux, habens circa se innumerabiles principes, quorum omnium ipse erat mens et origo: heque fuerunt nature quinque terre pestifere. Animaduertimus quinque naturas quasi partes unius nature, quam uocat terram pestiferam. He sunt autem: tenebre, aque, uenti, ignis, fumus, quas quinque naturas sic ordinat, ut exteriores ceteris sint tenebre, a quibus numerare incipit. Intra tenebras, aquas constituit; intra aquas, uentos; intra uentos, ignem; intra ignem, fumum. Et habebant iste quinque nature sua queque genera inhabitatorum suorum, que nichilominus quinque sunt. Quero namque utrum genus unum habitantium fuerit in omnibus quinque naturis, an diuersa genera, sicut nature ipse diuerse sunt. Diuersa fuisse respondent, et de aliis libris ita docent, quod tenebre habuerunt serpentes; aque, natantes, sicut sunt pisces; uenti, uolantes, sicut sunt aues; ignis, quadrupedes [1 1Kb] , sicut sunt equi, leones, et cetera huiusmodi; fumus, bipedes, sicut sunt homines.



CAPUT XXIX.

32. Refellitur hoc deliramentum. Quis igitur ista ordinauit? quis distribuit atque distinxit?  quis numerum, qualitates, formas, uitam dedit? Hec enim omnia per se ipsa bona sunt, nec inuenitur unde cuique nature nisi ab omnium bonorum Deo auctore tribuantur. Non enim sicut chaos describere, uel quoquo modo insinuare etiam pete solent, informem quamdam materiem sine specie, sine qualitate, sine mensura, sine numero et pondere, sine ordine ac distinctione, confusum nescio quid, atque omnino expers omni qualitate; unde illud quidam doctores greci uocant: non ergo sic isti hanc quam uocant terram tenebrarum insinuare conantur: sed omnino aliter longeque diuerse atque contrarie latus lateri adiungunt atque colliniant [1 1Kb] : naturas quinque numerant, distinguunt, ordinant, qualitatibus propriis enuntiant; nec eas desertas ac infecundas esse permittunt, sed suis inhabitatoribus complent: eisque ipsis formas congruas et suis habitationibus accommodatas attribuunt, et, quod antecellit omnibus, uitam. Hec tanta bona enumerare, et ab auctore omnium bonorum Deo aliena esse dicere, hoc est nec in rebus agnoscere tantum ordinis bonum, nec in se tantum erroris malum.



CAPUT XXX.

33. Quam multa bona in iis naturis, quas ponit Manicheus in terra tenebrarum.---Sed ista, inquit, genera quinque illas naturas inhabitantia, seua erant atque pestifera. Quasi ego in eis seuitiam pestemque laudauerim. Ecce ego tecum uitupero que in illis mala esse criminaris: lauda tu mecum que in illis bona ipse commemoras: ita uidebis bona malis permixta te uelle constituere pro summo et extremo malo. uitupero ibi tecum pestem: lauda ibi mecum salutem. Non enim genera illa uel gigni, uel nutriri, uel inhabitare terram illam sine salute aliqua potuissent. uitupero ibi tecum tenebras: lauda ibi mecum fecunditatem. Tenebras enim dicis inestimabiles; et addis tamen, cum propriis fetibus. Quanquam tenebre non sunt corporee; totumque hoc nomen lucis absentia est: sicut nuditas, carere uestitu; et inanitas, uacare corporis plenitudine: ac propterea tenebre nichil gignere potuerunt, quamuis terra potuerit tenebrosa, id est, carens luce, aliquid gignere. Sed interim hoc omittamus: fetus tamen ubi exoriuntur, et temperamentum est aptum saluti [2 1Kb] , et quedam concordia numerosa ordinat atque in unitatem cedificat membra nascentium, sibimet inuicem moderationis pace congruentia. Que omnia quis non intelligat maiori laude, quam tenebras uituperatione dignanda? uitupero ibi tecum cenum turbidum aquarum: lauda ibi mecum et ipsam speciem qualitatemque aquarum, et inhabitatorum natantium membra congruentia, uitam corpus continentem et regentem, et omne temperamentum sui generis ualetudini accommodatum. Quantumuis enim aquas cenosas turbidasque reprehendas, eo tamen quod tales aquas dicis, ut animantia  sua possent et gignere et continere, speciem illius qualiscumque corporis et partium similitudinem, qua in unam formantur pacanturque qualitatem, auferre non potes; quia si abstuleris, nullum erit corpus: que omnia, si es homo, sentis esse laudanda. Et quantumuis illorum inhabitatorum seuitiam, et inter impetus dilacerationes et uastationes exaggeres, non eis tamen adimis numerosos formarum terminos, quibus sibi singula eorum corpora membrorum parilitate pacata sunt, et temperamentum salutis, et moderamen anime [1 1Kb] partes sui corporis in unitatem amicitie concordieque redigentis: que si humano sensu intueris, uides plus esse laudanda quam illa uituperanda que displicent. uitupero ibi tecum horrorem uentorum: lauda ibi mecum eorumdem uentorum spirabilem nutricemque naturam, et speciem corporis conuenientia partium continuati atque diffusi: quibus rebus omnibus illos inhabitatores suos poterant et gignere, et alere, et salubriter continere; eorumque inhabitatorum, cum cetera que in omnibus animantibus superiori ratione laudata sunt, tum proprie impigros et faciles unde uelint et quo uelint transitus, et alarum in uolatu concordem nisum et non imparem motum. uitupero ibi tecum corruptionem ignis: lauda ibi mecum genitabilem ignem [2 1Kb] , et uigentem opportunamque eius temperationem nascentibus, et ut coalescerent, et ut suis numeris lineamentisque perficerentur, et ut uiuere atque habitare ibi possent: que omnia non solum in ignis habitatione, sed in ipsis quoque habitantibus miranda et laudanda esse cognoscis. uitupero ibi tecum obscuritatem fumi, et immanitatem principis qui in eo, sicut dicis, morabatur: lauda ibi mecum quod uel in ipso fumo nullam partem inuenis dissimilem ceteris; ex quo in genere suo partium inter se suarum congruentiam modumque custodit, ut quadam unitate sit quod est: que nemo sobrie considerat, et non mirabiliter laudat. Quid, quod etiam fumo addis uim potentiamque generandi, quando eidem quoque inhabitatores principes tribuis: ut quod hic nunquam uidimus, ibi fumus fecundus sit, et salubrem suis habitatoribus prebeat mansionem?



CAPUT XXXI.

34. De eodem argumento. Quod etiam in ipso fumi principe immanitatem solam aduertisti quam uituperares, nonne debuisti attendere cetera que te in eius nature laudem cogerent? Habebat enim animam et corpus; illam uiuificantem, hoc uita inspiratum: cum illa regeret, hoc obtemperaret; illa preiret, hoc subsequeretur; illa contineret, hoc non deflueret; illa moueret in numeros, hoc numerosa membrorum compagine constabiliretur. Nonne te ad laudem mouet in hoc uno principe, uel pax ordinata, uel ordo pacatus? Quod autem de uno dictum est, hoc de ceteris intelligi licet. Sed enim erat in alios ferus et immanis? Non hoc laudo, sed tanta illa que non uis attendere. Que si uel admonitus intuetur atque  considerat, quisquis Manicheo temere credidit, sine dubitatione cognoscit, cum de istis naturis loquitur, de bonis quibusdam se loqui, sed non summis et infabricatis, sicut est Deus una Trinitas, neque de his fabricatis que sublimiter ordinata sunt, sicuti sunt Angeli sancti et beatissime potestates: sed de infimis et pro sui generis modulo in imo rerum ordinatis bonis; que dum comparantur superioribus, uituperande ab imperitis existimantur; et dum consideratur quantum his desit boni, quod illis adest, eiusdem boni absentia mali nomen tenet. Et ego quidem propterea sic de istis naturis disputo, quoniam ea nominantur que in hoc mundo nota sunt nobis. Nouimus enim tenebras, aquas, uentos, ignem, fumum; nouimus etiam animalia serpentia, natantia, uolantia, quadrupedia, bipedia: in quibus omnibus, exceptis tenebris, que, ut dixi, nichil sunt aliud quam lucis absentia, que oculis non uidendo discernuntur, sicut silentium auribus non audiendo; non quia tenebre sunt aliquid, sed quia lux non est; sicut non quia silentium est aliquid, sed quia sonus non est: exceptis ergo tenebris in hac enumeratione, cetere nature sunt, et omnibus note; quarum speciem, quia in quantumcumque est, laudabilis et bona est, nemo prudens abalienat ab auctore omnium bonorum Deo.



CAPUT XXXII.

35. Manicheus ex iis que hic uidit, ordinauit sua phantasmata. Nam ille Manicheus, sicut uoluit naturas quas hic didicit [1 1Kb] ordinare in phantasmatibus suis, uelut in gente tenebrarum, omnino falsus esse conuincitur. Primo, quia tenebre nichil possunt gignere, ut dictum est. Sed non tales, inquit, erant ille tenebre, quales hic nosti. Unde ergo me de illis doces? An forte tam uerbosus doctrine pollicitator cogis ut credam? Sed fac me credere. Illud tamen scio, quod si non habebant aliquam speciem [2 1Kb] , sicut iste non habent, nichil generare potuerunt: si autem habebant, meliores erant. Tu autem cum dicis non fuisse tales, quasi peiores aliquas credi cupis. Posses dicere etiam silentium, quod sic est auribus ut tenebre oculis, aliqua ibi surda uel muta animalia genuisse: ut cum tibi diceretur non esse aliquam naturam silentium, responderes, Sed non tale silentium, quale hic nosti; ut omnino quod uelles diceres eis quos semel, ut tibi crederent, decepisses. Quanquam id quod eum induxit, ut in tenebris serpentia nata esse confingeret, in ipsis quidem primordiis nascentium potuit bene animaduerti. Sed sunt serpentes qui tam acute uident, et sic presentia lucis exsultant, ut grauissimum testimonium contra eum dicere uideantur. Deinde in aquis natantia facile fuit hic discere, et ad illa transferre phantasmata; sic et in uentis uolantia, quoniam huius crassioris eris impulsus in quo aues uolitant, uentus dicitur: in igne uero quadrupedia unde illi fingere in mentem uenerit nescio. Et tamen non frustra hoc dixit, sed parum attendit, et errauit nimis. Hanc enim rationem solent reddere,  quod quadrupedes edaces sint, et in concubitum multum ferueant. Sed multi homines edacitate sua superant quemlibet quadrupedem, qui certe bipedes sunt, quos non ignis, sed fumi esse filios dicit. Anseribus uero non facile quidquam edacius inuenitur: quos siue in fumo ponat, quia bipedes sunt; siue in aquis, quia natare amant; siue in uentis, quia pennati sunt, et interdum uolant: ad ignem certe secundum eius distinctionem non pertinent. Quod autem attinet ad feruorem concubitus, credo eum animaduertisse hinnientes equos, et sepe morsis frenis raptos in feminas: quod animaduersum dum uult cito scribere, non attendit passerem parietinum, in cuius comparatione quiuis admissarius frigidissimus inuenitur. Bipedes uero in fumo cum ab eis queritur quare ordinauerit, respondent elatum et superbum esse bipedum genus: hinc enim homines originem trahere dicunt: et quoniam fumus globosus et quasi tumidus in auras erigitur, superbis esse similem non absurde attenderunt. Que animaduersio sufficere debuit ad aliquam similitudinem dandam de superbis hominibus, siue allegoriam uel formandam uel intelligendam: non tamen ut ideo bipedes animantes in fumo et de fumo nati esse credantur. Nam et in puluere nasci debuerunt, quia sepe non minore ambitu et elatione surgit in celum; et in nebulis, quia plerumque de terra ita exhalantur, ut longe intuentibus incertum etiam faciant, fumusne an nebule sint. Postremo, cur in aquis et uentis de habitandi patientia ad habitatores ductum est argumentum, quia uidemus et natantia in aquis, et uolantia in uentis uiuere: ignis uero et fumus non deterruit hominem mentientem, ut puderet eum tales ibi habitatores constituere, quibus nichil constitueretur absurdius? Nam quadrupedem ignis incendit atque corrumpit, et bipedes fumus offocat atque necat. uel hic certe cogitur fateri, se meliores dicere in gente tenebrarum istas fuisse naturas, ubi uult omnia peiora credi. Siquidem ibi gignebat ignis quadrupedem et nutriebat, et continebat innoxie uel etiam commodissime. Similiter et fumus bipedes suos clementissimo sinu editos, non solum sine molestia, sed uitaliter atque indulgenter usque in illum principatum educauerat [1 1Kb] et continebat. Ita ostenduntur ista mendacia, animaduersione rerum que uidentur in mundo, sed minus diligenti minusque solerti carnali sensu concepta, et phantasmatibus parturita, et temeritate edita atque conscripta hereticorum numerum auxisse.



CAPUT XXXIII.

36. Natura omnis, ut natura est, bona est. Sed illo genere magis urgendi sunt, ut intelligant, si possunt, quam uere in Catholica dicatur, omnium naturarum esse auctorem Deum: quo de genere [2 1Kb] superius agebam, cum dicerem, uitupero tecum pestem, cecitatem, cenositatem turbidam, horribilem uehementiam, corruptibilitatem, immanitatem principum, et his similia: lauda tu mecum speciem, distinctionem, ordinationem, pacem, unitatem [3 1Kb]  formarum, membrorum congruentias et numerosas parilitates, uitalia spiramenta et nutrimenta, temperamentum salutis, regimen et moderamen anime, famulatusque corporum, similitudinem concordiamque partium in singulis naturis uel que habitabant, uel que habitabantur, et cetera huiusmodi. Sic enim intelligunt, si tamen sine pertinacia uelint attendere, iam et bona et mala se miscere, cum loquuntur de illa terra, ubi solum et summum malum fuisse crediderunt: itaque si tollantur illa que mala enumerata sunt, bona illa que laudata sunt sine ulla uituperatione remanere; si autem bona ipsa tollantur, nullam remanere naturam. Ex quo iam uidet qui potest uidere, omnem naturam, in quantum natura est, bonum esse: quia ex una eademque re, in qua et ego quod laudarem, et ille quod uituperaret inuenit, si tollantur ea que bona sunt, natura nulla erit; si autem tollantur ea que displicent, incorrupta natura remanebit. Tolle de aquis ut non sint cenose et turbide, remanent aque pure atque tranquille: tolle de aquis partium concordiam, non erunt aque. Si ergo [1 1Kb] malo illo adempto manet natura purgatior, bono autem detracto non manet ulla natura: hoc ibi facit naturam quod bonum habet; quod autem malum, non natura, sed contra naturam est. Tolle de uentis horrorem et nimium impetum qui tibi displicet, potes cogitare uentos lenes atque moderatos: tolle de uentis partium similitudinem, qua eorum corpus in unitatem continuatur et sibi pacatur ut corpus sit, nulla suberit natura quam cogites. Longum est persequi cetera: sed manifestum est eis qui nullo studio partium iudicant, cum iste nature commemorantur, adiungi eis quedam quibus displiceant; que cum detrahimus, nature meliores manent. Unde intelligitur eas, in quantum nature sunt, bonas esse: quia cum eis uicissim omne quod bonum habent detraxeris, nature nulle erunt. Animaduertite etiam, qui recte uultis iudicare, illum quoque principem immanem; cui si auferatur immanitas, attendite quanta laudabilia remanebunt: compago corporis, membrorum hinc atque inde congruentia, forme unitas, et pax contextarum inter se partium, anime regentis et uegetantis, famulantisque et uegetati corporis ordo et dispositio. Que omnia bona si auferantur, et si qua forte minus enumeraui, nulla prorsus natura subsistet.



CAPUT XXXIu.

37. Natura nunquam sine aliquo bono. Sola mala considerant Manichei. Sed fortasse dicatis, illa mala de talibus naturis non posse auferri, et ideo naturalia debere accipi. Non nunc queritur quid possit uel non possit auferri: sed certe non paruum lumen est ad intelligendum, omnes naturas, in quantum nature sunt, bonas esse, quod sine illis malis cogitari bona illa possunt, sine bonis autem illis nulla natura cogitari potest. Nam sine turbatione ceni possum aquas cogitare: sine pace autem continuatarum partium, nulla species corporis animo occurrit, aut ullo modo sentiri potest; ac per hoc nec ille aque  cenose sine isto bono esse potuerunt, quo bono fiebat ut aliqua natura corporea posset esse. Nam quod dicitis, quod illa mala de naturis talibus non possunt auferri; respondetur, quod et illa bona de naturis talibus non possunt auferri. Cur ergo istas res propter mala que auferri non posse arbitramini, mala naturalia uocare uultis; propter ea bona uero que auferri non posse conuincimini, bona naturalia uocare non uultis?

38. Restat ut queratis  unde sint illa mala, que mihi quoque displicere dicebam. Respondebo fortasse, si uos prius dixeritis unde sint illa bona, que uos quoque laudare cogimini, si absurdissimi cordis esse non uultis. Sed quid ego istud queram, cum utrique fateamur, omnia quecumque et quantacumque bona sunt, ab uno Deo esse, qui summe bonus est? Resistite ergo uos ipsi Manicheo, qui tot et tanta bona que commemorauimus iusteque laudauimus, pacem concordiamque partium in unaquaque natura, salutem ualentiamque animantium, et cetera que repetere iam piget, ita in terra commentitia tenebrarum esse arbitratus est, ut ab illo Deo quem bonorum omnium fatetur auctorem, alienare conaretur. Non enim ea bona uidit, dum hoc solum attendit quod displiceret: tanquam si quispiam leonis fremitu exterritus, et eum intuens trahentem ac dilaniantem pecorum aut hominum corpora quecumque apprehendisset, puerili quadam infirmitate animi tanto timore percelleretur, ut solam feritatem leonis intuens atque seuitiam, cetera eius negligens omnino atque preteriens, naturam illius animantis, non tantum malum, sed magnum malum esse clamaret, tanto scilicet exaggeratius, quanto timidius. At si edomita feritate duci leonem mansuetum uideret [1 1Kb] , presertim si nunquam antea fuisset de illa bestia territus, tunc uacaret securo atque intrepido leonis pulchritudinem considerare atque laudare. De quo ego nichil dicam, nisi quod ad rem maxime pertinet, fieri posse ut aliqua natura offendat ex aliquo, et in totam [2 1Kb] nascatur odium: cum manifestum sit multo meliorem esse speciem uere ac uiue bestie, etiam cum terret in siluis, quam imitate atque simulate cum in pariete picta laudatur. Hoc ergo errore ille nos non decipiat, nec cecos faciat ad considerandas naturarum species, cum quedam in eis ita reprehendit, ut omni ex parte cogat displicere, quod omni ex parte reprehendere non potest: atque hoc modo animum ad equum iudicium componentes, queramus iam unde sint cum illis bonis mala, que me quoque improbare [3 1Kb] dicebam. Quod facilius uidebimus, si in unum nomen potuerimus cuncta conferre.



CAPUT XXXu.

39. Malum nichil aliud quam corruptio: ipsa autem corruptio non natura est, sed contra naturam. Ubicumque corruptio, ibi bonum fuit. Quis  enim dubitet totum illud quod dicitur malum, nichil esse aliud quam corruptionem? Possunt quidem aliis atque aliis uocabulis alia atque alia mala nominari: sed quod omnium rerum malum sit, in quibus mali aliquid animaduerti potest, corruptio est. Sed corruptio perite anime, imperitia uocatur; corruptio prudentis, imprudentia; corruptio iuste, iniustitia; corruptio fortis, ignauia; corruptio quiete atque tranquille, cupiditas, uel metus, uel tristitia, uel iactantia. Deinde in corpore animato corruptio sanitatis, dolor et morbus; corruptio uirium, lassitudo; corruptio quietis, labor. Deinde in ipso solo corpore corruptio pulchritudinis, feditas; corruptio rectitudinis, prauitas; corruptio ordinis, peruersitas; corruptio integritatis, discissio, aut fractura, aut diminutio. Longum est et difficile et harum rerum quas commemoraui, et aliarum innumerabilium omnes corruptiones nominatim enuntiare; cum etiam multe que dicuntur in corpore, possint et in anima dici, et innumerabilia sint in quibus propria uocabula corruptio teneat. uerumtamen uidere iam facile est nichil nocere corruptionem, nisi quod labefacit naturalem statum; et ideo eam non esse naturam, sed contra naturam. Quod si non inuenitur in rebus malum nisi corruptio, et corruptio non est natura; nulla utique natura malum est.

40. Sed si hoc forte intelligere non ualetis, illud attendite, quod omne quod corrumpitur, bono aliquo minuitur: quia si non corrumperetur, incorruptum esset; si uero etiam non posset omnino corrumpi, incorruptibile esset. Necesse est autem ut siue incorruptio siue incorruptibilitas bonum sit, si malum est corruptio. Sed nunc de natura incorruptibili nulla questio est: de his agitur que possunt corrumpi, que dum non corrumpuntur, incorrupta dici possunt, incorruptibilia non possunt. Illud enim solum incorruptibile proprie dicitur, quod non tantum non corrumpitur, sed etiam nulla ex parte corrumpi potest. Incorrupta ergo quecumque sunt et tamen corrumpi possunt, cum corrumpi ceperint, eo ipso bono minuuntur quo incorrupta erant; et magno quidem bono, quia magnum malum est corruptio: et quamdiu in eis augeri corruptio potest, tamdiu habent bonum quo minuantur. Quapropter nature ille quas in tenebrarum terra fuisse confingit, aut poterant corrumpi, aut non poterant. Si non poterant, incorruptibiles erant, quo bono superius nichil est. Si poterant, aut corrumpebantur, aut non corrumpebantur: si non corrumpebantur, incorrupte erant, quod uidemus sine magna laude dici non posse: si autem corrumpebantur, minuebantur illo tam magno bono; si minuebantur bono, habebant bonum quo minuerentur; quod si habebant bonum, non erant nature ille summum malum, et omnis Manichei fabula falsa est.



CAPUT XXXuI.

41. Unde malum, siue corruptio boni. Sed quoniam quesiuimus quid esset malum, neque hoc naturam, sed contra naturam esse cognouimus; consequenter querendum est unde sit: quod ille si fecisset, minus fortasse in has tanti erroris angustias  laberetur. Prepropere quippe ac prepostere quesiuit unde esset, quod primo non quesierat quid esset: et ideo nullo modo potuerunt querenti occurrere nisi uana phantasmata, quibus difficile animus carnalibus sensibus multum pastus exuitur. Dicet ergo aliquis, non iam certare, sed non errare desiderans: Unde est ista corruptio, quod quasi generale malum rerum bonarum, sed tamen corruptibilium esse comperimus? Qui talis querit, cito inuenit magno ardore uerum petens, et constanti perseuerantia pie pulsans. Per homines enim commemoratio aliqua signis uerborum fieri potest: docet autem unus uerus Magister ipsa incorruptibilis ueritas, solus Magister interior: qui etiam exterior factus est, ut nos ab exterioribus ad interiora reuocaret; et formam serui accipiens, ut eius sublimitas [1 1Kb] surgentibus innotesceret, iacentibus humilis apparere dignatus est. In eius nomine supplices simus, et per eum misericordiam Patris implorantes ista queramus. Primo enim breuissime responderi potest querentibus unde corruptio est, cum dicitur, Ex eo quod he nature que corrumpi possunt, non de Deo genite, sed ab eo de nichilo facte sunt: quas quoniam bonas ratio superior demonstrauit, nemo potest recte dicere, Non fecisset Deus bona. Si autem dixerit, Summe bona fecisset [2 1Kb] , oportet intelligat summum bonum ipsum esse, qui fecit hec bona.



CAPUT XXXuII.

42. Solus Deus summe bonus. Quid mali, inquis, fieret, si et ista fierent summe bona? Et tamen si quis ex nobis quereret, accepto et credito Deo Patre summo bono, si esset aliud summe bonum, unde esse nobis pie uideretur, nullo modo recte responderemus, nisi de Deo Patre qui summe bonus est. Quod ergo de illo est, meminerimus natum de illo esse, non ab eo factum de nichilo, et ideo et hoc summe, id est, incorruptibiliter bonum esse: uidemusque iniuste flagitari ut tam summe bona sint que fecit de nichilo, quam summe bonus est quem de se genuit: quem nisi unum genuisset, non id quod ipse est genuisset, quia ipse unus est. Quapropter unico quidem Filio, per quem facta sunt a Patre omnia bona de nichilo, imperite atque impie fratres queruntur [3 1Kb] , nisi ex eo quod in homine apparere dignatus est. Nam ideo et unigenitus in Scripturis et primogenitus dicitur: unigenitus a Patre, primogenitus ex mortuis. Et uidimus, inquit, gloriam eius tanquam unigeniti a Patre, pleni [4 1Kb] gratia et ueritate : et Paulus dicit. Ut sit ipse primogenitus in multis fratribus .

43. Quod si dixerimus, Non iam essent ista bona que de nichilo facta sunt, sed tantummodo Dei natura esset [5 1Kb] ; inuidebimus tantis bonis; et uox impia est,  iniuriam putare non hoc esse quod Deus est, et ideo nolle esse aliquod bonum, quoniam ei preponitur Deus. Queso, patere, natura anime rationalis, aliquanto minus te esse quam Deus est, et tanto minus, ut post ipsum te melius aliquid non sit. Patere, inquam, et mitesce illi; ne te adhuc repellat in infima, ubi per angustias penales etiam atque etiam bonum quod es uilescat tibi. Superba es in Deum, si indignaris quod te antecedit; et nimis contumeliose de illo sentis, si non ineffabiliter gratularis tam magnum bonum esse te, ut solus sit ille prestantior. Quo constituto atque firmato, illud ne dixeris [1 1Kb] : Me solam naturam Deus facere debuit; nollem ut post me aliquid boni fieret. Non enim quod bonum est post Deum, iam debuit esse nouissimum. Et hinc maxime apparet quantam tibi tribuerit dignitatem, quod Deus qui solus tibi naturaliter dominatur, fecit alia bona quibus tu quoque dominareris. Nec mireris quod nunc tibi non omni modo seruiunt, et te aliquando etiam cruciant: quia Dominus tuus maiorem potestatem habet in ea que tibi seruiunt, quam tu in ipsa [2 1Kb] , tanquam in seruos seruorum suorum. Quid ergo mirum si tibi peccanti, id est non obtemperanti Domino tuo, penalia quibus dominabaris effecta sunt? Quid enim tam iustum, et quid iustius Deo? Hoc namque humana natura in Adam meruit, de quo nunc non est disputandi locus: sed tamen dominator iustus et iustis premiis et iustis suppliciis approbatur, beatitate recte uiuentium penaque peccantium. Nec tamen sine misericordia derelicta es, que certis rerum temporumque mensuris uocaris ut redeas. Ita recto moderamine altissimi Conditoris usque [3 1Kb] ad bona terrena peruentum est, que corrumpuntur et reformantur, ut haberes supplicio mixta solatia; ut et laudares Deum delectata ordine bonorum, et refugeres in eum exercitata experimentis malorum. Ita in quantum tibi terrena seruiunt, docent te esse dominam suam; in quantum autem molesta sunt, docent ut seruias Domino tuo.



CAPUT XXXuIII.

44. Natura a Deo, corruptio ex nichilo. Quapropter quamuis sit malum corruptio, et quamuis non sit a Conditore naturarum, sed ex eo sit, quod de nichilo facte sunt: tamen etiam ipsa illo regente et gubernante omnia que fecit, sic ordinata est, ut non noceat, nisi naturis infimis ad supplicium damnatorum, et exercitationem admonitionemque redeuntium, ut inhereant Deo incorruptibili, maneantque incorrupti, quod unum est bonum nostrum; sicut per prophetam dicitur, Mihi autem inherere Deo bonum est . Neque illud dixeris: Non faceret Deus naturas corruptibiles. In quantum enim nature sunt, Deus fecit: in quantum autem corruptibiles, non Deus fecit; non enim est ab illo corruptio, qui solus est incorruptibilis. Si hec capis, gratias age Deo: si non capis, quiesce, et  noli temere nondum intellecta damnare; supplexque illi qui lumen est mentis [1 1Kb] , attende ut intelligas. Cum enim dicitur, natura corruptibilis; non unum, sed duo nomina dicuntur. Item cum dicitur, Deus fecit de nichilo; non unum, sed duo nomina audimus. Redde ergo istis singulis illa singula, ut cum audis naturam, ad Deum pertineat; cum audis corruptibilem, ad nichilum: ita tamen ut ipse corruptiones, quamuis non sint ex Dei arte, in eius tamen potestate sint disponende, pro rerum ordine et meritis animarum. Ideo recte dicimus ab illo esse premium atque supplicium. Ita enim non [2 1Kb] fecit corruptionem, ut possit corruptioni eum dare qui corrumpi meruerit, id est, qui se ipse ceperit peccando corrumpere, ut cruciantem sentiat corruptionem inuitus, qui blandientem commisit uolens [3 1Kb] .



CAPUT XXXIX.

45. Mala quomodo sint a Deo. Non enim in uetere Testamento tantum scriptum est, Ego facio bona, et condo mala : sed euidentius in Nouo, ubi Dominus dicit, Nolite timere eos qui corpus occidunt, et amplius non habent quid faciant; sed eum timete, qui cum corpus occiderit, habet potestatem animam mittere in gehennam . uoluntarie autem corruptioni addi iudicio diuino penalem corruptionem, manifestissime apostolus Paulus attestatur, cum dicit: Templum enim Dei sanctum est, quod estis uos: quisquis templum Dei corruperit, corrumpet illum Deus . Quod si in uetere Lege dictum esset, quibus inuectionibus isti impetum facerent accusantes quasi corruptorem Deum! Quod uerbum metuentes multi latini interpretes, noluerunt dicere, corrumpet; sed dixerunt, disperdet illum Deus: et non deuiantes a re ipsa, offensionem uocabuli deuitarunt. Quanquam isti non minus inueherentur in perditorem Deum, si hoc in Lege uetere aut Prophetis inuenirent. Sed grecis exemplaribus conuincuntur, in quibus apertissime scriptum est, Quisquis templum Dei corruperit, corrumpet illum Deus. Quod si quis ab eis querat, quomodo dictum sit: ne corruptor putetur Deus, exponunt statim, corrumpet dictum esse, corruptioni tradet; uel si quo alio modo possunt. Quo animo si essent in ueterem Legem, et multa ibi miranda intelligerent, et nondum intellecta non cum odio lacerarent, sed cum honore differrent [4 1Kb] .



CAPUT XL.

46. Corruptio tendit ad non esse. Si quis autem non credit ex nichilo esse corruptionem, proponat sibi hec duo, esse et non esse, quasi ex diuersis partibus; intelligendi gratia, ut cum tardis tardius ambulemus: deinde uelut in medio constituat aliquid, ut puta corpus animantis, et querat hoc secum, dum formatur illud corpus et nascitur, dum augetur eius species, nutritur, conualescit, roboratur,  decoratur, firmatur, in quantum manet, et in quantum stabilitur, in quam partem tendat, utrum ad esse, an non esse: non dubitabit esse quidem aliquid in ipsis etiam primordiis; sed quanto magis forma et specie et ualentia constabilitur atque firmatur, tanto magis fieri ut sit, et in eam partem tendat qua positum est esse. Nunc ergo incipiat corrumpi; debilitetur omnis ille status, languescant uires, marcescat robur, forma fedetur, dissiliat compago membrorum, contabescat et defluat concordia partium: querat etiam nunc per istam corruptionem quo tendat, utrum ad esse, an non esse: non puto usque adeo cecum et tardum, ut dubitet quid sibi ipse respondeat, et non sentiat quanto magis quodque corrumpitur, tanto magis ad interitum tendere. Omne autem quod ad interitum tendit, ad non esse tendit. Cum ergo Deum incommutabiliter et incorruptibiliter esse credendum sit, id autem quod dicitur nichil, penitus non esse manifestum sit: et cum ista tibi proposueris esse et non esse, atque cognoueris quanto magis augetur species, tanto quidque tendere ut sit; quanto magis augetur corruptio, tanto magis tendere ut non sit: quid dubitas dicere in unaquaque natura corruptibili quid in ea sit ex Deo, quid sit ex nichilo; cum species secundum naturam sit, corruptio contra naturam? Quia species aucta cogit esse, et Deum fatemur summe esse: corruptio uero aucta cogit non esse, et constat quod non est, nichil esse. Quid, inquam, dubitas dicere, in natura corruptibili, quam et naturam dicis, et corruptibilem dicis, quid sit ex Deo, quid ex nichilo? Et quid queris Deo naturam contrariam, quem si confiteris summe esse, uides ei non esse contrarium?



CAPUT XLI.

47. Corruptio permissu Dei a nobis est. Cur ergo, inquis, quod nature Deus dedit, tollit corruptio? Non tollit, nisi ubi permittit Deus: ibi autem permittit, ubi ordinatissimum et iustissimum iudicat, pro rerum gradibus et pro meritis animarum. Nam et species uocis emisse preterit, et silentio perimitur; et tamen sermo noster ex pretereuntium uerborum decessione ac successione peragitur, et moderatis silentiorum interuallis decenter suauiterque distinguitur: ita sese habet etiam temporalium naturarum infima pulchritudo, ut rerum transitu peragatur, et distinguatur morte nascentium. Cuius pulchritudinis ordinem et modos si posset capere sensus noster atque memoria, ita nobis placeret, ut defectus  quibus distinguitur, nec corruptiones uocare auderemus. Quod autem in eius pulchritudinis parte laboramus, cum nos fluentia deserunt temporalia que diligimus, et peccatorum penas luimus, et sempiterna diligere commonemur.



CAPUT XLII.

48. Hortatur ad summum bonum. Non ergo in hac pulchritudine queramus quod non accepit; que ideo infima est, quia quod querimus, non accepit: et in eo quod accepit, laudemus Deum, quia tantum speciei bonum etiam huic quamuis infime dedit. Nec ei tamen ut amatores eius inhereamus: sed ut Dei laudatores eam transgrediamur, ut supra eam collocati de illa iudicemus, non ei connexi in illa iudicemur. Festinemusque ad illud bonum, quod nec locis grassatur [1 1Kb] , nec tempore uoluitur, et unde speciem formamque accipiunt omnes locales temporalesque nature. Ad quod uidendum mundemus cor per fidem Domini nostri Iesu Christi, qui ait: Beati mundicordes, quoniam ipsi Deum uidebunt . Non enim eos oculos ad illud bonum cernendum preparari oportet, quibus cernitur lux ista diffusa per locos, et non ubique integra, sed aliam partem hic habens, et alibi aliam. uerum illum aspectum aciemque purgemus, qua cernitur, quantum in hac uita licet, quid sit iustum, quid pium, que sit sapientie pulchritudo: que quisquis cernit, preponit longe omnium localium spatiorum plenitudini; et sentit, ut ista cernat, non per locorum spatia diffundi aciem mentis sue, sed incorporea potentia stabiliri.



CAPUT XLIII.

49. Conclusio. Cui aspectui quoniam multum inimica sunt phantasmata, que de carnali sensu tracta imaginarie cogitatio nostra uersat et continet, detestemur istam heresim, que suorum phantasmatum fidem secuta, et diuinam substantiam per locorum spatia, quamuis infinita, uelut informem molem disiecit atque diffudit, et eam ex una parte truncauit, ut inueniret locum malo; quod uidere non potuit non esse naturam, sed contra naturam: et ipsum malum tanta specie et formis et pace partium in singulis naturis uigente decorauit, quia sine his bonis nullam poterat cogitare naturam, ut ea mala que ibi reprehendit, innumerabilium bonorum copia sepeliantur. Sed huius uoluminis iste sit terminus: in ceteris cetera eius deliramenta Deo permittente atque adiuuante arguentur.





S. AURELII AUGUSTINI HIPPONENSIS EPISCOPI CONTRA FAUSTUM MANICHAEUM Libri triginta tres  [2Kb] 1Kb] [1Kb] 



LIBER PRIMUS.



CAPUT PRIMUM.

Faustus quidam fuit, gente Afer, ciuitate Mileuitanus, eloquio suauis, ingenio callidus, secta manicheus, ac per hoc nefando errore peruersus. Noueram ipse hominem, quemadmodum eum commemoraui in libris Confessionum mearum . Hic quoddam uolumen edidit aduersus rectam christianam [1 1Kb] fidem, et catholicam ueritatem. Quod cum uenisset in manus nostras, lectumque esset a fratribus; desiderauerunt, et iure caritatis per quam eis seruimus flagitauerunt, ut ei responderemus. Hoc aggrediar nunc in nomine atque adiutorio Domini et Saluatoris nostri Iesu Christi, ut omnes qui hec legent, intelligant quam nichil sit acutum ingenium et lingua expolita, nisi a Domino gressus hominis dirigantur . Quod multis etiam tardioribus et inualidioribus occulta equitate diuine misericordie prestitum est, cum multi acerrimi et facundissimi, deserti adiutorio Dei, ad hoc uelociter et pertinaciter currerent, ut a ueritatis uia longius aberrarent. Commodum autem arbitror, sub eius nomine uerba eius ponere, et sub meo responsionem meam.



CAPUT II.

FAUSTUS dixit: Satis superque in lucem iam traductis erroribus, ac Iudaice superstitionis simul et semichristianorum abunde detecta fallacia, a doctissimo scilicet et solo nobis post beatum patrem nostrum Manicheum studendo [2 1Kb] Adimanto; non ab re uisum est, fratres karissimi, hec quoque breuia uobis et concinna responsa, propter callidas et astutas conferentium nobiscum propositiones, scribere, quo cum iidem uos ex more parentis sui serpentis captiosis circumuenire questiunculis uoluerint, et ipsi ad respondendum uigilanter eis sitis instructi. Ita enim fiet ut ad ea ipsa que proposuerint religati, ulterius huc atque illuc uagari non possint. Ac ne profusa confusaue oratione legentium inundarentur  ingenia, tam breuiter quam distincte ex aduerso sibi, ipsorum atque nostrorum uerba constitui.



CAPUT III.

AUGUSTINUS respondit: Tu semichristianos cauendos putas, quod nos esse dicis: nos autem pseudochristianos cauemus, quod uos esse ostendimus. Nam quod semis est [1 1Kb] , ex quadam parte imperfectum, ex nulla tamen falsum est. Quid ergo? si aliquid deest fidei eorum quos circumuenire conamini, numquid ideo id quod eis adest destruendum, ac non potius id quod deest astruendum est? Sicut ad quosdam imperfectos loquens Apostolus ait: Gaudens et uidens uestram conuersationem, et id quod deest fidei uestre in Christo . Cernebat utique quamdam fabricam spiritualem, sicut alibi dicit, Dei edificatio estis : et in ea cernebat utrumque; et unde gauderet, et unde satageret. Gaudebat ex eo quod iam edificatum uidebat; satagebat ex eo quod usque ad culmen perfectionis adhuc edificandum esse sentiebat. Itaque nos reuera catholicos nondum perfectos, sed quodam modo, ut dixisti, semichristianos quos fallatis et seducatis uestra peruersitate, insectamini. Sed si qui adhuc etiam tales sunt, si uos pseudochristianos esse intellexerint, quamuis captiosis questionum uestrarum propositionibus, propter id quod eorum fidei deest, respondere non possint; non tamen sequendos, sed deuitandos uos esse cognoscunt. Sicut ergo uestra intentio est semichristianos quos decipiatis inquirere, sic nostra intentio est pseudochristianos uos ostendere: ut non solum christiani peritiores uos conuincendo prodant, sed et imperitiores uos cauendo proficiant. Cur autem serpentem patrem nostrum dixisti? An excidit tibi quemadmodum soleatis uituperare Deum qui homini preceptum in paradiso dedit , et laudare serpentem quod ei per suum consilium oculos  aperuit ? Puto iustum esse ut serpentem illum diabolum a uobis laudatum, tu potius agnoscas  parentem tuum. Nam ille te filium etiam modo uituperatus agnoscit.



LIBER SECUNDUS.



CAPUT PRIMUM.

FAUSTUS dixit: Accipis Euangelium? Et maxime. Proinde ergo et natum accipis Christum? Non ita est. Neque enim sequitur ut si Euangelium accipio, idcirco et natum accipiam Christum. Cur? Quia Euangelium quidem a predicatione Christi et esse cepit et nominari; in quo tamen ipse nusquam se natum ex hominibus dicit. At uero genealogia adeo non est Euangelium, ut nec ipse eius scriptor ausus fuerit eam Euangelium nominare. Quid enim scripsit? Liber generationis Iesu Christi filii Dauid . Non ergo, liber Euangelii Iesu Christi; sed, liber generationis: quippe ubi [1 1Kb] et stella inducitur que confirmat genesim ; ut recte Genesidium hoc magis nuncupari possit quam Euangelium. At denique Marcus, qui generationem scribere non curauit, sed predicationem tantum Filii Dei quod est Euangelium, uide quam sit competenter exorsus: Euangelium, inquit, Iesu Christi Filii Dei . Ut hinc satis abundeque appareat genealogiam non esse Euangelium. Nam et in ipso Mattheo post inclusum Ioannem in carcerem, tunc legitur Iesum cepisse predicare Euangelium regni . Ergo quidquid ante hoc narratum est, genealogiam esse constat, non Euangelium. Alioquin quid impediebat et Mattheum ponere, Euangelium Iesu Christi filii Dei; nisi quia improbum putauit genealogiam uocare Euangelium? Quapropter, si iam tibi distinctum satis est, quod usque nunc ignorasti, longe aliud esse Euangelium quam genealogiam; scias me, ut dixi, accipere Euangelium, id est, predicationem Christi. De quo quidquid iam perrogare uolueris, omissis generationibus quere. Aut si et de ipsis conferre est animus, non equidem recuso, cum sit mihi magna et de his ad respondendum copia: sed tu disce interrogare quod primum est. uideris enim mihi nunc scire uelle, non utrum Euangelium accipiam, sed utrum generationes.



CAPUT II.

AUGUSTINUS respondit: Certe interrogasti teipsum uelut ex persona nostra, utrum acciperes Euangelium; et respondisti, Maxime. Rursusque interrogasti, utrum acciperes Christum natum; et respondisti, Non ita est: hanc scilicet causam subiiciens, quia generatio Christi non pertinet ad Euangelium. Quid ergo respondebis Apostolo dicenti, Memor esto Christum Iesum resurrexisse a mortuis ex semine Dauid, secundum Euangelium meum ? uides certe quam nescias, uel te nescire fingas, quid sit Euangelium; nec ex doctrina apostolica, sed ex uestro errore nomines Euangelium. Aut si hoc appellas Euangelium, quod Apostoli appellauerunt; aberras ab Euangelio, qui non credis Christum ex  semine Dauid: quod Apostolus secundum suum Euangelium predicari testatus est. Quod autem erat apostoli Pauli Euangelium, hoc etiam ceterorum Apostolorum, et omnium fidelium dispensatorum tanti sacramenti. Hoc enim alibi dicit: Siue ergo ego, siue illi; sic predicamus, et sic credidistis . Non enim omnes illi Euangelium conscripserunt, sed tamen omnes Euangelium predicauerunt. Narratores quippe originis, factorum, dictorum, passionum Domini nostri Iesu Christi, proprie dicti sunt Euangeliste. Nam et ipsum nomen si queramus quid latine interpretetur, Bonum nuntium dicitur Euangelium, uel, Bona annuntiatio. Quod quidem cum aliquid bonum annuntiatur, semper dici potest: proprie tamen hoc uocabulum obtinuit illa quam dixi annuntiatio Saluatoris. Si autem uos aliud annuntiatis, extra Euangelium uos esse manifestum est. Utique sunt aduersus uos paruuli quos appellatis semichristianos, si matris caritatis uocem sibi ex ore apostolico personantem audiant: Si quis uobis annuntiauerit preterquam quod annuntiauimus uobis, anathema sit . Cum ergo ipse Paulus secundum Euangelium suum annuntiauerit Christum ex semine Dauid, uos qui hoc negatis, et aliud annuntiatis, anathema sitis. Quis autem non uideat quanta cecitate dicatur, quod nusquam se Christus natum ex hominibus dicat, cum pene nunquam se filium hominis taceat?



CAPUT III.

Sed uidelicet doctissimi homines, profertis nobis ex armario uestro, nescio quem primum hominem, qui ad gentem tenebrarum debellandam de lucis gente descendit, armatum aquis suis, contra inimicorum aquas; et igne suo, contra inimicorum ignem; et uentis suis, contra inimicorum uentos. Cur non ergo et fumo suo, contra inimicorum fumum; et tenebris suis, contra inimicorum tenebras: sed contra fumum ere, ut dicitis, armabatur; et contra tenebras luce? An quia mala sunt fumus et tenebre, non ea potuit habere bonitas eius? Bona ergo sunt illa tria, aqua, uentus, ignis. Cur ergo ea potuit habere malitia gentis aduerse? Hic respondetis: Sed aqua illa gentis tenebrarum mala erat; quam uero primus homo attulit, bona erat: et uentus illius malus, huius autem bonus; ita et huius ignis bonus contra malum ignem illius dimicauit. Cur ergo et contra malum fumum non potuit afferre fumum bonum? An in fumo uestra mendacia, tanquam fumus ipse, euanescunt atque deficiunt? Certe primus homo uester contra naturam contrariam bellum gessit. Cur quinque illis elementis que in contraria gente confingitis, unum allatum est de diuinis regnis contrarium, lux contra tenebras? Cetera enim quatuor non sunt contraria. Nam nec er fumo  est contrarius, multo minus aque aqua, et uentus uento, et ignis igni.



CAPUT Iu.

Iamuero illa sacrilega deliramenta quis audiat, quod primum hominem uestrum dicitis, secundum hostium uoluntatem, quo eos caperet, elementa que portabat mutasse atque uertisse, ut regnum quod dicitis falsitatis, in sua natura manens, non fallaciter dimicaret, et substantia ueritatis mutabilis appareret, ut falleret? Huius primi hominis filium credi uultis Dominum Iesum Christum. Huius commentitie fabule filiam dicitis ueritatem. Hunc primum hominem, quem laudatis, quia mutabilibus et mendacibus formis cum aduersa gente pugnauit; si uerum dicitis, non imitamini: si autem imitamini, et uos mentimini. Quapropter Dominus et Saluator noster iehsu Christus, uerus et uerax Dei Filius, uerus et uerax hominis filius, quod utrumque de se ipse testatur, et de uero Deo diuinitatis eternitatem, et de uero homine carnis originem duxit. Non nouit apostolica doctrina primum hominem uestrum. Audite Apostolum Paulum: Primus homo, inquit, de terra, terrenus; secundus homo de celo, celestis. Qualis terrenus, tales et terreni; qualis celestis, tales et celestes. Sicut portauimus imaginem terreni, portemus et imaginem eius qui de celo est . Primus itaque homo de terra terrenus, ille Adam de limo formatus; secundus autem homo de celo celestis, Dominus iehsu Christus: quia Filius Dei uenit ad carnem, qua suscepta et homo exterius fieret, et Deus interius permaneret; ut et Filius Dei uerus esset per quem facti sumus, et hominis filius uerus fieret per quem refecti sumus. Cur ergo primum hominem uestrum commentitium nescio unde producitis, et primum hominem quem doctrina apostolica docet non uultis agnoscere? An ut compleatur in uobis quod ipse Apostolus ait: A ueritate quidem auditum suum auertentes, ad fabulas autem conuertentur ? Paulus annuntiat primum hominem de terra terrenum: Manicheus annuntiat primum hominem non terrenum, nescio quibus fallacibus elementis quinque uestitum. Et Paulus dicit, Si quis uobis annuntiauerit preterquam quod annuntiauimus uobis, anathema sit. Ergo ne Paulus mendax sit, Manicheus anathema sit.



CAPUT u.

Quod autem etiam stelle calumniamini, qua Magi ad Christum infantem adorandum perducti sunt, non erubescitis, cum uos commentitium Christum uestrum, filium commentitii primi hominis uestri, non sub stelle testificatione ponatis, sed in stellis omnibus colligatum esse dicatis: quia uidelicet principibus tenebrarum commixtum esse creditis in illo bello, quo ipse primus homo uester cum tenebrarum gente pugnauit, ut de ipsis principibus tenebrarum tali commixtione captis mundus fabricaretur. Unde et ista sacrilega deliramenta uos cogunt, non solum in celo atque in omnibus stellis, sed etiam in terra atque in omnibus que nascuntur in ea, confixum et colligatum atque concretum Christum dicere, non iam Saluatorem uestrum, sed a  uobis saluandum cum ea [1 1Kb] manducatis atque ructatis.

Nam et ista impia uanitate seducti, seducitis Auditores uestros, ut uobis cibos afferant, quo possit ligato in eis Christo subueniri per uestros dentes et uentres. Talibus enim auxiliis eum solui et liberari predicatis; nec saltem totum, sed adhuc licet exiguas sordidasque reliquias eius in stercoribus remanere contenditis, ut in aliis atque aliis rerum corporalium formis iterum atque iterum implexe implicateque teneantur: et si mundo stante solui et purgari non potuerint, iam illo igne ultimo quo ipse mundus ardebit , soluantur atque purgentur. Nec tamen etiam tunc totum Christum dicitis posse liberari, sed eius bone diuineque nature nouissimas residuasque particulas, que ita sordidate sunt, ut nullo modo dilui ualeant, damnari in eternum confixas globo horrido tenebrarum. Ecce qui se fingunt indignari quod Filio Dei fiat iniuria, quia eum natum stella demonstrasse dicatur, tanquam genesis eius sub fatali constellatione sit constituta; cum eum ipsi non tantum sub stellarum connexione, sed in uinculis omnium terrenorum, et in succis omnium herbarum, et in putredine omnium carnium, et in corruptione omnium ciborum, ita ligatum pollutumque constituant, ut ex magna, non tamen ex tota parte, solui purgarique non possit, nisi et ab hominibus, Electis uidelicet Manicheorum, etiam in porris radiculisque ructetur.

Et nos quidem sub fato stellarum nullius hominis genesim ponimus, ut liberum arbitrium uoluntatis, quo uel bene uel male uiuitur, propter iustum iudicium Dei ab omni necessitatis uinculo uindicemus: quanto minus illius temporalem generationem sub astrorum conditione credimus factam, qui est eternus uniuersorum Creator et Dominus? Itaque illa stella quam uiderunt Magi, Christo secundum carnem nato, non ad decretum dominabatur, sed ad testimonium famulabatur; nec eum subiiciebat imperio, sed indicabat obsequio. Proinde non ex illis erat hec stellis, que ab initio creature itinerum suorum ordinem sub Creatoris lege custodiunt; sed nouo uirginis partu, nouum sidus apparuit, quod ministerium officii sui etiam ipsis Magis querentibus Christum, cum ante faciem preiret, exhibuit, donec eos usque ad ipsum locum ubi Dei uerbum infans erat, preeundo perduceret. Qui tandem astrologi ita constituerunt hominum nascentium fata sub stellis, ut aliquam stellarum, homine aliquo nato, circuitus sui ordinem reliquisse, et ad eum qui natus est perrexisse, asseuerent? Sortem quippe nascentis astrorum ordini colligari arbitrantur, non astrorum ordinem ob [2 1Kb] hominis nati diem posse mutari. Quapropter, si stella illa ex iis erat que in celo peragunt ordines suos, quomodo poterat decernere quod natus Christus acturus erat, que nato Christo iussa est relinquere quod agebat? Si autem, ut probabilius creditur,  ad demonstrandum Christum, que non erat exorta est; non ideo Christus natus est quia illa exstitit, sed ideo illa exstitit quia Christus natus est. Unde, si dici oporteret, non stellam Christo, sed Christum stelle fatum fuisse diceremus. Ipse quippe illi, non illa huic, nascendi attulit causam. Si ergo sunt fata que a fando, id est, a dicendo appellata sunt; quoniam Christus uerbum Dei est, in quo antequam essent, dicta sunt omnia; non consortium siderum fatum Christi est, sed fatum etiam siderum Christus est: qui et ipsam carnem sub celo creatam ea uoluntate assumpsit, qua etiam celum creauit; ea potestate deposuit et recepit, qua etiam sideribus imperauit.



CAPUT uI.

Cur ergo non sit Euangelium quod de ista generatione narratur, cum tam bona nobis annuntietur, ut per ipsam [1 1Kb] nostra sanetur infirmitas? An quia Mattheus non est ita exorsus, ut diceret, Initium Euangelii Iesu Christi, sicut ait Marcus; sed, Liber generationis Iesu Christi? Hoc modo nec Ioannes Euangelium scripsisse dicatur, quia nec ipse ait, Initium Euangelii, aut Liber Euangelii; sed, In principio erat uerbum . Nisi forte tam  elegans uocabulorum fabricator Faustus fuit, ut et hoc Ioannis exordium, uerbidium nominauerit, propter uerbum; sicut illud, propter genesim, Genesidium ausus est appellare. Sed cur non potius cogitatis, quanta impudentia prolixas illas et impias fabulas uestras Euangelium nominetis? Quid enim illic boni annuntiatur, ubi dicitur Deus aduersus rebellem nescio quam contrariam alienamque naturam non aliter regno suo potuisse prospicere atque consulere, nisi partem sue nature in illius auidas fauces deuorandam mitteret, atque ita polluendam, ut post tantos labores atque cruciatus non posset saltem tota purgari? Itane tam malus nuntius Euangelium est? Certe omnes qui grece uel tenuiter nouerunt, Euangelium, Bonum nuntium, aut Bonam annuntiationem interpretantur. Quomodo est autem iste bonus nuntius, quandoquidem ipse Deus uobis, uelo sibi opposito, lugere nuntiatus est, donec sua membra ab illa uastatione et contaminatione reparentur atque purgentur? Qui si aliquando luctum finierit, crudelis erit. Quid enim de illo male meruit pars illa eius que in globo ligabitur? que utique in eternum lugenda est, quia in eternum damnabitur. Sed euasimus, quod istum nuntium quisquis diligenter aduerterit, non cogitur lugere, quia malus est; sed ridere, quia falsus est.



LIBER TERTIUS.



CAPUT PRIMUM.

FAUSTUS dixit: Accipis ergo generationem? Equidem conatus diu sum hoc ipsum qualecumque est persuadere mihi, quia sit natus Deus: sed offensus duorum maxime euangelistarum dissensione, qui genealogiam eius scribunt, Luce et Matthei , hesi incertus quemnam potissimum sequerer. Fieri enim posse putabam, ut quia prescius non sum, quem mentiri existimarem, ipse diceret uerum; et quem uera loqui, ipse forsitan mentiretur. Infinita ergo eorum pretermissa lite, et interminabili mihi, ad Ioannem Marcumque me contuli: nec impariter a duobus ad duos, et ab Euangelistis ad eiusdem nominis professores. Quorum mihi principia interim non immerito placuerunt, quia nec Dauid, nec Mariam inducunt, nec Ioseph; sed Ioannes quidem in principio fuisse uerbum dicit, et uerbum fuisse apud Deum, et Deum fuisse uerbum , Christum significans: Marcus uero, Euangelium, inquit, Iesu Christi filii Dei : tanquam Mattheum exprobrans, qui posuerit filium Dauid. Nisi forte alterum hic, et alterum ille annuntiat Iesum. Hec ergo ratio est, qua ego non accipio Christum natum. Tu uero, si tantus es ut hanc mihi adimas offensionem, effice ut inter se ipsi conueniant; et utcumque succumbam: quamuis nec sic quidem dignum erit ex utero natum credere Deum, et Deum Christianorum.



CAPUT II.

AUGUSTINUS respondit: O si pio studio legisses Euangelium, et ea que te in Euangelistis  tanquam repugnantia mouissent, diligenter querere, quam temere damnare maluisses; ut saltem propter ipsam, que quasi prima fronte occurrit, apertissimam repugnantiam, cogitares, nisi aliquid illic magnum lateret, difficile fieri potuisse ut tanta eis auctoritas in terrarum orbe preberetur, qua sibi tot hominum doctissimorum ingenia subiugarent. Quid enim magnum est uidere quod uidistis, alios Christi secundum carnem progeneratores commemorari a Luca, alios a Mattheo, cum ambo Ioseph constituant, Mattheus ad quem terminet, Lucas a quo incipiat: qui propter quoddam cum eius matre sanctum et uirginale coniugium, etiam ipse parens Christi meruit appellari; ut propter uirilem dignitatem, ab ipso, uel usque ad ipsum, generationes contexerentur? Quid ergo magnum est quod uidistis, quod alium patrem habeat Ioseph secundum Mattheum, alium secundum Lucam; et alium auum secundum istum, alium secundum illum, et deinceps sursum uersus usque ad Dauid, per tam multas generationes alios parentes eius ab isto, alios ab illo enumerari? Itane tam apertam manifestamque diuersitatem, tot acuti et docti uiri, diuinarum Scripturarum pertractatores diligentissimi, non uiderent? qui quidem in latina lingua perpauci sunt; eos autem in greca quis numeret? uiderunt eam plane. Quid enim facilius, aut quis paululum intuens, ista non uideat? Sed pie cogitantes tante auctoritatis eminentiam, latere ibi aliquid crediderunt, quod petentibus daretur, oblatrantibus  negaretur; a querentibus inueniretur, reprehendentibus subtraheretur; pulsantibus aperiretur , oppugnantibus clauderetur; petierunt, quesierunt, pulsauerunt, acceperunt, inuenerunt, intrauerunt.



CAPUT III.

Nempe tota in hoc questio est, quomodo potuerit duos patres habere Ioseph. Hoc enim si potuisse fieri demonstratur, nulla omnino causa est, cur quisquam istorum euangelistarum, in diuersis generationibus enumerandis, falsum dixisse credatur. A duobus enim patribus, iam non erit mirum neque contrarium, quod et aui duo et ataui et proaui esse potuerunt, et quidquid supra est usque ad Dauid cuius erant ambo filii, et Salomon qui pertinet ad ordinem quem Mattheus secutus est, et Nathan qui est in serie quam Lucas exposuit. Attendunt enim ista nonnulli, et uident non posse a duobus uiris per commixtionem carnis hominem gigni; et ideo putant istam questionem non posse dissolui  : nec intuentur, quod usitatissimum atque facillimum est [1 1Kb] , patrem cuiusquam, non eum tantum dici a quo genitus, sed etiam eum a quo fuerit adoptatus  .

Neque enim adoptionis uinculum apud antiquos alienum ab eorum moribus fuit, cum etiam feminas inueniamus adoptasse sibi filios, non ex utero suo natos: sicut Sara ex Agar , et Lia ex ancilla sua , et filia Pharaonis Moysen adoptauit . Ipse autem Iacob, nepotes suos, filios Ioseph adoptauit . Ipsum uero adoptionis nomen plurimum ualere in nostre fidei sacramento, apostolica doctrina testatur. Unde apostolus Paulus cum de Iudeorum meritis loqueretur: Quorum est, inquit, adoptio, et gloria, et Testamenta, et Legislatio; quorum patres, et ex quibus Christus secundum carnem, qui est super omnia Deus benedictus in secula . Item dicit: Et ipsi in nobismetipsis ingemiscimus, adoptionem exspectantes filiorum Dei [2 1Kb] , redemptionem corporis nostri . Item alio loco: Cum autem uenit plenitudo temporis, misit Deus Filium suum factum ex muliere, factum sub Lege, ut eos qui sub Lege erant redimeret, ut adoptionem filiorum reciperemus . Hec igitur adoptio quanti sacramenti sit, his atque huiusmodi testimoniis satis apparet. Unicum enim Filium Deus habet, quem genuit de substantia sua, de quo dicitur: Cum in forma Dei esset, non rapinam arbitratus est esse equalis Deo . Nos autem non de substantia sua genuit; creatura enim sumus, quam non genuit, sed fecit: et ideo, ut fratres Christi secundum modum suum [3 1Kb] faceret, adoptauit. Iste itaque modus quo nos Deus, cum iam essemus ab ipso non nati, sed conditi et instituti, uerbo suo et gratia sua genuit ut filii eius essemus,  adoptio uocatur. Unde Ioannes dicit: Dedit eis potestatem filios Dei fieri . Cum igitur ius adoptionis filiorum apud patres nostros et in Scripturis sanctis usitatum sit; que impietatis dementia precipitat, prius Euangelistas falsitatis arguere, quod diuersas generationes commemorauerunt, tanquam utreque uere esse non possint; quam cogitare et attendere et uidere quod facillimum est, quam crebra consuetudine generis humani, unus homo duos patres habere potuerit; unum cuius carne homo sit genitus, alterum cuius uoluntate, cum iam homo esset, filius sit adoptatus? Qui si non recte dicitur pater, nec nos recte dicimus, Pater noster, qui es in celis , ei de cuius substantia nati non sumus, sed cuius gratia et misericordissima uoluntate adoptati secundum doctrinam apostolicam et fidelissimam ueritatem sumus. Ipsum quippe habemus et Deum, et Dominum, et Patrem: Deum, quod ab ipso, etiam ex hominibus parentibus, conditi sumus; Dominum, quod ei subditi sumus; Patrem, quod eius adoptione renati sumus.

Facile fuit ergo religiosis perscrutatoribus diuinarum Litterarum, aliquantulum considerare, et uidere in diuersis Christi generationibus a duobus euangelistis commemoratis, quomodo duos patres potuit habere Ioseph, quorum progenitores diuersi enumerentur. Hoc et uos, si studium contentionis non excecaret, facile uidere possetis. Sed ab illis uiris alia etiam quesita et inuenta sunt, cum omnes harum narrationum partes pertractarent: hec autem a uestro intellectu longissime remota sunt. Itaque etiam in Manichei errore constituti, id quod in rebus humanis fieri solet, ut alius carne generet filium, alius eum uoluntate adoptet, ac sic unus duos patres habeat, si non aduerso animo legeretis, cogitando uidere possetis.



CAPUT Iu.

Cur autem Mattheus ab Abraham ceperit, descendens usque ad Ioseph; Lucas autem a Ioseph ceperit, ascendens, non usque ad Abraham, sed usque ad Deum qui fecit hominem, et dato precepto potestatem dedit ut credens filius Dei fieret: et cur ille in capite libri generationes ipsas enumerauit; ille autem, cum Dominus Saluator a Ioanne baptizatus fuisset: et quid sibi uelit numerus generationum secundum Mattheum, ut ter quatuordecim digerantur, quibus in summam computatis, tanquam [1 1Kb] una minus appareat; numerus autem generationum secundum Lucam, qui in baptismo Domini commemoratur, ad septuaginta et septem perueniat: quem numerum ipse Dominus in peccatorum remissionem commendat dicens, Non tantum septies, sed usque septuagies septies : nullo pacto indagare possetis, nisi aut ab aliquo catholico id audiretis, non quolibet, sed diuinarum Scripturarum studioso, et quantum posset, perito; aut ipsi ab errore correcti, pietate catholica peteretis ut acciperetis, quereretis ut inueniretis, pulsaretis ut intraretis.



CAPUT u.


Quapropter, quoniam id quod Faustum de generationum diuersitate permouit, quia in duobus patribus intelligendis hic nodus erat, intellecta natura et adoptione solutum est, frustra se uoluit ad duos euangelistas conferre, et ab aliis duobus auferre: magis offensurus ad quos se contulisset, quam eos a quibus abstulisset. Non enim amant sancti suos electores, si suorum sociorum eos inuenerint desertores. Unitate enim gaudent, et in Christo unum sunt: et si alius aliud, et alius aliud; aut alius aliter, et alius aliter; uera tamen omnes dicunt, nec sibi ullo modo contraria, si pius lector accedat, si mitis legat, si non heretico animo unde rixetur, sed fideli corde unde edificetur, inquirat. Iam ergo, quoniam singulorum [1 1Kb] patrum generationes, quos ut unus homo duos haberet, non est ab humano genere alienum, singulos Euangelistas narrandas suscepisse credidimus, non est a ueritate nostra fides aliena. Quocirca, inter se iam Euangelistis conuenientibus, sicut Faustus promisit, utcumque succumbite.



CAPUT uI.

An illud quod adiunxit, uos mouet adhuc? Quamuis nec sic quidem, inquit, dignum erit, ex utero natum credere Deum, et Deum Christianorum. Quasi nos ipsam diuinam naturam ex femine utero exstitisse credamus. Nonne modo commemoraui Apostoli testimonium, ubi ait de Iudeis: Quorum patres, et ex quibus Christus secundum carnem, qui est super omnia Deus benedictus in secula? Christus ergo Dominus  et Saluator noster Filius Dei uerus secundum diuinitatem, et filius hominis uerus secundum carnem, non ex eo quod est super omnia Deus benedictus in secula ex femina natus est; sed ex illa infirmitate quam suscepit ex nobis, ut in ea moreretur pro nobis, et eam sanaret in nobis: non ex forma Dei, in qua cum esset, non rapinam arbitratus est esse equalis Deo, natus ex femina est; sed ex forma serui, quam accipiendo, semetipsum exinaniuit . Neque enim ob aliud exinanisse se dictus est, nisi accipiendo formam serui, non amittendo formam Dei. Illa enim natura, qua in forma Dei equalis est Patri, incommutabiliter permanente, suscepit mutabilem nostram, per quam de uirgine nasceretur. uos autem, cum carnem Christi uirginali utero committere horretis, ipsam diuinitatem Dei, non tantum hominum, sed et canum porcorumque uteris commisistis! semel conceptam in utero uirginis Christi carnem non uultis credere, in quo [1 1Kb] non solum non ligatus, sed nec mutatus est Deus; et ipsam Dei partem, diuinamque naturam, in omnium hominum, ac bestiarum masculinis seminibus et femininis uteris, in omnibus conceptibus, per omnes terras, et per omnes aquas, et per omnes horas [2 1Kb] ligari, opprimi, coinquinari, et nec totam postea liberari posse predicatis!



LIBER QUARTUS.



CAPUT PRIMUM.

FAUSTUS dixit: Accipis Testamentum uetus? Si est mihi in eo hereditas, accipio; si non est, non accipio. Improbitas enim hec quidem nimia est, usurpare tabulas que testentur exheredatum. An ignoras Testamentum uetus Chananeorum terram repromittere ; sed eam tamen Iudeis, id est, circumcisis, et sacrificantibus, et abstinentibus a porcina, ac reliquis carnibus, quas immundas Moyses appellat, sabbata obseruantibus, et azymorum solemnitatem, ac reliqua huiusmodi, que eius ipse testator eis obseruanda mandauit ? Que quia Christianorum placuere nemini; neque enim quisquam nostrorum ea custodit; dignum est ut cum refusa hereditate reddamus et tabulas. Hec ergo prima causa est cur ego Testamento uetus abiiciendum puto: nisi tu me prudentius aliquid doceas. Secunda uero causa est, quod tam etiam misera eius, et corporalis, ac longe ab anime commodis hereditas est, ut post beatam illam Noui Testamenti pollicitationem, que celorum mihi regnum, et uitam perpetuam repromittit, etiam si gratis eam mihi testator suus ingereret, fastidirem.



CAPUT II.

AUGUSTINUS respondit: Temporalium quidem rerum promissiones Testamento ueteri contineri, et ideo uetus Testamentum appellari,  nemo nostrum ambigit; et quod eterne uite promismissio regnumque celorum ad Nouum pertinet Testamentum: sed in illis temporalibus figuras fuisse futurorum, que implerentur in nobis, in quos finis seculorum obuenit, non suspicio mea, sed apostolicus intellectus est, dicente Paulo, cum de talibus loqueretur, Hec omnia figure nostre [1 1Kb] fuerunt; et iterum, Hec omnia in figura contingebant illis; scripta sunt autem propter nos, in quos finis seculorum obuenit . Non ergo uetus Testamentum ad consequendas illas promissiones, sed ad intelligendas in eis Noui Testamenti prenuntiationes accipimus: ueteris quippe testificatio, fidem Nouo conciliat. Unde Dominus posteaquam resurrexit a mortuis, seque non solum intuendum discipulorum oculis, sed etiam contrectandum manibus obtulit, ne quid tamen cum suis mortalibus et carnalibus sensibus fallaciter agi arbitrarentur, magis eos de ueterum Librorum testificatione firmauit dicens: Oportebat impleri omnia que scripta sunt in Lege Moysi, et Prophetis, et Psalmis de me . Non itaque spes nostra in temporalium rerum promissione defixa est; quandoquidem nec ipsos illius temporis sanctos et spirituales uiros, Patriarchas et Prophetas, his terrenis rebus  fuisse deditos credimus: intelligebant enim, reuelante sibi Spiritu Dei, quid tempori illi congrueret, et quibus modis Deus per illas omnes res gestas et dictas, futura figuranda et prenuntianda decerneret; magisque desiderium eorum de Nouo Testamento erat: sed presens [1 1Kb] functio corporalis, ad significanda noua uentura, pollicitationibus ueteribus prebebatur. Ita illorum hominum non tantum lingua, sed et uita prophetica fuit. Carnalis autem populus, promissis uite presentis inherebat. De quo tamen etiam populo nichilominus significabantur futura.

Sed uos ista non intelligitis; quia, sicut propheta dixit, Nisi credideritis, non intelligetis . Non enim estis eruditi in regno celorum, id est, in Ecclesia Christi uera catholica. Quod si essetis, de diuitiis sanctarum Scripturarum, non solum noua, sed etiam uetera proferretis. Ipse quippe Dominus dicit: Propterea omnis scriba eruditus in regno celorum, similis est homini patrifamilias, proferenti de thesauro suo noua et uetera . Et ideo, dum sola promissa Dei noua tenere uos arbitramini, remansistis in uetustate carnis, et nouitatem induxistis erroris.  De qua nouitate Apostolus dicit: Profanas autem uerborum nouitates euita; multum enim proficiunt ad impietatem, et sermo eorum sicut cancer serpit. Ex quibus est Hymeneus, et Philetus, qui circa ueritatem aberrauerunt, dicentes resurrectionem iam factam esse, et fidem quorumdam subuerterunt . Ex qua uena falsitatis uos manare cognoscite, qui dicitis, nunc esse resurrectionem tantummodo animarum per predicationem ueritatis; corporum autem, quam predicauerunt Apostoli, futuram negatis. Quid autem spiritualiter, secundum hominem interiorem, qui renouatur in agnitione Dei , potestis cogitare; cum per uetustatem carnis, et per carnalium rerum imagines, quibus totus error uester inuoluitur, res corporeas, non possessione teneatis, sed phantasmate sapiatis? Terram enim Chananeorum, que manifesta erat, et manifeste illi populo data est, contemnere uos, et fastidire gloriamini; quasi non ita terram luminis describatis ex una parte, a terra gentis tenebrarum, tanquam cuneo coarctato discissam, ut neque in rerum ueritate inueniatur, et in cogitationum uestrarum falsitate credatur: et ideo nec uitam uestram data sustineat, et mentem uestram desiderata corrumpat.



LIBER QUINTUS.



CAPUT PRIMUM.

FAUSTUS dixit: Accipis Euangelium? tu me interrogas utrum accipiam, in quo idipsum accipere apparet, quia que iubet obseruo. An ego de te querere debeo, utrum accipias, in quo nulla accipientis Euangelium uidentur indicia? Ego patrem dimisi, et matrem, uxorem, filios, et cetera que Euangelium iubet ; et interrogas utrum accipiam Euangelium? Nisi adhuc nescis quid sit quod Euangelium nuncupatur. Est enim nichil aliud quam predicatio, et mandatum Christi. Ego argentum et aurum reieci, et es in zonis habere destiti, quotidiano contentus cibo, nec de crastino curans, nec unde uenter impleatur, aut corpus operiatur, sollicitudinem gerens ; et queris a me utrum accipiam Euangelium? uides in me Christi beatitudines illas que Euangelium faciunt ; et interrogas utrum illud accipiam? uides pauperem, uides mitem, uides pacificum, puro corde, lugentem, esurientem, sitientem, persecutiones et odia sustinentem propter iustitiam; et dubitas utrum accipiam Euangelium? Non ergo iam mirum est Ioannem Baptistam uiso Iesu, et eius item auditis operibus, querere adhuc utrum ipse esset Christus: cui digne et merito iehsu nec dignatus quidem est renuntiare quod ipse esset; sed opera rursus eadem illi, que iamdudum audierat, remandauit, Ceci uident, surdi audiunt, mortui resurgunt , etc. Quod ego quoque circa te non immerito fecerim, si perroganti utrum accipiam Euangelium dixero, Omnia mea dimisi, patrem, matrem, uxorem, filios, aurum, argentum, manducare, bibere,  delicias, uoluptates: hoc tibi ad interrogata satis responsum puta, et beatum te futurum, si in me non fueris scandalizatus.



CAPUT II.

Sed non, inquis, accipere Euangelium hoc solum est, si quod precepit, facias; sed ut etiam credas omnibus que in eodem scripta sunt, quorum primum est illud, quia sit natus Deus [1 1Kb] . Sed nec item est solum illud, Euangelium accipere, ut credas quia natus est iehsu; sed ut facias etiam quod precepit. At si me idcirco Euangelium non accipere putas, quia generationem pretermitto, nec tu ergo accipis; et multo magis non accipis, quia precepta contemnis. Ac per hoc interim pares sumus, donec discutiamus et partes: aut si tibi non preiudicat preceptorum ista contemptio ad profitendum quia [2 1Kb] accipias Euangelium, mihi quare ad hoc preiudicet genealogia damnata? Quod si Euangelium accipere, in duobus his constat, ut dicis, genealogias credere, et seruare mandata, quid ergo imperfectus imperfectum iudicas? Uterque nostrum eget alterutro. Sin, quod certius est, accipere Euangelium in sola obseruatione constat celestium mandatorum, duplici modo improbus es, qui, ut dici solet, desertor arguas militem. Et tamen age, ponamus, quia ita uis, duo hec partes esse fidei perfecte, quarum una quidem constet in uerbo, id est fateri Christum natum; altera uero in opere, quod est obseruatio preceptorum: uide ergo quam arduam ego et difficiliorem mihi partem elegerim; tu uide quam leuissimam et faciliorem. Nec  immerito plebs ad te confluit, a me refugit, nesciens utique quia regnum Dei non sit in uerbo, sed in uirtute. Quid ergo est quod me lacessis, si difficiliorem fidei aggressus partem, tibi ut infirmo reliqui faciliorem? Sed ego ad tribuendam, inquis, salutem animis, hanc partem fidei efficaciorem puto, ac magis idoneam, quam tu reliquisti, id est, Christum fateri natum.



CAPUT III.

Age ergo, ipsum eumdem interrogemus Christum, et unde potissimum nobis salutis oriatur occasio, ex eius ore discamus. Quis hominum intrabit in regnum tuum, Christe? Qui fecerit, inquit, uoluntatem Patris mei qui in celis est . Non dixit: Qui me professus fuerit natum. Et alibi ad discipulos: Ite, docete omnes gentes, baptizantes eos in nomine Patris et Filii et Spiritus sancti, et docentes eos seruare omnia que mandaui uobis . Non dixit: Docentes eos quia sim natus, sed ut mandata conseruent. Item alibi: Amici mei eritis, si feceritis que precipio uobis. Non dixit, Si natum me credideritis. Rursum: Si feceritis mandata mea, manebitis in mea caritate . Et alia multa. Necnon et in monte cum doceret, Beati pauperes spiritu [1 1Kb] , dicens, beati mites, beati pacifici, beati puro corde, beati qui lugent, beati qui esuriunt, beati qui persecutionem patiuntur propter iustitiam ; nusquam dixit, Beati qui me confessi fuerint natum. Et in discretione agnorum ab hedis in iudicio, dicturum se dicit iis qui ad dextram erunt: Esuriui, et cibastis me; sitiui, et potastis me, et cetera: propterea percipite regnum . Non dixit: Quia natum me credidistis, regnum percipite. Necnon et diuiti querenti uitam eternam: uade, inquit, uende omnia que habes, et sequere me . Non dixit: Crede me natum, ut in eternum uiuas. Ecce igitur portioni mee, quam mihi de gemina, ut uultis, fide delegi, ubique regnum, uita, beatitudo promittitur; uestre uero nusquam. Aut docete sicubi scriptum est, beatum esse, regnumue percepturum, aut eternam habiturum uitam, qui eum confessus fuerit natum ex femina. Interim tametsi et hec pars est fidei, beatitudinem non habet. Cum uero eam nec partem fidei probauerimus [2 1Kb] , quid fiet? Nempe eritis uos inanes, quod et ipsum utique monstrabitur. Sed interim hoc satis nobis est ad propositum, quia portio hec nostra beatitudinibus coronata sit. Cui tamen accedit et illa alia beatitudo, ex confessione quoque sermonis, quia Iesum confitemur esse Christum Filium Dei uiui: quod eque ipse ore suo testatur iehsu dicens ad Petrum, Beatus es, Simon Bar-Iona, quia non tibi hoc caro et sanguis reuelauit, sed Pater meus qui in celis est . Quapropter non iam, ut putabatis, unam, sed duas easdemque ratas fidei partes tenemus, et in utraque pariter beati appellamur a Christo, quia alteram earum operibus exercentes, alteram sine blasphemia predicamus.



CAPUT Iu.

AUGUSTINUS respondit: Iam supra  commemoraui, quam sepe se Dominus iehsu Christus filium hominis dicat, et quanta uanitate Manichei fabulam nefandi sui erroris inducant, de nescio quo commentitio primo homine, quem non terrenum, sed fallacibus elementis indutum, contra Apostolum predicant dicentem, Primus homo de terra terrenus : et quanta cura nos idem monuerit apostolus dicens, Si quis uobis annuntiauerit preterquam quod annuntiauimus uobis, anathema sit . Quapropter restat ut filium hominis Christum ita credamus, sicut apostolica ueritate predicatur, non sicut Manicheorum falsitate confingitur. Cum igitur eum Euangeliste annuntient natum ex femina de domo Dauid, hoc est, de familia Dauid; Paulusque ad Timotheum scribat dicens, Memor esto Christum Iesum resurrexisse a mortuis ex semine Dauid, secundum Euangelium meum : satis apparet quemadmodum Christum filium hominis credere debeamus, qui Filius Dei per quem facti sumus, etiam filius hominis per assumptionem carnis factus est, ut moreretur propter delicta nostra, et resurgeret propter iustificationem nostram . Ideoque utrumque se dicit, et Filium Dei, et filium hominis. Unde ne pergam per plurima, uno loco in Euangelio secundum Ioannem ita scriptum est: Amen, amen dico uobis, quia uenit hora, et nunc est, quando mortui audient uocem Filii Dei; et qui audierint, uiuent. Sicut enim Pater habet uitam in semetipso, sic dedit et Filio uitam habere in semetipso; et potestatem dedit ei iudicium facere, quia filius hominis est . Dixit, uocem Filii Dei audient: et dixit, Quia filius hominis est. Secundum hoc enim quod filius hominis est, accepit potestatem iudicium faciendi, quia in ipsa forma uenturus est ad iudicium, ut et a bonis et a malis uideatur. In qua forma etiam ascendit in celum, et uox illa discipulis sonuit: Sic ueniet, quemadmodum eum uidistis euntem in celum . Nam secundum id quod Filius Dei, Deus equalis est Patri, et cum Patre unum, non uidebitur a malis: Beati enim mundo corde, quia ipsi Deum uidebunt . Cum ergo credentibus in se promittat uitam eternam, nec aliud sit credere in eum, quam credere in uerum Christum, qualem se ipse predicat, et ab Apostolis predicatur, hoc est, et uerum Dei Filium et uerum hominis filium; uos, Manichei, qui creditis in falsum et fallacem, falsi et fallacis hominis filium, cum [1 1Kb] et ipsum Deum, gentis aduerse tumultu perterritum, membra sua misisse crucianda, nec postea tota purganda docetis, uidetis quam sitis alieni a uita eterna, quam promittit Christus illis qui credunt in eum. At enim dixit Petro confitenti eum Filium Dei: Beatus es, Simon Bar-Iona . Numquid ideo nichil promittit eis qui in eum filium hominis crederent, cum idem ipse sit et Filius Dei et filius hominis? Habes etiam aperte uitam eternam promissam credentibus in filium hominis. Sicut exaltauit, inquit, Moyses serpentem in eremo, sic oportet exaltari Filium hominis,  ut omnis qui crediderit in eum non pereat, sed habeat uitam eternam . Quid uultis amplius? Credite ergo in filium hominis, ut habeatis uitam eternam; quia ipse est et Filius Dei qui potest dare uitam eternam; quia ipse est uerus Deus et uita eterna, sicut idem Ioannes ait in Epistola sua. Ubi etiam dicit antichristum esse, qui negat Christum in carne uenisse .



CAPUT u.

Quid ergo uos tanquam de mandatorum eius perfectione iactatis, quod ea que in Euangelio precepta sunt operamini? Quid enim illa prodessent, ubi non est fides uera, etiamsi uere implerentur a uobis? Nonne audistis Apostolum dicentem: Si distribuam omnia mea pauperibus, et tradam corpus meum ut ardeam, caritatem autem non habeam, nichil mihi prodest ? Quid ergo uos tanquam de christiana paupertate iactatis, cum christiana caritate careatis? Habent enim inter se, quam caritatem uocant, etiam latrones, sibi debentes facinorosam flagitiosamque conscientiam, sed non caritatem quam commendat Apostolus. Et ut eam a ceteris improbandis repudiandisque secerneret, ait alio loco: Finis autem precepti est caritas de corde puro, et conscientia bona, et fide non ficta . Unde ergo habere potestis ueram caritatem ex fide ficta surgentem [1 1Kb] ? Aut quando uos pigebit fidem uestram fucare mendaciis [2 1Kb] , quando et primum hominem uestrum, cum suis hostibus in sue nature ueritate manentibus, mutabili fallacia dimicasse predicatis; et ipsum Christum qui dicit, Ego sum ueritas , speciem carnis, mortem crucis, uulnera passionis, cicatrices resurrectionis, mentitum esse suadetis? Proinde uos Christo uestro anteponi uultis, si illo mentiente, uos annuntiatis ueritatem. Si autem Christum uestrum sectari uultis, quis non in uobis caueat falsitatem, ut in his quoque mandatis que uos implere dicitis, non sit nisi sola fallacia? Quippe cum ausus sit Faustus dicere quod es in zonis non portetis: nisi forte ideo uerum dixit, quia non es in zonis, sed et aurum in arcellis et in sacculis habeatis: nec reprehenderentur ista in uobis, nisi quia profitemini aliud, et aliter uiuitis. Adhuc in rebus humanis est ille Constantius, modo iam frater noster catholicus christianus, qui multos uestrum Rome in domum suam congregauerat, propter implenda precepta Manichei, satis quidem uana et inepta, sed tamen que magna existimatis: quibus cum uestra infirmitas cederet, dispersi estis quisque in uiam suam. Unde illi qui in eis perdurare uoluerunt, a uestra societate schisma fecerunt; et quia in mattis dormiunt, Mattarii appellantur: a quorum stratis longe dissimiles fuerunt plume Fausti, et caprine lodices, qua deliciarum affluentia non solum Mattarios fastidiebat, sed etiam domum patris sui hominis pauperis Mileuitani.  Auferte ergo perditam simulationem, si de moribus non uultis, saltem de litteris uestris: ne lingua uestra cum uita uestra, tanquam ille primus homo cum gente tenebrarum, mendacibus, non elementis, sed uerbis pugnare uideatur.



CAPUT uI.

Sed ne in homines potius non implentes ea que sibi precipiuntur, quam in ipsam sectam uanissimi erroris me ista dicere quisquam reprehendat, hoc dico: Talia sunt ipsa precepta Manichei, ut si ea non faciatis, deceptores; si autem faciatis, decepti sitis. Neque enim Christus uobis precepit ut herbam non euellatis, ne homicidium perpetretis, qui discipulos suos per segetem transeuntes et esurientes, uellere spicas sabbato non prohibuit , unde conuinceret et presentes Iudeos, et futuros Manicheos: illos, quia sabbato fiebat; istos uero, quia fiebat. Sed plane Manicheus precepit ut otiosis manibus uestris, de homicidiis uiuatis alienis: et illa quidem falsa sunt homicidia, sed uestra sunt uera, cum tali demoniorum doctrina miseras animas trucidatis.



CAPUT uII.

Inest tamen ille hereticus typhus, intolerabilisque superbia. uides, inquit, in me Christi beatitudines illas que Euangelium faciunt; et interrogas utrum illud accipiam? uides pauperem, uides mitem, uides pacificum, puro corde, lugentem, esurientem, sitientem, persecutiones et odia sustinentem propter iustitiam; et dubitas utrum accipiam Euangelium? Si hoc esset iustum esse, iustificare seipsum, uerbis suis uolasset in celum homo iste, cum hec loqueretur. Sed ego in delicias Fausti non inuehor, notas omnibus Auditoribus Manicheorum, et eis maxime qui sunt Rome: talem propono manicheum, qualem Constantius requirebat, cum illa precepta exigebat impleri, non qualem uideri nolebat. Et illum tamen quomodo uideo pauperem spiritu, qui tam superbus est, ut animam suam Deum credat, nec captiuum erubescat [1 1Kb] ? Quomodo mitem, qui tante auctoritati euangelice mauult insultare, quam credere? Quomodo pacificum, qui naturam ipsam diuinam, qua Deus est quidquid est, qui solus uere est, perpetuam pacem habere non potuisse putat? Quomodo puro corde, in quo tumultuantur tam sacrilega et tam multa figmenta? Quomodo lugentem, nisi Deum suum captum et ligatum; donec soluatur et euadat, ex quadam tamen parte decurtatus, que in globo tenebrarum a Patre ligabitur, et non lugebitur? Quomodo esurientem et sitientem iustitiam, quam Faustus in scriptis suis non addidit, credo ne sibi deesse uideretur, si eam se adhuc esurire ac sitire fateretur? Sed quam iustitiam isti esuriunt et sitiunt, quibus perfecta iustitia erit, damnatis in globo fratribus qui nichil suo uitio peccauerunt, sed hostili tabe, contra quam eos Pater misit [2 1Kb] , inexpiabiliter infecti sunt, insuper triumphare?



CAPUT uIII.

Quomodo persecutiones et odia sustinetis propter iustitiam, quibus hec sacrilegia predicare et persuadere iustitia est? Pro qua impia peruersitate,  propter christianorum temporum mansuetudinem, quam parua et prope nulla patiamini, cur non cogitatis? Sed, tanquam cecis fatuisque loquamini [1 1Kb] , iustitie uestre uelut magnum esse uultis indicium, quod opprobria sustinetis, persecutionemque patimini. Porro si tanto est quisque iustior, quanto grauiora perpetitur, omitto dicere, quod uidere facillimum est, quam multo grauiora uobis patiantur aliis atque aliis quibusque facinoribus flagitiisque polluti. Illud dico, si pro nomine Christi quoquo modo usurpato atque suscepto, quisquis patitur persecutionem, iam etiam ueram fidem iustitiamque tenere dicendus est; concedite ut ille sit fidei uerioris, maiorisque iustitie, quem multo uobis grauiora perpessum potuerimus ostendere: et millia iam uobis nostrorum martyrum occurrant, atque ipse precipue Cyprianus, cuius etiam litteris edocetur quod in Christum crediderit natum ex uirgine Maria. Pro hac ille fide, quam uos detestamini, usque ad gladium mortemque peruenit, cum gregibus christianorum tunc ita credentibus, atque ita grauiusque morientibus. Faustus autem conuictus uel confessus quod manicheus esset, cum aliis nonnullis secum ad iudicium proconsulare perductis, eis ipsis christianis a quibus perducti sunt intercedentibus, leuissima pena, si tamen illa pena dicenda est, in insulam relegatus est: quod sua sponte quotidie serui Dei faciunt, se a turbulento strepitu populorum remouere cupientes; et unde publica terrenorum principum uota per indulgentiam solent relaxare damnatos. Denique non multo post inde omnes eadem solemni sorte dimissi sunt. Fatemini ergo illos fidem tenuisse ueriorem, iustioremque uitam, qui pro ea multo quam uos atrociora sustinere meruerunt; aut desinite uos inde iactare, quod multis detestabiles sitis: sed discernite quid sit persecutionem pati pro blasphemia, et persecutionem pati pro iustitia; et pro qua istarum patiamini, in uestris libris etiam atque etiam diligenter aduertite.



CAPUT IX.

Quam multi autem in nostra communione ueraciter faciunt ista sublimiora precepta euangelica, de quorum specie fallitis imperitos? Quam multi homines utriusque sexus ab omni concubitu puri atque integri, quam multi experti, et postea continentes, quam multi rerum suarum distributores et relictores, quam multi ieiuniis uel crebris, uel quotidianis, uel etiam incredibiliter continuatis, corpus seruituti subiicientes? Quam multe fraterne congregationes nichil habentes proprium, sed omnia communia, et hec nonnisi ad uictum et tegumentum necessaria; unam animam et cor unum in Deum, caritatis igne conflantes? Atque in his omnibus professionibus quam multi fallaces et perditi deprehenduntur, quam multi etiam latent, quam multi primo recte ambulantes, peruersa uoluntate cito deficiunt; quam multi in tentationibus inueniuntur, quod alio animo talem uitam adumbrata specie susceperunt, et quam multi humiliter et fideliter sanctum custodientes  propositum usque ad finem perseuerant, et salui fiunt? In quorum societate quasi dispares apparent; sed tamen eadem caritate copulantur, qui propter aliquam necessitudinem, secundum Apostoli exhortationem habent uxores tanquam non habentes, et emunt tanquam non tenentes, et utuntur hoc mundo tanquam non utentes. His subiunguntur secundum abundantes diuitias misericordie Dei, etiam illi quibus dicitur: Nolite fraudare inuicem, nisi ex consensu ad tempus, ut uacetis orationi; et iterum ad idipsum estote, ne uos tentet Satanas propter intemperantiam uestram: hoc autem dico secundum ueniam, non secundum imperium . Qualibus etiam idem apostolus dicit: Iam quidem omnino delictum est in uobis, quia iudicia habetis uobiscum. Et eorum portans infirmitatem, paulo post dicit: Secularia igitur iudicia si habueritis, eos qui contemptibiles sunt in Ecclesia, hos collocate . Neque enim illi soli, qui ut sint perfecti, uendunt uel dimittunt omnia sua, et sequuntur Dominum, pertinent ad regnum celorum; sed huic militie christiane propter quoddam quasi commercium caritatis subiungitur etiam quedam stipendiaria multitudo, cui dicetur in fine: Esuriui, et dedistis mihi manducare , et cetera. Alioquin damnandi erunt illi, quorum domos tam diligenti et sollicita cura componit Apostolus, monens mulieres subditas esse uiris suis, uiros diligere uxores suas; filios obtemperare parentibus, parentes filios nutrire in disciplina et correptione Domini; seruos obedire cum metu dominis carnalibus, dominos quod iustum est et equum seruis prestare . Sed absit ut istos a mandatis euangelicis alienos, et a uita eterna separandos iudicet Apostolus: quia ubi ait Dominus, Si quis non tulerit crucem suam, et secutus me fuerit, non potest esse discipulus meus, exhortans firmiores ad perfectionem; ibi statim et istos consolatus est dicens, Qui receperit iustum in nomine iusti, mercedem iusti accipiet: et qui receperit prophetam in nomine prophete, mercedem prophete accipiet. Unde non tantum qui modicum uini Timotheo dederit propter stomachum et frequentes infirmitates eius , sed etiam qui saniori atque fortiori calicem aque frigide porrexerit tantum in nomine discipuli, sicut ibi sequitur, non perdet mercedem suam .



CAPUT X.

Quid autem fallitis Auditores uestros, qui cum suis uxoribus, et filiis, et familiis, et domibus, et agris uobis seruiunt, si quisquis ista omnia non dimiserit, non accipit Euangelium? Sed quia eis non resurrectionem, sed reuolutionem ad istam mortalitatem promittitis, ut rursus nascantur, et uita Electorum uestrorum uiuant, tam uana, et inepta, et sacrilega, quam uos uiuitis, quando ualde laudamini [1 1Kb] ; aut si melioris meriti sunt, in melones et cucumeres, uel in alios aliquos cibos ueniant, quos uos manducaturi estis, ut uestris ructatibus cito purgentur: merito eos a mandatis euangelicis alienatis; sed et uos ipsos talia sentientes atque suadentes, maxime inde separare  debetis. Si enim hec uanitas ad fidem euangelicam pertineret, non debuit dicere Dominus, Esuriui, et dedistis mihi manducare: sed, Esuristis, et manducastis me; aut, Esuriui, et manducaui uos. Neque enim ex illo iam ministrationis merito, secundum uestra deliramenta, quisquam recipietur in regnum Dei, quia manducare sanctis dedit; sed quia uel manducauit quos anhelaret, uel manducatus est a quibus anhelaretur in celum. Nec illi dicerent, Domine, quando te uidimus esurientem, et dedimus tibi manducare? Sed dicerent, Quando te uidimus esurientem, et manducasti nos? quibus ille non responderet, Cum uni ex minimis meis dedistis, mihi dedistis : sed, Cum unus ex minimis meis uos manducauit, ego uos manducaui.



CAPUT XI.

Hec portenta sentientes et docentes, et secundum hec uiuentes, audetis uos dicere euangelica  precepta seruare, et catholice Ecclesie derogare, in qua sunt tam multi pusilli cum magnis, quos utrosque Dominus benedicit, pro suis gradibus euangelica mandata seruantes, et euangelica promissa sperantes. Sed uestrum oculum maleuolus error in solam paleam nostre segetis ducit: nam et triticum ibi cito uideretis, si et esse uelletis. In uobis autem, et qui manichei ficti sunt, mali sunt; et qui ficti non sunt, uani sunt. Ubi enim fides ipsa ficta est, et qui ea simulate utitur, fallit; et qui eam ueram existimat, fallitur: nec ex ea potest existere bona uita; quia ex amore suo quisque uiuit, uel bene uel male. uos autem si spiritualis atque intelligibilis boni caritate, ac non corporalium phantasmatum cupiditate arderetis, ut cito dicam quod de uobis notissimum est, solem istum corporeum, non pro diuina substantia, et pro sapientie luce coleretis.



LIBER SEXTUS.



CAPUT PRIMUM.

FAUSTUS dixit: Accipis uetus Testamentum? Quomodo, cuius precepta non seruo? Puto quidem quia nec tu: nam peritomen ego ut pudendam despui; ac, si non fallor, et tu. Cessationem sabbatorum, ut superuacuam; credo quod et tu. Sacrificia, ut idololatriam; non dubito quod et tu. Porcina certe non ego sola abstineo; tu item non solam comedis. Ego quidem, quia omnem carnem immundam existimem; tu uero, quia nichil immundum: quo utroque, ab utroque nostrum, uetus destruitur Testamentum. Azimophagie hebdomadas [1 1Kb] , scenopegiam, uterque nostrum tanquam inutilia et uana contempsit. Lineis uestibus non inserere purpuras. In adulteriis ponere uestem linostimam [2 1Kb] . Bouem et asinum iungere, si necesse sit, in sacrilegiis numerare. Caluum ac reburrum, et similis note hominem non constituere sacerdotem, quia sunt huiusmodi apud Deum immundi, uterque contempsimus, risimus, nec in secundis habuimus, nec in primis: que omnia precepta sunt et iustificationes ueteris Testamenti. Quod ergo obiicis, tibi mecum commune est, siue crimen putandum, siue recte factum: uterque enim nostrum uetus respuit Testamentum. Ergo si quid intersit inter meam fidem queris et tuam; hoc, quia tibi mentiri libet, et illiberaliter agere, ut quod mente oderis, uerbo collaudes: ego fallere non didici, quod sentio loquor, tam turpium odisse me fateor preceptores, quam ipsa precepta.



CAPUT II.

AUGUSTINUS respondit: Quemadmodum et quare accipiatur Testamentum uetus ab heredibus Testamenti Noui, iam supra diximus . Sed quia paulo ante de promissis eius Faustus egit, nunc autem de preceptis agere uoluit; respondeo  istos omnino nescire quid intersit inter precepta uite agende, et precepta uite significande. Exempli gratia: Non concupisces , preceptum est agende uite; Circumcides omnem masculum octauo die , preceptum est significande uite. Ex hac quippe imperitia Manichei, et omnes quibus displicent littere ueteris Testamenti, quidquid Deus mandauit priori populo ad celebrandum, umbram futurorum non intelligentes, ei ea modo non obseruari animaduertentes, ex more presentis temporis illa reprehendunt, que utique illi tempori congruebant, quo ista que nunc manifesta sunt, uentura significarentur. Sed quid dicturi sunt aduersus Apostolum, qui ait: Hec omnia in figura contingebant illis; scripta sunt autem propter nos, in quos finis seculorum obuenit ? Ecce ipse aperuit cur ille Littere accipiantur a nobis, et cur illa rerum signa iam necesse non sit ut obseruentur a nobis. Cum enim dicit, Scripta sunt propter nos, procul dubio demonstrat quanta nobis cura legenda et intelligenda, et in quanta auctoritate habenda sint, quia propter nos utique scripta sunt: cum uero dicit, Figure nostre fuerunt; et, In figura contingebant illis [1 1Kb] , ostendit iam non opus esse ut cum res ipsas manifestatas agimus, figurarum prenuntiantium celebrationi seruiamus. Unde dicit alio loco: Nemo ergo uos iudicet in cibo, aut in potu, aut in parte diei festi, aut neomenie, aut sabbatorum; que sunt umbra futurorum . Hinc etiam cum dicit, Nemo uos in eis iudicet, declarat quam non sit necesse ut iam hec obseruentur: cum autem dicit, Que sunt umbra futurorum, ostendit quam oportuerit ut illo tempore obseruarentur, quo ista que nobis iam manifestata eluxerunt, per tales umbras figurarum futura predicebantur.



CAPUT III.

Proinde si Manichei resurrectione  Domini iustificarentur, cuius resurrectionis dies, ex die quidem passionis tertius, post diem tamen sabbati, hoc est post septimum, octauus fuit: profecto spoliarentur carnali uelamento mortalium desideriorum: et cordis circumcisione gaudentes, non eam in carne adumbratam figuratamque deriderent tempore ueteris Testamenti, quamuis iam tempore Noui Testamenti fieri obseruarique non cogerent. In quo enim membro congruentius exspoliatio carnalis et mortalis concupiscentie figuratur, quam unde carnalis et mortalis fetus exoritur? Sed, sicut dicit Apostolus, Omnia munda mundis; immundis autem et infidelibus nichil est mundum, sed polluta sunt eorum et mens et conscientia . Itaque isti, qui nimis mundi sibi uidentur, quia illa membra tanquam immunda auersantur, aut auersari se fingunt, in eas infidelitatis et erroris immunditias inciderunt, ut cum detestentur circumcisionem carnis, quam dixit Apostolus signaculum iustitie fidei , in ipsis tamen carnalibus membris diuina Dei sui membra credant colligata et inquinata detineri: ut cum carnem immundam dicunt, et Deum illic ex parte, qua ibi tenetur, immundum factum dicere compellantur; quippe quem mundari oportere asserunt: quod donec fiat, quantum fieri potuerit, interim nunc eum perpeti omnia que carnes patiuntur, non tantum in labore et dolore afflictionum, sed etiam in uoluptate corruptelarum. Ei namque se dicunt parcere, quod non concumbunt, ne nodis carneis arctius implicetur, et sordidius inquinetur. Cum ergo Apostolus dicat, Omnia munda mundis, utique hominibus qui possunt in deterius uoluntatis peruersitate mutari; quanto magis omnia munda sunt Deo, qui semper incommutabilis et incontaminabilis permanet? De cuius sapientia diuina dictum est in eis Libris, quos reprehendendo uehementius inquinamini, quod nichil inquinatum in eam incurrit, et attingit ubique propter suam munditiam . Quapropter, o immundissima uanitas, itane displicet tibi in membro humano, unde humana generatio propagatur, signum regenerationis humane, illum cui munda sunt omnia Deum iussisse constitui; et placet tibi etiam in flagitiis, que illo membro ab impudicis hominibus perpetrantur, ipsum Deum uestrum, cui nichil est mundum, ex parte sue nature commaculari atque corrumpi? Quid enim patitur in uariis turpibus corruptelis, quem coniugali quoque concubitu creditis inquinari? Ad id etiam quod dicere soletis [1 1Kb] , Ergone deerat, ubi Deus prefiguraret signaculum iustitie fidei, nisi in illo membro? respondetur, Cur enim non et ibi? Primo, quia omnia munda mundis, quanto magis Deo? Deinde quia hoc Apostolus dixit, signaculum datum Abrahe iustitie fidei, in tali circumcisione. uos autem nolite erubescere, si potestis, cum uobis dicitur: Ergone deerat Deo uestro quid ageret, ne sue nature partem istis membris, que sic despuitis, implicaret? Pudenda quidem ista dicuntur hominibus  propter nostre mortalitatis corruptibilem penalemque propaginem, que inde subsistit: quibus casti adhibent uerecundiam, impudici petulantiam, Deus iustitiam.



CAPUT Iu.

Cessationem uero sabbatorum iam quidem superuacuam ducimus ad obseruandum, ex quo spes reuelata est nostre quietis eterne; non tamen ad legendum et intelligendum: quia propheticis temporibus cum essent ista que nobis hoc tempore patefacta sunt, non tantum sermonibus, sed et actionibus prefiguranda et prenuntianda; illo signo quod legimus, res ista prenotata est quam tenemus. uos autem uolo mihi dicatis, cur uestram cessationem nolitis implere? Iudei quippe sabbato suo, quod adhuc carnaliter sapiunt, non solum in agro fructum nullum decerpunt, sed nec in domo concidunt aut coquunt. uos autem cessantes quidem exspectatis quis Auditorum uestrorum propter uos pascendos cultello uel falcicula armatus in hortum prosiliat, homicida cucurbitarum, quarum uobis afferat, mirum dictu, uiua cadauera. Nam si non eas occidit, quid uos in tali facto metuitis? Si autem occiduntur cum decerpuntur, quomodo eis inest uita, cui purgande atque recreande manducando atque ructando uos asseritis subuenire? Accipitis ergo uiuentes cucurbitas, quas, si possetis, deglutire deberetis: ut post illud unum uulnus, in quo eas cum decerpsit uester Auditor, reus factus est, uestra indulgentia liberandus; saltem deinceps ad officinam aqualiculi uestri, ubi Deum uestrum illo prelio confractum, reformare possetis, illese atque integre peruenirent. Nunc autem antequam eis conterendis dentes incumbant, minutatim, si hoc palato placuerit, conciduntur a uobis: quibus tam crebris uulneribus earum, quomodo uos non estis rei? uidete quemadmodum uobis expediret ut quod uno in septem diebus faciunt Iudei, uos quotidie faceretis, et a tali etiam domestico opere cessaretis. Iam quid in igne cucurbite patiuntur, ubi certe non reformatur uita, que in eis est? Non enim feruens olla sancto uentri comparari potest: et tamen irridetis, tanquam superfluam sabbati cessationem. Quanto utique sanius, non solum eam non reprehenderetis in Patribus, quando superflua non fuit; sed etiam nunc, quando iam superflua est, ipsam potius teneretis, quam istam uestram non significatione acceptabilem, sed errore damnabilem; quam etiam non implendo rei estis secundum opinionem uestre uanitatis, et implendo uani [1 1Kb] secundum iudicium ueritatis? dicitis enim dolorem sentire fructum, cum de arbore carpitur, sentire cum conciditur, cum teritur, cum coquitur, cum manditur. Non ergo debuistis uesci, nisi eis que cruda et illesa possunt transuorari, ut unum saltem dolorem cum decerpuntur, non a uobis, sed a uestris Auditoribus paterentur.

Sed dicitis: Quomodo subuenimus tante uite, si  ea tantum absumimus, que incocta et mollia possunt absorberi? Si ergo ista compensatione tam multos cibis uestris dolores infligitis; cur ab illo solo abstinetis, ad quem maxime ista necessitas cogit? Nam fructus potest et crudus comedi, sicut se nonnulli uestri exercuerunt, ut hoc non tantum de pomis, uerum etiam de omnibus oleribus facerent. Si autem non uellatur, aut decidatur, aut quoquo modo dematur ex terra uel arbore, uenire ad escam nullo pacto potest. Hoc ergo facile debuit esse ueniale, sine quo ei subuenire non ualeretis, non illi tam multi cruciatus, quos in preparandis escis, membris Dei uestri non dubitatis inferre. At enim plorat arbor, cum fructus carpitur: hoc quippe dicere non erubescitis. Certe nouit omnia uita que ibi est, et presentit quis ad eam ueniat. uenientibus ergo Electis, et poma carpentibus, gaudere debuit, non plorare: illum transitorium dolorem tanta felicitate compensans, et tantam euadens miseriam, si in alios incidisset. Cur itaque pomum non decerpitis, cum decerpto tam multas plagas doloresque ingeratis? Respondete, si potestis. Nec ipsa ieiunia uobis competunt: non enim oportet uacare fornacem, in qua spirituale aurum de stercoris commixtione purgatur, et a miserandis nexibus diuina membra soluuntur. Quapropter ille est misericordior inter uos, qui se potuerit ita exercere, ut nichil eius ualetudini obsit, sepe crudos cibos sumere, et multa consumere. uos autem et tantas penas esce uestre irrogando crudeliter manducatis, et a membrorum diuinorum purgatione cessando crudeliter ieiunatis.



CAPUT u.

Et audetis tamen etiam sacrificia Testamenti ueteris exsecrari, et idololatriam nominare, et in huiusmodi sacrilegium nos quoque sociare. Unde pro nobis prius respondemus, sic illa iam non esse in operibus nostris, ut ea tamen in mysteriis diuinarum Scripturarum, ad intelligenda que his prenuntiata sunt, amplectamur: quia et ipsa figure nostre fuerunt, et omnia talia multis et uariis modis unum sacrificium, cuius nunc memoriam celebramus, significauerunt. Unde isto reuelato, et suo tempore oblato, illa de agendi celebritate sublata sunt, sed in significandi auctoritate manserunt. Scripta sunt enim propter nos, in quos finis seculorum obuenit . Sed in eis uidelicet interfectio uos mouet animalium, cum ista omnis creatura usibus hominum quodam modo conditionaliter seruiat. Sed uos, qui homini mendico esurienti panem non porrigitis, misericordes estis in pecora, quibus animas humanas inesse creditis. Dominus autem iehsu in ea crudelis fuit, cum demones in gregem porcorum, cum id ab eo peterent, ire permisit . Qui etiam nondum demonstrato per passionem sacrificio corporis sui, cuidam leproso, quem mundauerat, ait: uade, ostende te sacerdoti, et offer munus tuum, quod precepit Moyses [1 1Kb] , in testimonium illis . Magis enim, quia et per Prophetas Deus sepe testatur, nullius se talis muneris indigere, et facile est  ratione perspicere quod nec eius rei egeat, qui nullius eget; compellitur animus humanus inquirere quid nos per hec docere uoluerit, qui utique non frustra ea, quibus non indiget, sibi iuberet offerri, nisi aliquid in eis ostenderet, quod nobis et nosse prodesset, et talibus signis prefigurari oporteret. uos autem quanto melius et honestius istis, quamuis iam nostro tempori non necessariis, tamen significantibus aliquid et docentibus, sacrificiis subderemini, quam uobis ab Auditoribus uestris uiuas escarum uictimas offerri iuberetis et crederetis? Nam cum apostolus Paulus de quibusdam, propter epulas Euangelium predicantibus, congruentissime dixerit, Quorum Deus uenter est ; quanto uos arrogantiore impietate iactatis; qui uentrem uestrum non Deum, sed quod sceleratioris audacie est, Dei mundatorem dicere non timetis? Cuius porro dementie est, pios se uideri uelle, quod ab animalium interfectione se temperent, cum omnes suas escas easdem animas habere dicant; quibus, ut putant, uiuentibus, tanta uulnera et manibus et dentibus ingerunt?



CAPUT uI.

Cur autem, si carnibus uesci non uultis, non ipsa animalia Deo uestro oblata mactatis, ut anime ille, quas non solum putatis humanas, sed ita diuinas, ut ipsa Dei membra esse credatis, a carnis carcere dimittantur, et ne iterum redeant, uestris orationibus commendentur? An amplius eas adiuuatis uentre quam mente, et illa potius Dei natura saluatur, que uestris uisceribus exhalari meruerit, quam que uestris precibus commendari? Propterea ergo uentri uestro pecora non sacrificatis, quia ea uiua absumere non potestis, ut eorum animas intercessione uestri stomachi liberetis. O beata olera, quibus et manu euulsis, et ferro concisis, et igne cruciatis, et dente contritis, concessum est tamen ut ad uestrorum intestinorum aras, uiua perueniant! et o misera pecora, que cum citius de corpore suo exeunt, in uestra corpora intrare non possunt! Ita delirantes adhuc putatis quod ideo sumus inimici ueteris Testamenti, quia nullam carnem immundam ducimus, tenentes Apostoli sententiam, dicentis, Omnia munda mundis ; et illud ubi Dominus ait, Non quod intrat in os uestrum, uos coinquinat, sed quod exit . Quod non ad solas turbas Dominus dixit, sicut uester Adimantus, quem post Manicheum Faustus precipue laudat, cum ueteri Testamento calumniaretur, uoluit intelligi; sed etiam remotus a turbis, hoc idem discipulis suis euidentius et expressius elocutus est  . Cum enim hanc Domini sententiam Testamento ueteri opposuisset Adimantus, quia in illo scripta sunt quedam immunda carnium, a quibus ille populus iussus est abstinere, timuit ne sibi diceretur: Cur ergo uos non quasdam, sed omnes carnes immundas existimatis, atque ab edendis omnibus temperatis; cum tu ipse proferas euangelicum testimonium, non coinquinari hominem ex iis que in os ingrediuntur, et in uentrem uadunt, atque in latrinam emittuntur? Itaque has arctissimas, et fallaciam  suam manifestissima ueritate prefocantes angustias conatus euadere, ait hoc Dominum ad turbas dixisse, quasi paucis ille in secreto uera diceret, in turbas autem falsa iactaret: cum et hoc de Domino credere sacrilegum sit; et omnes qui legunt, nouerint, hoc et remotis turbis [1 1Kb] eum planius dixisse discipulis. Quapropter quia in exordio harum litterarum suarum Faustus sic miratur Adimantum, ut ei solum preferat Manicheum, compendio requiro utrum ista Domini sententia, qua dixit non inquinari hominem iis que in os eius intrant, uera an falsa sit. Si falsam dicunt, cur eam tantus eorum doctor Adimantus a Christo prolatam dicens, ad expugnandum Testamentum uetus obiecit? Si autem uera est, cur aduersus eam credunt se coinquinari, si quacumque carne uescantur? nisi forte uerum respondere uelint, et dicere, Apostolum non dixisse, Omnia munda hereticis; sed, omnia munda mundis. Cur enim non sint [2 1Kb] istis hec munda, idem apostolus sequitur, et dicit: Immundis autem et infidelibus nichil est mundum; sed polluta sunt eorum et mens et conscientia . Unde reuera Manicheis omnino nichil est mundum, quandoquidem etiam ipsam Dei substantiam uel naturam, non solum coinquinari potuisse, sed etiam ex parte coinquinatam esse contendunt; nec solum coinquinatam esse, uerum etiam ex omni parte recuperari mundarique non posse. Unde mirum est quod ita se dicunt immundas omnes carnes existimare, et ob hoc ab eis abstinere, quasi aliquid existiment esse mundum, non solum escarum, sed omnium creaturarum. Nam et ipsa olera, et poma, et omnes fruges, et totam terram, et celum, commixtione gentis tenebrarum perhibent inquinata Utinam ergo et in ceteris cibis errori suo congruerent, atque ab iis, que immunda dicunt, omnibus abstinendo, fame potius morerentur, quam tales blasphemias pertinaciter loquerentur! nam se corrigere atque emendare nolentibus, hoc esse utilius quis non intelligat?



CAPUT uII.

Testamento autem ueteri, ubi quidam cibi carnium prohibentur, cur non sit contraria ista sententia, qua dicit Apostolus, Omnia munda mundis; et, Omnis creatura Dei bona est ; si possunt, intelligant hoc Apostolum de ipsis dixisse naturis; illas autem Litteras propter quasdam prefigurationes tempori congruentes, animalia quedam, non natura, sed significatione immunda dixisse. Itaque, uerbi gratia, si de porco et agno requiratur, utrumque natura mundum est, quia omnis creatura Dei bona est; quadam uero significatione agnus mundus, porcus immundus est: tanquam si stultum et sapientem diceres, utrumque hoc uerbum natura uocis et litterarum et syllabarum quibus constat, utique mundum est; significatione autem unum horum uerbum, quod [3 1Kb] dicitur stultus, immundum dici potest, non natura sui, sed quoniam quiddam immundum  significat. Et fortasse quod est in rerum figuris porcus, hoc est in rerum genere stultus; et tam illud animal, quam iste due syllabe, quod dicitur stultus, quiddam unum idemque significat. Immundum quippe illud animal in Lege positum est, eo quod non ruminet: non autem hoc eius uitium, sed natura est. Sunt autem homines qui per hoc animal significantur, immundi proprio uitio, non natura: qui cum libenter audiant uerba sapientie, postea de his omnino non cogitant. Quod enim utile audieris, uelut ab intestino memorie, tanquam ad os cogitationis, recordandi dulcedine reuocare, quid est aliud, quam spiritualiter quodam modo ruminare? Quod qui non faciunt, illorum animalium genere figurantur. Unde et ipsa a talibus carnibus abstinentia, tale uitium nos cauere premonuit. Cum enim thesaurus desiderabilis sit ipsa sapientia, de hac munditia ruminandi et immunditia non ruminandi alio loco scriptum est: Thesaurus desiderabilis requiescit in ore sapientis; uir autem stultus glutiit illum . He autem similitudines rerum in locutionibus uel obseruationibus figuratis, propter querendi et comparandi exercitationem, rationales mentes utiliter et suauiter mouent. Sed priori populo multa talia non tantum audienda, uerum etiam obseruanda precepta sunt. Tempus enim erat quo non tantum dictis, sed etiam factis prophetari oporteret ea que posteriori tempore fuerant reuelanda. Quibus per Christum atque in Christo reuelatis, fidei gentium onera obseruationum non sunt imposita, prophetie tamen auctoritas commendata. Ecce nos diximus qua causa, cum secundum Domini Apostolique sententiam nullas animalium carnes immundas habeamus, ueteri tamen Testamento, ubi quedam immunde [1 1Kb] dicte sunt, non aduersemur: uos iam dicite, quare immundas carnes existimetis.



CAPUT uIII.

Si secundum errorem uestrum, propter commixtionem gentis tenebrarum; non carnes, sed ipse Deus uester immundus est in ea parte, quam uelut debellandis et captiuandis hostibus absorbendam et inquinandam misit et miscuit: deinde propter ipsam commixtionem, etiam quidquid aliud manducatis, immundum est. Sed dicitis: Multo amplius immunde sunt carnes. Et quare amplius immunde sint carnes, longum est eorum de hac re deliramenta commemorare; sed breuiter attingam quod sat est, ut inspiciantur reprehensores ueteris Testamenti, tanta stultitie uetustate confecti, ut carnis accusatores sine ulla spirituali ueritate solam carnem sapere conuincantur. Fortasse enim paulo prolixior ista responsio sic aduersus eos lectorem instruet, ut in ceteris responsionibus non a nobis tam multa uerba requirantur. Dicunt enim isti uaniloqui et mentis seductores, in illa pugna, quando primus eorum homo, tenebrarum gentem elementis fallacibus irretiuit, utriusque sexus principibus indidem captis [2 1Kb] , cum ex eis mundus construeretur, plerosque eorum  in celestibus fabricis colligatos, in quibus erant etiam femine alique pregnantes: que cum celum rotari cepisset, eamdem uertiginem ferre non ualentes, conceptus suos abortu excussisse; eosdemque abortiuos fetus et masculos et feminas de celo in terram cecidisse, uixisse, creuisse, concubuisse, genuisse. Hinc esse dicunt originem carnium omnium, que mouentur in terra, in aqua, in ere. Ergo si de celo est origo carnium, absurdissimum est propter hoc eas immundiores putare: presertim quia in ipsa structura mundi, eosdem principes tenebrarum, ita per omnes contextiones a summis usque ad ima colligatos dicunt, ut quanto quique amplius haberent commixti boni, tanto sublimius collocari mererentur; ac per hoc mundiores carnes esse deberent, quarum origo de celo est, quam fruges que oriuntur ex terra. Deinde, quid tam insanum dici potest, quam conceptos fetus [1 1Kb] ante uite commixtionem tanto uiuaciores fuisse, ut et abortiui et de celo in terram ruentes uiuerent; commixta autem uita nisi tempore maturo editi, uiuere non possint, et si de paulo altiore loco cadant, continuo moriantur? Utique si regnum uite contra regnum mortis belligerauit, commixta uita uiuaciores facere debuit, non corruptibiliores. Quod si in sua natura queque res magis suam retinet incorruptionem, non duas naturas bonam et malam, sed duas bonas, quarum sit una melior, predicare debuerunt. Unde igitur asserunt immundiores carnes, quas de celo genus ducere affirmant, istas duntaxat omnibus notas? Nam ipsa prima corpora principum tenebrarum, ex arboribus ibidem natis tanquam uermiculos opinantur exorta; ipsas autem arbores ex quinque illis elementis. Proinde si animalium corpora primam originem habent ex arboribus, secundam de celo; quid cause est ut immundiora quam fructus arborum existimentur? Si propterea quia cum moriuntur, amittunt animam, ut iam immundum sit quidquid uita deserente remanserit; cur eodem pacto non sunt immunda olera uel poma, que utique, sicut supra dictum est, cum decerpuntur uel auelluntur, moriuntur? Horum quippe homicidiorum rei esse nolunt, dum nichil uel ex terra uel ex arbore decerpunt. Deinde, cum duas animas esse in uno animantis corpore affirment, unam bonam de gente lucis, alteram malam de gente tenebrarum; numquid, cum occiditur animal, bona anima fugit, et mala remanet? Si enim hoc esset, sic uiueret animal occisum, quomodo uiuebat in gente tenebrarum, quando solam sue gentis habebat animam, qua etiam rebellauerat aduersum regna diuina. Cum ergo in morte cuiuslibet animalis, utraque anima et bona et mala deserat carnem; cur immunda caro dicitur, quasi a sola bona anima deseratur? Quia etsi alique uite reliquie remanent, ex utraque remanent: nec ipsum quippe fimum dicunt remanere sine aliquibus exiguis reliquiis membrorum Dei. Nullam igitur causam reperiunt, cur asseuerent carnes frugibus immundiores.  Sed uidelicet fallacem castitatem suam ostentare conantes, eo putant immundiorem carnem, quod de concubitu existat: quasi non tanto uehementius cogantur membro illi diuino manducando succurrere, equanto illic arctius colligatum putant. Postremo, si ista causa est maioris immunditie carnium, ea comdant animalium corpora, que non de concubitu oriuntur, sicut sunt innumerabilia genera uermium, quorum nonnullos uulgo edunt quedam uenetie regiones ex arboribus natos. Ranas etiam quas repente ex una pluuia terra generat, in escam isti assumere debuerunt, ut Dei sui membra talibus formis commixta liberarent, si eam carnem detestantur, que concubitu propagatur; et genus humanum erroris arguerent, quod gallinis columbisque uescantur, ex masculorum feminarumque coitu procreatis, et mundiores celi et terre filias ranas abiiciant. Nam secundum istorum fabulam mundiores sunt primi principes tenebrarum, quorum parentes arbores fuerunt, quam ipse Manicheus, quem pater et mater concumbendo genuerunt: mundiores etiam pediculi eorum, qui sine concubitu, sudore carnis uel corporis exhalatione nascuntur, quam isti ipsi miseri, qui de parentibus concumbentibus nati sunt. Aut si iam quidquid ex carne etiam sine concubitu nascitur, propterea putant immundum, quia ipsa caro ex concubitu est; immunda erunt olera et fruges, que de stercoribus fertilius uberiusque surrexerint. Ubi uideant quid faciant, uel quid respondeant, qui fruges dicunt mundiores esse quam carnes. Nam stercore quid immundius ex carne proiicitur, et quid frugibus feracius adhibetur? Certe ipsi dicunt per attritiones et digestiones ciborum, fugere inde uitam, et exiguum quiddam in stercore remanere. Cur ergo ubi exigua uita remanet, inde cibi uestri, hoc est fructus terre, de stercore et meliores et maiores et plures existunt? Caro non purgamentis terre, sed fetibus pascitur: terra uero purgamentis carnis, non fetibus fecundatur. Eligant quid sit mundius: aut iam correcti desinant esse immundi et infideles quibus nichil sit mundum, et nobiscum amplectantur Apostolum dicentem, Omnia munda mundis . Domini est terra et plenitudo eius . Omnis creatura Dei bona est . Omnia quippe que naturaliter sunt, in ordine suo bona sunt: et nemo in eis peccat; nisi qui ordinem suum in Dei obedientia non custodiens, eorum quoque ordinem male utendo perturbat.



CAPUT IX.

Patres autem nostri qui Deo placuerunt, tenuerunt ordinem suum in ipsa obedientia, ut quidquid Deus temporibus congruis iubendo distribuit, sic obseruarent, quemadmodum ille distribuit. Itaque non solum carnes ad cibum datas, cum omnes natura munde essent, quasdam tamen nonnulla significatione immundas illo tempore non ederunt, quo eas [1 1Kb] non edi preceptum erat, ut talibus significationibus futura rerum manifestatio prefiguraretur: sed et azymum panem, et cetera huiusmodi, in quibus fuisse umbram futurorum dicit Apostolus , tam rei essent illius temporis et illius populi homines, si obseruare contemnerent, quando sic illa fieri, et ista que nunc reuelata sunt, tunc sic prenuntiari oportebat; quam nos desipientes essemus, si nunc iam manifestato Nouo Testamento, illas prenuntiatiuas obseruationes, aliquid nobis prodesse putaremus. Sicut sacrilegi et impii, si eosdem Libros qui propter nos scripti sunt, ut ea que iam nobis reuelata et in manifestatione annuntiata sunt, tanto ante illis figuris prenuntiata cognoscentes, fideliter et firmiter teneremus, ideo putaremus abiiciendos, quia ea que ibi scripta sunt, non iam obseruare corporaliter, sed intelligere et facere spiritualiter nos Dominus iubet. Scripta sunt enim propter nos, in quos finis seculorum obuenit, sicut item dicit idem apostolus . Omnia enim que ante scripta sunt, ut nos doceremur scripta sunt . Quapropter, non manducare azymum per statutos septem dies , tempore ueteris Testamenti peccatum fuit; tempore autem Noui Testamenti non est peccatum: sed in spe futuri seculi quam habemus in Christo, qui et animam nostram induens iustitia, et corpus nostrum induens immortalitate, totos nos innouat, credere aliquid ex ueteris corruptionis necessitate atque indigentia nos passuros uel acturos, semper peccatum est, quamdiu uoluuntur isti septem dies quibus peragitur tempus: sed hoc ueteris Testamenti temporibus in figura occultatum, a quibusdam sanctis intelligebatur; tempore autem Noui Testamenti in manifestatione reuelatum, populis predicatur. Unde Scriptura illa tunc erat preceptum, nunc testimonium. Scenopegiam non celebrare aliquando peccatum fuit ; nunc non est peccatum: tabernaculo autem Dei quod est Ecclesia non compaginari, semper peccatum est; sed tunc agebatur sub precepto figurato, nunc legitur in testimonio reuelato. Nam et illud quod tunc factum est, non diceretur tabernaculum testimonii, nisi alicui ueritati que suo tempore declaranda erat, quadam congruentia significationis attestaretur. Lineis uestibus miscere purpuram, et linostima ueste indui aliquando peccatum fuit ; nunc non est peccatum: sed inordinate uiuere, et diuersi generis professiones uelle miscere, ut uel sanctimonialis habeat ornamenta nuptarum, uel ea que se non continens nupsit, speciem uirginis gerat, omni modo peccatum est; et si quid inconuenienter ex diuerso genere  in uita cuiusque contexitur. uerum illud tunc figurabatur in uestibus, quod nunc declaratur in moribus. Illud enim erat tempus significandi, hoc manifestandi. Ergo ipsa Scriptura, que tunc fuit exactrix operum significantium, nunc testis est rerum significatarum; et que tunc obseruabatur ad prenuntiationem, nunc recitatur ad confirmationem. Bouem et asinum ad operandum iungere tunc non licebat ; nunc licet. Declaratum est enim per Apostolum, cum de boue triturante non infrenando Scripturam recoleret, dicentem: Numquid de bobus cura est Deo? Quare ergo nunc legitur, quando id quod prohibuit iam licet? Quia idem ipse ibi secutus Apostolus ait: Propter nos Scriptura dicit . Et utique impium est ut non legamus nos quod scriptum est propter nos: magis enim propter nos, quibus manifestatur, quam propter illos in quibus figurabatur. Bouem quippe et asinum, si necesse sit, unusquisque sine detrimento operis iungit: sapientem uero et stultum, non ut unus precipiat, et alter obtemperet, sed pariter ex equali potestate, ut annuntient uerbum Dei, non sine scandalo quisquam comites facit. Itaque eamdem Scripturam tenemus, et tunc potestate precipientem umbris tegendum, quod nunc aperiretur; et nunc auctoritate attestantem luce apertum, quod tunc tegebatur.

De caluo autem et reburro , quod eos immundos Lex dixerit, parum Faustus attenderat, aut in mendosum codicem inciderat. Sed utinam ipse caluam frontem habere uoluisset [1 1Kb] , atque in ea crucem Christi figere non erubuisset: profecto Christum clamantem, Ego sum ueritas , nec cum falsis uulneribus occubuisse, nec cum falsis cicatricibus resurrexisse credidisset. Quin etiam dicit: Ego fallere non didici; quod sentio loquor. Non est ergo discipulus Christi sui, quem falsas cicatrices dubitantibus discipulis demonstrasse insanus opinatur, et non solum de ceteris uanitatibus suis, sed etiam de ipsa Christi fallacia sibi tanquam non fallenti uult credi: utrum Christo melior [2 1Kb] , quo fallente ipse non fallit; an eo ipso non ueracis Christi, sed fallacis Manichei discipulus, cum et in hoc fallit, in quo se non didicisse fallere gloriatur?



LIBER SEPTIMUS.



CAPUT PRIMUM.

FAUSTUS dixit: Quare non credis in genealogiam Iesu? Multe quidem sunt cause, sed palmaris illa, quia nec ipse ore suo usquam se fatetur patrem habere, aut genus in terra: sed e contra, quia non sit de hoc mundo, quia a Patre Deo processerit, quia descenderit de celo, quia non sibi sint mater et fratres, nisi qui fecerint uoluntatem Patris sui, qui in celis est. Ad hec, illi ipsi qui has ei genealogias ascribunt, non eum ante natiuitatem cognouisse  uidentur: sed neque statim ut natus est, quo crederentur ea scripsisse, que erga eum oculis suis uiderint gesta; sed iuueni iam et maturo coniuncti sunt ei, id est, annorum ferme triginta: siquidem et etas ascribi diuinis potest [1 1Kb] sine blasphemia. Quare cum in omni testimonio ueritatis hoc semper queri soleat, utrumne quis audieret, an uiderit; isti uero  nec audisse se fateantur ab ipso generationis hunc ordinem, aut quia omnino sit natus; nec uidisse oculis, quia longo post tempore, id est, post Baptismum cognouerint eum: mihi et omni recte iudicanti, tam stultum uidetur hoc credere, quam si quis cecum et surdum testem in iudicium uocet.



CAPUT II.

AUGUSTINUS respondit: Quam dicit palmarem causam, cur non accipiat genealogiam Iesu Christi, ibi apertissime uictus ostenditur, legentibus que supra diximus de Filio hominis, quod tam crebro se Christus esse testatur , et de Filio Dei, quomodo idem ipse sit et filius hominis ; quomodo secundum diuinitatem non habeat genus in terra, secundum carnem autem sit ex semine Dauid, sicut apostolica doctrina testatur . Unde oportet eum credi et intelligi, et a Patre exisse , et de celo uenisse , et hic tamen uerbum carnem factum inter homines habitasse . Quod si propterea putant eum non habuisse in terra matrem uel genus, quia dixit, Que mihi mater, uel qui fratres ? superest ut etiam discipulos eius, quibus hoc exemplum in se ipso prebuit, ut terreni generis necessitudinem propter regnum celorum contemnerent, affirment non habuisse patres, quia dixit eis, Ne uobis dicatis patrem in terra; unus enim est Pater uester Deus . Quod ergo istos de patribus docuit, hoc ipse de matre et fratribus prior fecit: sicut et alia multa, in quibus se nobis, ut eum imitaremur, prebere, et, ut sequeremur, preire dignatus est. Quapropter iste qui in eo quod putat, palmare sic uincitur, quam iaceat et inuoluatur in ceteris animaduertendum est. Quippe qui propterea dicit non credendum esse Apostolis, qui eius non solum diuinam, sed etiam humanam  natiuitatem annuntiauerunt, quia postea iuueni adheserunt, et nec uiderunt eum natum, nec se hoc ab illo audisse dixerunt. Cur ergo credunt Ioanni dicenti, In principio erat uerbum, et uerbum erat apud Deum, et Deus erat uerbum; hoc erat in principio apud Deum; omnia per ipsum facta sunt, et sine ipso factum est nichil , et cetera que illis quamuis non intelligentibus tamen placent? Dicant ubi hoc Ioannes uiderit, aut ubi se hoc ab ipso Domino audisse dixerit. Quidquid enim dixerint, unde hoc Ioannes scire potuerit, inde credimus etiam omnes annuntiatores natiuitatis Christi, id quod annuntiauerunt scire potuisse. Deinde quero, unde credant dixisse Dominum, Que mihi mater, aut qui fratres? Si quia hoc Euangelista narrauit, cur ei non credunt et illud, Quia mater eius et fratres querebant eum ? Si autem hoc mentitus est quod nolunt credere, quomodo ei credunt Christum dixisse quod nolunt intelligere? Deinde si Christum natum, quia iam iuueni adheserat, non potuit nosse Mattheus, unde potuit Christum non natum, post tot annos natus nosse Manicheus? Dicturi sunt: Spiritus sanctus hoc sciebat qui erat in Manicheo. Ille sane si Spiritus sanctus esset, uera dixisset. Sed cur non potius de Christo discipulis eius, qui etiam corporaliter ei adheserunt, credimus; qui non solum per Spiritum sanctum ab ipso impertitum scire potuerunt, si quid lateret in rebus humanis, sed tam recenti et presenti memoria, etiam solo humano sensu, genus Christi secundum carnem et totam originem collegerunt? Et tamen ceci et surdi testes dicuntur Apostoli. Utinam tu non tantum cecus et surdus fuisses, ne tam uana et sacrilega disceres; sed etiam mutus, ne talia diceres!



LIBER OCTAuUS.



CAPUT PRIMUM.

FAUSTUS dixit: Quare non accipis Testamentum uetus? Quia iam preuentus sum Nouo: ueteri autem et nouo non conuenit, ut Scriptura testatur. Nam, Pannum, inquit, nouum nemo assuit uestimento ueteri, alioquin maior scissura fiet . Quia ergo maiorem, sicuti uos, scissuram facere caueo, Christianam nouitatem Hebraice uetustati non misceo [1 1Kb] . Quis enim non etiam sordidum iudicet, nouis uestibus indutis, non donare inferioribus uetera [2 1Kb] ? Quapropter, ego etiamsi natus essem Iudeus, ut fuerunt Apostoli, dignum tamen erat me, Nouo accepto Testamento, uetus repudiare, ut fecerunt ipsi. Nunc uero et nature beneficio consecutus ut sub seruitutis iugo non nascerer, et Christo mihi protinus occurrente cum pleno munere libertatis; quam miser et stultus et insuper ingratus ero, si me ultra addixero seruituti?  Quippe Paulus inde Galatas arguit, quod in circumcisionem relabentes, ad infirma repedarent et egena elementa, quibus denuo seruire uellent . Quomodo ergo id ego admittam, in quo alium uideam reprehendi? Turpe est redire in seruitutem, sed turpius ire.



CAPUT II.

AUGUSTINUS respondit: Iam quidem satis superius ostendimus, quare et quomodo teneamus auctoritatem ueteris Testamenti, non ad Iudaice seruitutis imitationem, sed ad Christiane libertatis testificationem. Neque enim mea, sed Apostoli uox est, Quia omnia hec in figura contingebant illis; scripta autem sunt propter nos, in quos finis seculorum obuenit . Quapropter non in seruitute facimus que iussa sunt ad nos prenuntiandos, sed in libertate legimus que scripta sunt ad nos confirmandos. Quis itaque iam non intelligat, unde Galatas reuocat Apostolus, non religiose Scripturam circumcisionis legentes, sed iam superstitiose circumcidi uolentes ? Unde non pannum  nouum uestimento ueteri assuimus; sed erudimur in regno celorum, ad similitudinem illius patrisfamilias, quem commemorat Dominus proferentem de thesauro suo noua et uetera . Ille autem assuit pannum nouum uestimento ueteri, qui continentiam uult habere spiritualem, et nondum deposuit spem carnalem. Nam legite diligenter, et uidete de ieiunio Dominum interrogatum, respondisse, Nemo assuit pannum nouum uestimento ueteri . Adhuc enim discipuli Dominum carnaliter diligebant, quandoquidem etiam ne occisum amitterent, formidabant. Unde Petrum reuocantem se a passione, satanam appellat, quod non saperet que Dei sunt, sed que hominum . Proinde attendite in illa phantasia uestra de regno Dei, unde istam lucem solis carni conspicuam tanquam ad exemplum uobis propositam diligitis et adoratis, quam carnalem spem  geratis: et inuenietis ieiunia uestra quomodo prudentie carnis, tanquam uestimento ueteri assuantur. uerumtamen cum pannus nouus uestimento ueteri non conueniat, unde potuerunt principibus tenebrarum membra Dei uestri, non adiuncta atque consuta, sed, quod est uehementius, commixta et concreta coherere? An utrumque uetus est, quia utrumque falsum, et utrumque de prudentia carnis est? Nisi forte inde uultis probare unum fuisse nouum, alterum uetus, quia maior scissura facta est; ut miserabilis pannus de regno lucis abscinderetur, et globo tenebrarum eterna pena configeretur. Et tamen argute sibi uidetur uelut acu lingue diuinarum Scripturarum firmamenta compungere [1 1Kb] , talium fabularum sordibus sartor, aut mendicus indutor.



LIBER NONUS.



CAPUT PRIMUM.

FAUSTUS dixit: Quare non accipis uetus Testamentum? Si Apostolis licuit sub eodem natis ab eo discedere, mihi quare non liceat id in quo natus non sum, non usurpare? omnes quippe Gentiles nascimur, non Iudei, non denique Christiani: sed alios ad se ex eadem Gentilitate Testamentum uetus adducit, facitque Iudeos; alios Nouum, et initiat Christianos: tanquam si due arbores, dulcis et amara, radicibus suis unius terre in se uim transferant, immutandam qualitatibus suis. Apostolis ergo in dulcem transeuntibus ex amaro, quam demens ero ego, si in amaram conuertar ex dulci?



CAPUT II.

AUGUSTINUS respondit: Cur ergo Apostolus, quem dicis relicto Iudaismo ex amaritudine transisse in dulcedinem, magis inde fractos ramos dicit, qui ex ipso populo in Christum credere noluerunt; et in ipsa olee radice, id est origine sanctorum Hebreorum, tanquam oleastrum gentes insertas, ut fierent participes pinguedinis olee? Nam cum de Iudeorum lapsu admoneret Gentes ne superbirent, ita locutus est: uobis enim, inquit, dico Gentibus, quamdiu quidem ego sum Gentium Apostolus, ministerium meum glorifico, si quo modo ad emulationem prouocare potero carnem meam, ut saluos faciam aliquos ex illis. Si reiectio illorum reconciliatio est mundi, que erit assumptio, nisi uita ex mortuis? Si autem delibatio sancta est, et conspersio; et si radix sancta est, et rami: quod si aliqui ex ramis fracti sunt, tu autem cum esses oleaster, insertus es in illis, et socius radicis factus es et pingueainis olee, noli gloriari aduersus ramos. Quod si gloriaris, non tu radicem portas, sed radix te. Dicis ergo: Fracti sunt rami ut ego inserar. Bene. Incredulitate fracti sunt. Tu autem fide stas, noli altum sapere, sed time: nam si Deus naturalibus ramis non pepercit, neque tibi parcet. uide ergo bonitatem et seueritatem Dei: in eos quidem qui ceciderunt, seueritatem; in te autem bonitatem, si permanseris in bonitate: alioquin  et tu excideris. Et illi si non permanserint in incredulitate, inserentur: potens est enim Deus iterum inserere illos. Nam si tu ex naturali excisus oleastro et contra naturam insertus es in bonam oliuam; quanto magis illi qui secundum naturam sunt, inserentur sue oliue? Nolo enim uos ignorare, fratres, sacramentum hoc, ut non sitis uobis sapientes, quia cecitas ex parte Isrel facta est, donec plenitudo Gentium intraret, et sic omnis Isrel saluus fieret . uidetis ergo uos, qui in ista inseri radice non uultis, non quidem fractis ramis esse similes, sicut est carnalis et impius populus Iudeorum, sed in oleastri amaritudine remansisse. Nam quid, nisi oleastrum Gentium sapit, adorare solem et lunam? Nisi forte propterea uos iam non putatis esse in oleastro Gentium, quia spinas noui generis addidistis, et falsum Christum, quem cum sole et luna coleretis, non manu fabrili, sed peruerso corde finxistis? Inserimini ergo in radicem olee, quo se redditum gaudet Apostolus, qui inter fractos ramos per incredulitatem fuit. Inde se quippe liberatum dicit, cum se a Iudaismo ad Christum transisse letatur, quia Christus semper in illa radice, atque in illa arbore, predicatus est: in quem uenientem qui non crediderunt, fracti sunt inde; et qui crediderunt, inserti sunt ibi: quibus ne superbiant, dicitur, Noli altum sapere, sed time: nam si Deus naturalibus ramis non pepercit, neque tibi parcet. Sed ne de ipsis fractis desperetur, paulo post dicit: Et ipsi si non permanserint in incredulitate, inserentur: uotens est enim Deus iterum inserere illos. Nam si tu ex naturali excisus oleastro, et contra naturam insertus es in bonam oliuam; quanto magis illi qui secundum naturam sunt, inserentur sue oliue? Ecce unde etiam ipse gloriatur, a fractura liberatus, et radicis pinguedini redditus. Qui ergo in uobis sunt, quos inde fregit impietas, redeant, et rursus inserantur. Qui autem nunquam ibi fuerunt, ueniant a naturali sterilitate precisi, participes fecunditatis futuri.



LIBER DECIMUS.



CAPUT PRIMUM.

FAUSTUS dixit: Cur non accipis Testamentum uetus? Quia et ab ipso hoc, et ex Nouo didicimus, aliena non concupiscere. Quid autem, inquis, alienum habet Testamentum uetus? Imo quid habet non alienum? Diuitias promittit, et uentris saturitatem, et filios et nepotes, uitamque longam, et cum his Chananitidis regnum: sed omnia hec circumcisis et obseruantibus sabbata, et immolantibus sibi, et abstinentibus a porcina, et huiusmodi ceteris: que quia ego negligo, et Christianus omnis, ut inepta scilicet, et ad salutem animi minime pertinentia, idcirco nec que promittit, ad me iam spectare cognosco: memorque quia sit mandatum, Non concupisces aliena , Iudeis bona sua habere, libens uolensque permisi, solo scilicet Euangelio et regni celorum splendida hereditate contentus. Nam ut Iudeo, si sibi Euangelium usurparet, iure increpitans dicerem, Improbe, quid tibi cum eo est, cuius precepta non seruas? sic uereor ne mihi eadem Iudeus increpitet, tenenti Testamentum uetus, cuius mandata contemnam.



CAPUT II.

AUGUSTINUS respondit: Eadem sepe uana repetere istum non pudet, sed eadem sepe, quamuis uera, respondere me piget. Quisquis itaque etiam aduersus ista responsionem querit, que superius a nobis dicta sunt, legat . Iudeo autem dicenti mihi, Cur tenes uetus Testamentum, cuius precepta non seruas? respondeo, seruari a Christianis etiam ex ipsis Libris precepta uite agende; precepta uero uite significande tunc recte obseruata, cum prenuntiabantur ista, que nunc reuelata sunt. Quapropter etiam ipsa sic non obseruo ad religionem, ut teneam tamen ad testificationem: sicut et promissa carnalia, que ibi continentur, unde proprie uetus dicitur Testamentum. Quamuis enim mihi eterna speranda reuelata sint; et illa tamen attestantia lego, que in figura contingebant illis; scripta sunt autem propter nos, in quos finis seculorum obuenit . Itaque si audistis quid respondeamus Iudeis, audite et quid obiiciamus Manicheis.



CAPUT III.

Certe Faustus dixit, turbari nos posse, si nobis Iudei dixerint: Quare tenetis uetus Testamentum, cuius precepta non obseruatis? Quibus nos,  eiusdem Scripture uenerata atque seruata auctoritate respondemus. uos quid respondetis, cum uobis dicitur: Quare tenetis euangelicos Libros, quorum uos ad decipiendos imperitos confingitis sectatores; et que ibi scripta sunt, non solum non creditis, sed etiam quantis potestis uiribus oppugnatis? Certe uidetis uos potius de Nouo Testamento, quam nos de uetere obiectis respondere non posse. Omnia enim que in uetere scripta sunt, nos et uera esse dicimus, et diuinitus mandata, et congruis temporibus distributa. uos autem cum uobis obiecta fuerint, que in libris Noui Testamenti scripta sunt, nec accipiuntur a uobis, deficientes in respondendo, et manifesta ueritate faucibus pressis, anhelitu saucio dicitis esse falsata. Quid aliud possent exspirare prefocata ora fallacium? uel potius quid aliud possent putere confossa cadauera mortuorum? Et tamen confessus est Faustus, non concupiscere aliena, non solum se ex Nouo Testamento, sed etiam ex uetere didicisse: quod certe a suo Deo non posset discere. Ille quippe, si non concupiuit alienum, quare super terram tenebrarum, ubi nunquam fuerunt, noua secula construxit? An dicturus est: Prior ipsa gens tenebrarum regnum meum concupiuit, quod ab illa erat alienum? Ergo imitatus est gentem tenebrarum, ut et ipse concupisceret aliena? An angustum antea fuerat regnum lucis? Optandum igitur erat bellum, ut acquireretur de uictoria latitudo regnandi. Quod si bonum est, et ante potuit concupisci: sed exspectabatur ut gens hostilis in bellum prior erumperet, quo quasi iustius expugnaretur. Si autem non est bonum, quare inimico uicto, super alienam terram crescere uoluit regnum suum, cum prius contentus suis finibus, plena felicitate uixisset? Sed utinam uere isti hec ipsa precepta uite agende, quorum est unum, ne concupiscamus alienum, uellent ex illis Litteris discere: profecto mansuescerent, et mites intelligerent etiam illa precepta uite significande, quibus eorum oblatrat offensio, et illi tunc tempori obseruanda congruisse. Nos autem quomodo uetus Testamentum tanquam alienum concupiscimus, cum ea legamus que in figura contingebant illis; scripta sunt autem propter nos, in quos finis seculorum obuenit? Puto quod non concupiscit alienum, qui hoc legit quod scriptum est propter ipsum.



LIBER UNDECIMUS.



CAPUT PRIMUM.

FAUSTUS dixit: Apostolum accipis? Et maxime. Cur ergo non credis Filium Dei ex semine Dauid natum secundum carnem ? Non equidem crediderim Apostolum Dei contraria sibi scribere potuisse, et modo hanc, modo illam de  Domino nostro habuisse sententiam. Sed quia uobis ita placet, qui nunquam sine stomacho auditis aliquid esse in Apostolo cauponatum, ne hoc quidem nobis sciatis esse contrarium Si quidem hec uetus uideatur esse et antiqua opinio Pauli de Iesu, cum eum et  ipse Dauid filium putaret, ut ceteri: quod tamen ubi falsum didicit, interpolat et infirmat, scribensque ad Corinthios: Nos, inquit, neminem nouimus secundum carnem: et si cognouimus secundum carnem Christum, sed nunc iam non nouimus. Quare consideres oportet, quantum intersit inter hec duo capitula, e quibus unum perhibet Iesum filium Dauid secundum carnem, alterum uero iam se neminem nosse secundum carnem. Que si utraque sunt Pauli, aut hac ratione erunt, qua dixi; aut unum ipsorum non erit Pauli. Prosequitur denique: Itaque, inquit, si qua est in Christo noua creatura, uetera transierunt: ecce facta sunt omnia noua . uides ergo eum ueterem appellare et transitoriam fidem illam priorem, id est, Iesum credidisse ex semine Dauid secundum carnem: nouam uero hanc secundam et permanentem, qua neminem iam nouerit secundum carnem. Quapropter et alibi: Cum essem, inquit, paruulus, ut paruulus loquebar, ut paruulus sapiebam, ut paruulus cogitabam: cum autem factus sum uir, que paruuli erant deposui [1 1Kb] . Quod si ita est, quid ergo et nos indignum facimus, si nouam et meliorem Pauli tenentes confessionem, ueterem illam ac deteriorem proiicimus? Aut si uobis secundum quod ad Romanos scribit, credere cordi est; nobis quare licitum non sit, secundum quod ad Corinthios dogmatizare? Quamuis et hoc ad duritiam uestram ita responderim. Alioquin absit Apostolum Dei, quod edificauit, unquam destruere, ne se ipse preuaricatorem constituat, ut contestatus est . uerumtamen si eius est et prior illa sententia, nunc emendata est: sin fas non est Paulum inemendatum dixisse aliquid unquam, ipsius non est.



CAPUT II.

AUGUSTINUS respondit: Hoc est quod paulo ante dixi, quia ubi sic manifesta ueritate isti prefocantur, ut obsessi dilucidis uerbis sanctarum Scripturarum, exitum in eis fallacie sue reperire non possint, id testimonium quod prolatum est, falsum esse respondent. O uocem a ueritate fugacem, in amentia pertinacem! Usque adeo inuicta sunt, que aduersus uos de diuinis codicibus proferuntur, ut non sit aliud quod dicatis, nisi eos esse falsatos. Que iam auctoritas litterarum aperiri, quis sacer liber euolui, quod documentum cuiuslibet scripture ad conuincendos errores uestros exseri potest, si hec uox admittitur, si alicuius ponderis estimatur? Aliud est ipsos libros non accipere, et nullo eorum uinculo detineri, quod Pagani de omnibus Libris nostris, quod Iudei de Nouo Testamento faciunt, quod denique nos ipsi de uestris et aliorum hereticorum, si quos suos et proprios habent, uel de iis qui appellantur apocryphi: non quod habendi sint in aliqua auctoritate secreta, sed quia nulla testificationis luce declarati, de nescio quo secreto, nescio quorum presumptione prolati sunt: aliud est ergo auctoritate aliquorum uel librorum uel hominum non teneri, et aliud est dicere, Iste quidem uir sanctus omnia uera scripsit, et ista  epistola ipsius est, sed in ea ipsa hoc eius est, hoc non est eius. Ubi cum ex aduerso audieris, Proba; non confugias ad exemplaria ueriora, uel plurimum codicum, uel antiquorum, uel lingue precedentis unde hoc in aliam linguam interpretatum est: sed dicas, Inde probo hoc illius esse, illud non esse, quia hoc pro me sonat, illud contra me. Tu es ergo regula ueritatis? quidquid contra te fuerit, non est uerum? Quid, si alius simili insania, sed tamen qua tua duritia confringatur, existat et dicat, Imo illud quod pro te sonat, falsum est; hoc autem quod contra te est, uerum est? quid acturus es, nisi forte alium librum prolaturus, ubi quidquid legeris, secundum tuam sententiam possit intelligi? Hoc si feceris, non de aliqua eius particula, sed de toto audies contradicentem et clamantem, Falsus est. Quid ages? quo te conuertes? quam libri a te prolati originem, quam uetustatem, quam seriem successionis testem citabis? Nam si hoc facere conaberis, et nichil ualebis: et uides in hac re quid Ecclesie catholice ualeat auctoritas, que ab ipsis fundatissimis sedibus Apostolorum usque ad hodiernum diem succedentium sibimet episcoporum serie, et tot populorum consensione firmatur. Itaque si de fide exemplarium questio uerteretur, sicut in nonnullis, que et pauce sunt, et sacrarum Litterarum studiosis notissime sententiarum uarietates; uel ex aliarum regionum codicibus, unde ipsa doctrina commeauit, nostra dubitatio diiudicaretur, uel si ibi quoque codices uariarent, plures paucioribus, aut uetustiores recentioribus preferrentur: et si adhuc esset incerta uarietas, precedens lingua, unde illud interpretatum est, consuleretur. Hoc modo querunt, qui quod eos mouet in Scripturis sanctis, tanta auctoritate firmatis, inuenire uolunt, ut habeant unde instruantur, non unde rixentur.



CAPUT III.

Hoc autem quod aduersus impietatem uestram ex apostoli Pauli Epistola profertur, Filium Dei ex semine Dauid esse secundum carnem , omnes codices et noui et ueteres habent, omnes Ecclesie legunt, omnes lingue consentiunt. Exuimini ergo pallio fallacie, quo Faustus indutus, cum sibi proposuisset tanquam interrogantem et dicentem, Accipis apostolum Paulum? respondit, Et maxime. Cur enim non potius respondit, Et minime; nisi quia fallax, aliud quam id quod falsum erat, respondere non potuit? Quid enim accipit apostoli Pauli? Non primum hominem, quem ille dicit de terra terrenum: de quo item dicit, Factus est primus homo Adam in animam uiuentem. Ille autem annuntiat nescio quem primum hominem, nec de terra terrenum, nec factum in animam uiuentem, sed de substantia Dei, idipsum existentem quod Deus est, membra sua, uel uestimenta sua, uel arma sua, id est quinque elementa, cum et ipsa nichil aliud essent quam substantia Dei, in tenebrarum gente mersisse, ut inquinata caperentur. Non secundum hominem, quem Paulus dicit de celo [1 1Kb] , quem dicit etiam nouissimum  Adam in spiritum uiuificantem , quem dicit factum ex semine Dauid secundum carnem, factum ex muliere, factum sub Lege, ut eos qui sub Lege erant, redimeret ; de quo ad Timotheum dicit, Memor esto Christum Iesum resurrexisse a mortuis ex semine Dauid, secundum Euangelium meum ; in cuius exemplo etiam resurrectionem nostram predicat dicens, Tradidi enim uobis in primis quod et accepi: quia Christus mortuus est pro peccatis nostris; secundum Scripturas; et quia sepultus est et quia resurrexit tertia die secundum Scripturas. Et paulo post infert quare hoc dixerit: Si autem Christus predicatur quia resurrexit a mortuis, quomodo dicunt quidam in uobis quia resurrectio mortuorum non est ? Iste autem, qui interrogatus utrum accipiat apostolum Paulum, respondet, Et maxime, hec omnia negat: nec Iesum ex semine Dauid uult accipere, nec factum ex muliere, quam, non quod fuerit uel concumbendo uel pariendo corrupta, mulierem. Paulus appellat; sed more Scripturarum loquitur, que ipsum sexum sic appellare consueuerunt: sicut in Genesi de Eua scriptum est, Formauit eam in mulierem ; cum commixta uiro non fuisset. Nec ipsam mortem Christi, et sepulturam, et resurrectionem accipit; quandoquidem Christum dicit, nec mortale corpus habuisse, ubi illa uera mors esset; nec illas cicatrices ueras fuisse, quas post resurrectionem discipulis ostendit, cum eis, quod et Paulus commemorat, uiuus apparuit : nec ipsam carnem nostram resurrecturam, in corpus spirituale mutatam [1 1Kb] , sicut apertissime idem apostolus dicit, Seminatur corpus animale, surgit corpus spirituale. Unde discernens inter corpus animale et spirituale, contexuit quod iam commemoraui de primo Adam et de nouissimo Adam. Deinde intulit: Hoc autem dico, fratres, quoniam caro et sanguis regnum Dei possidere non possunt. Et ne quisquam ipsam speciem carnis, et ipsam substantiam non posse resurgere credidisset, exprimere uolens quid nunc appellauerit carnem et sanguinem, quia ipsam corruptionem intelligi uoluit, que tunc in resurrectione iustorum non erit, continuo contexuit: Neque corruptio incorruptelam possidebit. Et ne adhuc quisquam putaret, non illud quod sepultum fuerit resurrecturum, sed tanquam alia tunica ponatur, et alia melior accipiatur, uolens apertissime declarare quia hoc ipsum in melius commutabitur: sicut uestimenta Christi in monte non sunt posita, et alia sumpta, sed ipsa que fuerant, in melius clarificata sunt : sequitur et contexit dicens, Ecce mysterium uobis dico: omnes quidem resurgemus, non tamen omnes immutabimur. Et ne adhuc esset incertum, qui sint qui immutabuntur, In atomo, inquit, in ictu oculi, in nouissima tuba: canet enim tuba, et mortui resurgent incorrupti, et nos immutabimur. Adhuc forte dicant, non secundum hoc mortale et corruptibile corpus nos in resurrectione immutari, sed secundum animam: cum Apostolus  hoc non proposuerit unde diceret, sed de corpore ab ipsius questionis initio locutus fuerit, sicut ipsa eius indicat propositio, Sed dicet aliquis, inquit, Quomodo resurgunt mortui? quo autem corpore ueniunt? Hic iam consequenter tanquam digito ostendit unde loqueretur, et subiecit dicens, Oportet enim corruptibile hoc induere incorruptelam, et mortale hoc induere immortalitatem . Hec ergo cum iste neget, cumque ipsum Deum, de quo Paulus dicit, Immortali, incorruptibili, soli Deo honor et gloria , iste corruptibilem predicet; quandoquidem substantiam eius atque naturam et totam timuisse ne a tenebrarum gente corrumperetur, et ut cetere consuleretur, ex parte corruptam, detestanda et abominanda eorum fabula somniat; quid est quod etiam in hoc conatur fallere imperitos, et in diuinis Scripturis minus eruditos, ut interrogatus utrum accipiat apostolum Paulum, respondeat, Maxime; et inueniatur, minime?



CAPUT Iu.

Sed certa, inquit, ratio est, qua ostendam Paulum apostolum aut proficiendo mutasse sententiam, et scribentem ad Corinthios, emendasse quod scripserat ad Romanos; aut omnino non scripsisse, quod tanquam eius profertur, Filium Dei ex semine Dauid secundum carnem. Qua tandem ratione id ostendit? Quia non potest, inquit, utrumque uerum esse, et quod in Epistola est ad Romanos, De Filio suo, qui factus est ex semine Dauid secundum carnem ; et quod ait ad Corinthios, Itaque nos amodo neminem nouimus secundum carnem: et si noueramus secundum carnem Christum, sed nunc iam non nouimus . Restat ergo ut nos demonstremus quam possit utrumque uerum esse, et quam sibi hec duo non sint contraria. Unum quippe eorum non esse Pauli, nullo modo possumus dicere; quia nulla in eo uariat codicum auctoritas. Etsi enim in quibusdam latinis exemplaribus non legitur, factus, sed, natus ex semine Dauid, cum greca factus habeant, unde non ad uerbum, sed ad sententiam transferre uoluit dicendo, natum, latinus interpres: tamen Christum ex semine Dauid esse secundum carnem, omnium librorum atque linguarum concordat auctoritas. In hoc autem Paulum aliquando errasse, et proficiendo mutasse sententiam, absit ut dicamus. Quod etiam ipse Faustus sensit quam improbe atque impie diceretur; maluitque dicere, Pauli Epistolam aliorum falsitate corruptam, quam ipsius errore uitiosam.



CAPUT u.

De his enim libris dici potest, aliquid eos habere non consonum fortasse occultiori, et ad dignoscendum difficiliori ueritati, quod aut sic remanserit, aut in posterioribus correctum sit, qui non precipiendi auctoritate, sed proficiendi exercitatione scribuntur a nobis. Inter hos enim sumus, quibus idem apostolus dicit: Et si quid aliter sapitis, id quoque uobis Deus reuelabit . Quod genus litterarum non cum credendi necessitate, sed cum iudicandi libertate legendum est. Cui tamen ne intercluderetur locus, et adimiretur posteris ad questiones difficiles tractandas atque uersandas lingue ac stili saluberrimus labor, distincta est a posteriorum libris  excellentia canonice auctoritatis ueteris et Noui Testamenti, que Apostolorum confirmata temporibus per successiones episcoporum et propagationes Ecclesiarum, tanquam in sede quadam sublimiter constituta est, cui seruiat omnis fidelis et pius intellectus. Ibi si quid uelut absurdum mouerit, non licet dicere, Auctor huius libri non tenuit ueritatem: sed, aut codex mendosus est, aut interpres errauit, aut tu non intelligis. In opusculis autem posteriorum, que libris innumerabilibus continentur, sed nullo modo ille sacratissime canonicarum Scripturarum excellentie cequantur, etiam in quibuscumque eorum inuenitur eadem ueritas, longe tamen est impar auctoritas. Itaque in eis, si qua forte propterea dissonare putantur a uero, quia non ut dicta sunt intelliguntur, tamen liberum ibi habet lector auditorue iudicium, quo uel approbet quod placuerit, uel improbet quod offenderit: et ideo cuncta eiusmodi nisi uel certa ratione, uel ex illa canonica auctoritate defendantur, ut demonstretur siue omnino ita esse, siue fieri potuisse quod uel disputatum ibi est, uel narratum; si cui displicuerit, aut credere noluerit, non reprehenditur. In illa uero canonica eminentia sacrarum Litterarum, etiamsi unus propheta, seu apostolus, aut euangelista aliquid in suis Litteris posuisse ipsa canonis confirmatione declaratur, non licet dubitare quod uerum sit: alioquin nulla erit pagina, qua humane imperitie regatur infirmitas, si Librorum canonicorum saluberrima auctoritas, aut contempta penitus aboletur, aut interminata confunditur.



CAPUT uI.

Quapropter quisquis es, quem uelut repugnantia ista mouerunt, quod alibi scriptum est, Filium Dei ex semine Dauid, alibi autem, Et si noueramus Christum secundum carnem, sed iam nunc non nouimus: et si non utrumque ex unius Apostoli Litteris proferretur, sed unum eorum Paulus dixisset, alterum Petrus, aut Isaias, aut alius quisquam Apostolorum, siue Prophetarum; quia ita sibi omnia in canonica auctoritate concordant, ut tanquam uno ore dicta, iustissima et prudentissima pietate credantur, et serenissimo intellectu inueniantur, et solertissima diligentia demonstrentur; non liceret de alterutro dubitare. Proinde, quia ex apostoli Pauli canonicis, id est, uere Pauli Epistolis, utrumque profertur, et non possumus dicere, aut mendosum esse codicem, omnes enim latini emendati sic habent; aut interpretem errasse, omnes enim greci emendati sic habent: restat ut tu non intelligas, a me autem ratio flagitetur, quomodo neutrum ab altero dissonet, sed in eadem sane fidei regula utrumque concordet. Si enim tu quoque pie quereres, posses inuenire quomodo ista perscrutata dilucescant.



CAPUT uII.

Nam quod Filius Dei ex semine Dauid homo factus est, nec idem apostolus uno loco dicit, et alie sancte Scripture apertissime predicant. Quod uero dicit, Et si noueramus Christum secundum carnem, sed iam nunc non nouimus; ea ipsa circumstantia Scripture loci eius satis ostendit quid loquatur Apostolus. Suo quippe more uitam nostram futuram, que iam in  ipso homine mediatore Christo Iesu capite nostro resurgente completa est, ita spe certa meditatur, tanquam iam adsit, presensque teneatur: que utique uita non erit secundum carnem, sicut iam Christi uita non est secundum carnem. Carnem namque hoc loco non ipsam corporis nostri substantiam, quam Dominus etiam post resurrectionem suam carnem appellat, dicens, Palpate et uidete, quia spiritus ossa et carnem non habet, sicut me uidetis habere ; sed corruptionem mortalitatemque carnis uult intelligi, que tunc non erit in nobis, sicut iam in Christo non est. Hanc enim proprie carnem nominabat, etiam cum de ipsa resurrectione satis euidenter loqueretur, et diceret, quod iam supra commemoraui, Caro et sanguis regnum Dei possidere non possunt, neque corruptio incorruptionem possidebit. Cum ergo factum fuerit, quod ibi consequenter dicit, Ecce mysterium uobis dico: omnes quidem resurgemus, non tamen omnes immutabimur. In atomo, id est, in momento, in ictu oculi, in nouissima tuba, canet enim tuba, et mortui resurgent incorrupti, et nos immutabimur: oportet enim corruptibile hoc induere incorruptionem, et mortale hoc induere immortalitatem : iam secundum id quod carnem, non ipsam corporis substantiam, sed ipsam corruptionem mortalitatis appellat, non erit utique caro, quia corruptionem mortalitatis mutata non habebit; secundum autem ipsius substantie corporisque originem eadem caro erit, quia ipsa resurget et ipsa mutabitur, quia et illud uerum est quod ait Dominus, posteaquam resurrexit, Palpate et uidete, quia spiritus carnem et ossa non habet, sicut me uidetis habere; et hoc uerum est quod ait Apostolus, Caro et sanguis regnum Dei possidere non possunt. Illud enim dictum est secundum ipsam substantiam, que etiam tunc erit, quia ipsa mutabitur: hoc autem dictum est secundum carnalem [1 1Kb] corruptionis qualitatem, que tunc iam non erit, quia mutata caro non corrumpetur. Noueramus ergo Christum secundum carnem, id est, secundum carnis mortalitatem antequam resurgeret: sed nunc iam non nouimus; quia, sicut idem dicit apostolus, Christus resurgens a mortuis iam non moritur, et mors ei ultra non dominabitur .

Nam si te ad uerborum proprietatem teneas, mentitus est cum ait, Noueramus Christum secundum carnem, si Christus nunquam fuit secundum carnem: nemo enim nouerat quod non erat. Non autem dixit, Putabamus Christum secundum carnem; sed, Noueramus. uerumtamen ut uerbo non premam, ne quis affirmet per abusionem locutum Apostolum, ut pro eo quod est, putabamus, diceret, Noueramus: illud miror non attendere homines cecos, uel potius non miror non uidere cecos, quia si Christus ideo non habuit carnem, quia dixit Apostolus, nunc iam non se nosse Christum secundum carnem; nec illi habuerunt carnem, de quibus in eodem loco dicit, Itaque nos amodo neminem nouimus secundum carnem. Neque enim de solo Christo id uolens intelligi, posset dicere, Neminem nouimus secundum carnem: sed quia  illorum secum uitam futuram tanquam presentem meditabatur, qui resurgentes commutabuntur, Amodo, inquit neminem nouimus secundum carnem; id est, tam certam spem tenemus future nostre incorruptionis et immortalitatis, ut amodo iam in ipsa notitia gaudeamus. Unde alio loco dicit: Si autem resurrexistis cum Christo, que sursum sunt querite, ubi Christus est ad dexteram Dei sedens: que sursum sunt sapite, non que super terram . Nondum utique resurreximus sicut Christus; sed tamen secundum spem, que nobis in illo est, iam nos cum illo resurrexisse testatus est. Unde etiam dicit: Secundum suam misericordiam saluos nos fecit per lauacrum regenerationis . Quis autem non intelligat in lauacro regenerationis spem nobis datam salutis future, non iam salutem ipsam, que promittitur? et tamen quia certa spes est, tanquam iam data esset eadem salus, saluos nos, inquit, fecit. Alio quippe loco dilucidissime dicit: Nos in nobis ipsis ingemiscimus, adoptionem exspectantes, redemptionem corporis nostri. Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus, speramus, per patientiam exspectamus . Sicut ergo hic non dixit, Salui futuri sumus; sed, Amodo iam salui facti sumus, nondum tamen in re, sed in spe, Spe enim, inquit, salui facti sumus: sic et quod ibi dictum est, Amodo neminem nouimus secundum carnem; nondum in re, sed in spe intelligitur: quia spes [1 1Kb] nobis in Christo est, quia in illo iam completum est quod nobis promissum speramus. Ille quippe iam resurrexit, et mors ei ultra non dominabitur. Quem et si noueramus secundum carnem, cum adhuc moriturus esset; inerat quippe in eius corpore illa mortalitas, quam proprie carnem appellat Apostolus: sed iam nunc non nouimus; illud enim eius mortale iam induit immortalitatem, unde secundum pristinam mortalitatem iam caro appellari non possit.



CAPUT uIII.

Itaque ipsius loci contextionem, ubi hec sententia est, de qua isti calumniantur, consideremus, ut hoc quod dico, magis eluceat. Charitas, inquit, Christi compellit nos; iudicantes hoc quoniam si unus pro omnibus mortuus est, ergo omnes mortui sunt: et pro omnibus mortuus est, ut qui uiuunt, iam non sibi uiuant, sed ei qui pro ipsis mortuus est et resurrexit. Itaque nos amodo neminem nouimus secundum carnem: et si noueramus secundum carnem Christum, sed iam nunc non nouimus. Certe iam nunc cuiuis apparet propter resurrectionem Christi hoc dixisse Apostolum; quandoquidem ista uerba illud precessit, Ut qui uiuunt, iam non sibi uiuant, sed ei qui pro ipsis mortuus est et resurrexit. Quid est enim aliud, non sibi, sed ei uiuant, nisi ut secundum carnem non uiuant in spe terrenorum et corruptibilium bonorum, sed secundum spiritum in spe resurrectionis, que iam ex ipsis in Christo facta est? Itaque eorum pro quibus Christus mortuus est et resurrexit, et qui iam non sibi, sed illi uiuunt, neminem secundum carnem Apostolus nouerat,  propter spem future immortalitatis, in cuius exspectatione uiuebant, que in Christo iam non spes, sed res erat: quem et si nouerat secundum carnem, cum adhuc moriturus esset, iam tamen non nouerat; quia eum resurrexisse nouerat, et ultra ei mortem non dominaturam. Et quia omnes in illo, et si nondum in re, iam tamen spe hoc sumus, sequitur et dicit: Si qua igitur in Christo noua creatura, uetera transierunt: ecce facta sunt omnia noua. Omnia autem ex Deo, qui reconciliauit nos sibi per Christum . Omnis ergo noua creatura, id est, populus innouatus per fidem, ut habeat interim in spe, quod in re postea perficiatur, in Christo habet iam quod in se sperat. Itaque nunc uetera transierunt secundum spem, quia modo iam non est tempus ueteris Testamenti, quo temporale atque carnale regnum exspectetur a Deo: et facta sunt omnia noua secundum eamdem spem, ut regnum celorum, ubi nulla erit mors atque corruptio, promissum teneamus. In resurrectione autem mortuorum iam non secundum spem, sed secundum rem, et uetera transibunt, cum inimica nouissima destruetur mors: et fient omnia noua, cum corruptibile hoc induerit incorruptionem, et mortale hoc induerit immortalitatem : quod iam factum est in Christo, quem secundum rem, iam non nouerat Paulus secundum carnem: eorum uero pro quibus mortuus est et resurrexit, nondum secundum rem, sed secundum spem, neminem nouerat secundum carnem; quia illius gratia, sicut idem ad Ephesios dicit, sumus salui facti. Nam et ipse locus huic sententie sic attestatur: Deus autem, inquit, qui diues est in misericordia, propter multam dilectionem qua dilexit nos, etcum essemus mortui peccatis, conuiuificauit nos Christo; cuius gratia sumus salui facti. Quod enim hic dixit, Conuiuificauit nos Christo, hoc dixit ad Corinthios, Ut qui uiuunt, iam non sibi uiuant, sed ei qui pro ipsis mortuus est et resurrexit. Et quod hic dicit, Cuius gratia salui sumus facti; iam uelut perfectum sit loquitur, quod in spe tenet. Nam quod paulo ante commemoraui, apertissime alibi dicit: Spe enim salui facti sumus. Ideoque et hic sequitur, et tanquam perfectum enumerat quod futurum est: Et simul, inquit, excitauit, et simul sedere fecit in celestibus in Christo Iesu. Certe enim in celestibus Christus iam sedet, nondum autem nos: sed quia spe certa, quod futurum est, iam tenemus, simul sedere nos dixit in celestibus, nondum in nobis, sed iam in illo. Namque ne putares iam nunc esse perfectum, quod in spe ita dicitur, tanquam perfectum sit, atque ut intelligas adhuc futurum, sequitur et dicit: Ut ostenderet in superuenientibus seculis superabundantes diuitias gratie sue in benignitate super nos in Christo Iesu . Hinc est et illud: Cum enim essemus in carne, passiones peccatorum, que per legem sunt, operabantur in membris nostris, ut fructum ferrent morti . Ita enim dixit, Cum essemus in carne, quasi iam non essent in carne: quod ita intelligitur, Cum essemus in spe rerum carnalium: quando lex, que impleri non potest nisi per caritatem  spiritualem, ad hoc super eos erat, ut per preuaricationem abundaret delictum; ut postea reuelato Nouo Testamento, per indulgentiam, superabundaret gratia . Hinc similiter alibi dicit: Qui autem in carne sunt, Deo placere non possunt. Et ne putaret quisquam eos dictos, qui nondum mortui sunt, statim subiecit: uos autem non estis in carne, sed in spiritu . Id est, qui in spe carnalium bonorum sunt, Deo placere non possunt; uos autem non estis in spe carnalium, sed in spe spiritualium, id est, regni celorum, ubi et ipsum corpus per illam mutationem in suo quodam genere spirituale erit, quod modo animale est. Seminatur enim corpus animale, sicut ad Corinthios idem dicit, resurget corpus spirituale . Si ergo neminem eorum iam nouerat secundum carnem Apostolus, qui propterea dicebantur non esse in carne, quia non erant in spe  rerum carnalium, quamuis adhuc corruptibilem carnem mortalemque portarent; quanto expressius de Christo diceret quod eum iam non nouerat secundum carnem, in cuius corpore etiam re ipsa iam perfectum erat, quod illi in spe promissum tenebant? Quanto ergo melius, quanto religiosius diuine Scripture ita tractantur, ut discussis omnibus concordare inueniantur, quam deficiente homine in questione quam soluere non potest, tanquam uere in parte acceptentur, et tanquam false in parte damnentur? Quia et cum esset paruulus Apostolus, et ea que paruuli erant, saperet  quanquam hoc ad similitudinem dixerit, nondum erat tamen spiritualis, qualis iam erat cum scriberet que ad Ecclesiarum edificationem, non proficiendi exercitatione in studiosorum manibus uersarentur, sed precipiendi auctoritate in ecclesiastico canone legerentur.



LIBER DUODECIMUS.



CAPUT PRIMUM.

FAUSTUS dixit: Cur non accipitis Prophetas? Imo tu dic potius, si quid habes, cur debeamus Prophetas accipere. Propter testimonia, inquis, que de Christo prefati sunt. Ego quidem nulla inueni, quamuis attentius eos et curiosissime legerim. Sed tamen et hoc eneruis fidei [1 1Kb] confessio est, in Christum sine teste et argumento non credere. Nempe ipsi uos docere soletis, idcirco nichil esse curiosius exquirendum, quia simplex sit et absoluta christiana credulitas. Quomodo ergo nunc fidei simplicitatem destruitis, indiciis eam ac testibus fulciendo, et hoc Iudeis? Aut si prima uobis sententia displicet, idcircoque transitis in alteram; quis fidelior uobis esse testis debet, quam Deus ipse de Filio suo, qui non per uatem, nec per interpretem, sed ultro celitus erupta uoce, cum eum mitteret ad terram dixit: Hic est Filius meus, dilectissimus, credite illi . Necnon et ipse de se, A Patre meo processi, et ueni in hunc mundum : atque multa alia huiusmodi. Ad que ringentes [2 1Kb] Iudei, Tu de te testificaris, dicebant; testimonium tuum non est uerum. Quibus ipse, Etsi ego testificor de me, testimonium meum uerum est, quia non sum solus. Nam et in Lege uestra scriptum est, Duorum hominum testimonium uerum est. Ego sum qui testificor de me, et testificatur de me qui me misit Pater : non dixit, Prophete. Ad hec et opera ipsa sua sibi in testimonium uocat, Si mihi non creditis, dicens, operibus credite . Non dixit, Si mihi non creditis, Prophetis credite. Quapropter nos testimoniis de Saluatore nostro nullis egemus: exempla tantum uite honeste, et prudentiam ac uirtutem in Prophetis querimus, quorum nichil in Iudeorum fuisse uatibus, quia te non latuerit sentio: siquidem consulente me, cur eos accipiendos putares, non improuide, nec inurbaniter silentio eorum  mandatis operibus, in sola transiluisti presagia; oblitus utique scriptum esse, nunquam uindemiar uuam de spinis, nec de tribulis ficus . Quapropter hec strictim interim et castigate ad interrogationem tuam responderim, qua queris cur non accipiamus Prophetas. Alioquin nichil eos de Christo prophetasse, abunde iam parentum nostrorum libris ostensum est. Ego uero illud adiiciam, quia si Hebraici uates Christum scientes et predicantes, tam flagitiose uixerunt, iure et in ipsos dici poterit, id quod Paulus de Gentium sapientibus contestatur: Quia cum cognouissent Deum, non ut Deum clarificauerunt, aut gratias egerunt; sed euanuerunt in cogitationibus suis, et intenebratum est insipiens cor eorum . uides ergo non esse magnum magna cognouisse, nisi ex eorum uixeris dignitate.



CAPUT II.

AUGUSTINUS respondit: Nempe his omnibus uerbis id agit Faustus, ut Prophetas Hebreos neque quidquam de Christo prenuntiauisse, neque si prenuntiauerunt, eorum testimonia nobis prodesse, neque illos ipsos ex eorumdem testimoniorum dignitate uixisse credamus. Nos itaque demonstrabimus et eorum de Christo presagia, et quantum per ea nobis ad fidei ueritatem firmitatemque consultum sit, et eos sue prophetie congruenter apteque uixisse. In hac tripartita disputatione, illud quod primo posui, longum est sic probare, ut de illis omnibus Libris testimonia proferam, quibus ostendam Christum esse predictum: sed huius hominis leuitatem grauissimo auctoritatis pondere conteram. Ita quippe non accipit prophetas Hebreos, ut accipere se tamen profiteatur Apostolos. Apostolus autem Paulus, de quo cum se ipse tanquam ex aduersa uoce interrogasset, utrum eum acciperet, respondit, Et maxime , quid de illorum prophetia dicat, audiamus. Paulus, inquit, seruus Iesu Christi, uocatus apostolus, segregatus in Euangelium Dei, quod ante promiserat per Prophetas suos in Scripturis sanctis  de Filio suo, qui factus est ei ex semine Dauid secundum carnem . Quid uult amplius? Nisi forte hoc de aliis aliquibus Prophetis, non de nostris Hebreis dictum uelit intelligi? Sed quanquam per quoslibet dictum sit, de illo tamen Filio Dei promissum est Euangelium, qui factus est ei ex semine Dauid secundum carnem; in quod Euangelium segregatum se dicit Apostolus: istorum autem perfidie hoc sit contrarium, quod secundum hoc Euangelium credimus Filium Dei factum ex semine Dauid secundum carnem; tamen apertiora cognoscant, quibus euidentissimum Prophetis Hebreis testimonium perhibetur per eum Apostolum, cuius auctoritate superborum istorum colla frangantur.



CAPUT III.

ueritatem, inquit, dico in Christo, non mentior, contestante mihi conscientia mea in Spiritu sancto, quia tristitia est mihi magna, et continuus dolor cordi meo. Optabam enim ego ipse anathema esse a Christo pro fratribus meis, cognatis secundum carnem, qui sunt Isrelite, quorum est adoptio, et gloria, et Testamenta, et Legis constitutio, et obsequium, et promissiones; quorum patres et ex quibus Christus secundum carnem, qui est super omnia Deus benedictus in secula . Quid potest abundantius dici, quid expressius declarari, quid sanctius commendari? Que est enim adoptio Isrelitarum, nisi per Filium Dei? unde ad Galatas dicit: Cum autem uenit plenitudo temporis, misit Deus Filium suum factum ex muliere, factum sub Lege, ut eos qui sub Lege erant, redimeret, ut adoptionem filiorum reciperemus . Et que gloria eorum nisi precipue illa, de qua idem Paulus ad eosdem Romanos dicit: Quid ergo amplius est Iudeo? aut que utilitas circumcisionis? Multum per omnem modum. Primum quidem, quia credita sunt illis eloquia Dei . Querant isti que sint eloquia Dei credita Iudeis, et ostendant nobis alia preter Hebreorum Prophetarum. Iam uero Testamenta cur dixit ad Isrelitas precipue pertinere, nisi quia et uetus Testamentum illis datum est, et Nouum in uetere figuratum? Legis autem constitutionem, que Isrelitis data est, non intelligentes eius dispensationem, quia iam non uult nos Deus esse sub Lege, sed sub gratia, reprehendere isti solent imperitia furiosa. Cedant ergo auctoritati apostolice, que laudans atque commendans Isrelitarum excellentiam, etiam hoc enumerauit, quod eorum sit Legis constitutio. Que si mala esset, non utique in eorum laude poneretur. Si autem Christum non predicaret, non ipse Dominus diceret, Si crederetis Moysi, crederetis et mihi; de me enim ille scripsit : nec post resurrectionem sic ei attestaretur, dicens, Oportebat impleri omnia que scripta sunt in Lege Moysi, et Prophetis, et Psalmis de me .



CAPUT Iu.

Sed quia Manichei alium Christum predicant, non eum quem predicauerunt Apostoli, sed suum proprium fallacem fallaciter, cuius falsitatis sectatores congruenter et ipsi mentiuntur; nisi quod impudenter sibi credi uolunt, cum se mentientis discipulos esse profiteantur; contigit eis quod de ipsis  infidelibus Iudeis dicit Apostolus, Cum legitur Moyses, uelamen est super cor eorum: neque enim aufertur hoc uelamen, per quod non intelligunt Moysen, nisi transierint ad Christum: non qualem ipsi finxerunt, sed qualem Patres Hebrei prophetauerunt. Sic enim idem apostolus ait: Cum autem transieris ad Dominum, auferetur uelamen . Neque enim mirum est quod resurgenti Christo, et dicenti, Oportebat impleri omnia que scripta sunt in Lege Moysi, et Prophetis, et Psalmis de me, nolunt isti credere: quandoquidem Christus ipse narrauit, quid Abraham dixerit immisericordi cuidam diuiti, cum apud inferos torqueretur, et peteret inde mitti aliquem ad fratres suos, a quo docerentur, ne et ipsi uenirent in illum locum tormentorum. Hoc enim ei dictum est: Habent ibi Moysen et Prophetas, audiant illos. Et cum ille dixisset non eos credituros, nisi aliquis resurrexisset a mortuis, uerissime responsum est: Si Moysen et Prophetas non audiunt, neque si quis a mortuis resurrexerit, credent . Quapropter isti non audientes Moysen et Prophetas, non solum a mortuis resurgenti Christo, sed omnino Christum a mortuis resurrexisse non credunt. Quomodo enim resurrexisse credunt, quem mortuum fuisse non credunt? Nam quomodo mortuum fuisse credunt, quem mortale corpus habuisse non credunt?



CAPUT u.

Nos autem illis non tanquam eius Christi qui fallax fuit, sed eius qui omnino non fuit, fallacibus predicatoribus non credimus. Habemus enim Christum uerum atque ueracem, predictum a Prophetis, predicatum ab Apostolis, predicationis sue testimonia ex Lege et Prophetis adhibentibus, sicut innumerabilibus locis ostendunt. Quod Paulus breuissime uerissimeque complexus est, dicens: Nunc autem sine Lege iustitia Dei manifestata est, testificata per Legem et Prophetas . Quos Prophetas, nisi Isrelitas, quorum esse apertissime dixit, et Testamenta, et Legis constitutionem, et promissiones ? De quo promissiones, nisi de Christo? Quod breuiter alio loco determinat, cum de Christo loquitur dicens: Quotquot enim sunt promissiones Dei, in illo etiam . Dicit mihi Paulus, Isrelitarum esse Legis constitutionem. Dicit etiam: Finis enim Legis Christus, ad iustitiam omni credenti . Dicit etiam de Christo loquens, Quotquot enim sunt promissiones Dei, in illo etiam: et tu mihi dicis, Isrelitas de Christo nichil predixisse Prophetas! Quid igitur restat, nisi ut eligam utrum Manicheo credam, fabulam uanam et longam contra Paulum narranti; an Paulo premonenti, Si quis uobis euangelizauerit preterquam quod euangelizauimus uobis, anathema sit ?



CAPUT uI.

Hic forte dicant, Ostende nobis ubi sit Christus ab Isrelitis Prophetis prenuntiatus. Quasi parua sit ista auctoritas, qua dicunt Apostoli ea que in Hebreorum Prophetarum litteris legimus, in Christo esse completa: uel quod dicit ipse Dominus, de se illa esse conscripta. Proinde quisquis hoc ostendere non potuerit, ipse non intelligit: non Apostoli aut  Christus aut sancti codices mentiuntur. uerumtamen ut multa non colligam, et hoc unum commemorem, quod eodem loco Apostolus consequenter dicit: Non potest autem excidere uerbum Dei. Non enim omnes qui ex Isrel, hi sunt Isrelite; neque qui sunt semen Abrahe, omnes filii: sed in Isaac uocabitur tibi semen: hoc est, non hi qui filii carnis, hi filii Dei; sed filii promissionis deputantur in semen . Quid ad hec responsuri sunt, cum aperte alio loco de hoc semine ad Abraham dicatur: In semine tuo benedicentur omnes gentes terre ? Nam si eo tempore hinc disputaremus, quo tempore hoc exponebat Apostolus dicens, Abrahe dicte sunt promissiones et semini eius: non dicit, Et seminibus, tanquam in multis; sed tanquam in uno, Et semini tuo, quod est Christus ; fortasse aliquis non tam impudenter nollet hoc credere, antequam uideret omnes gentes credere in Christum, qui predicatur ex semine Abraham. Nunc uero cum hoc impleri uideamus, quod tanto ante prenuntiatum legimus, cum omnes gentes iam benedicantur in semine Abrahe, cui dictum est ante annorum millia, In semine tuo benedicentur omnes gentes: quis tam pertinaciter insaniat, ut uel alium Christum, qui non sit ex semine Abrahe, conetur inducere; uel de isto uero Christo Prophetias Hebreas cuius gentis pater est Abraham, nichil existimet prenuntiasse?



CAPUT uII.

Quis autem potest, non dico una breui responsione, quales [1 1Kb] in hoc opere habere coarctamur, sed quolibet ingenti uolumine omnia commemorare preconia Prophetarum Hebreorum, de Domino et Saluatore nostro Iesu Christo? quandoquidem omnia que illis continentur Libris, uel de ipso dicta sunt, uel propter ipsum. Sed propter exercitationem querentis, et delectationem inuenientis, multo plura ibi per allegorias et enigmata, partim uerbis solis insinuantur, partim etiam facta narrantur. uerumtamen nisi aliqua ibi manifesta essent, non comprehenderetur sensus, quo etiam obscura clarescerent. Quanquam et ex illis que figuris inuoluta sunt, si quedam uelut sub uno aspectu quasi contexta ponantur, ita coniungunt in contestatione Christi uoces suas, ut cuiusuis obtusi surditas erubescat.



CAPUT uIII.

Sex diebus in Genesi consummauit Deus omnia opera sua, et septimo requieuit . Sex etatibus humanum genus hoc seculo per successiones temporum, Dei opera insigniunt: quarum prima est ab Adam usque ad Ne; secunda, a Ne usque ad Abraham; tertia, ab Abraham usque ad Dauid; quarta, a Dauid usque ad transmigrationem in Babyloniam; quinta, inde usque ad humilem aduentum Domini nostri Iesu Christi; sexta, que nunc agitur, donec Excelsus ueniat ad iudicium; septima uero intelligitur in requie sanctorum, non in hac uita, sed in alia, ubi uidit requiescentem pauperem diues ille, cum apud inferos torqueretur ; ubi non fit uespera, quia nullus ibi rerum defectus est. Sexto die in Genesi formatur homo ad imaginem Dei : sexta etate seculi manifestatur reformatio nostra  in nouitate mentis, secundum imaginem eius qui creauit nos, sicut dicit Apostolus . Fit uiro dormienti coniux de latere : fit Christo morienti Ecclesia de sacramento sanguinis, qui de latere mortui profluxit . uocatur Heua uita et mater uiuorum, que de uiri sui latere facta est: et dicit Dominus in Euangelio, Si quis non manducauerit carnem meam, et biberit sanguinem meum, non habebit in se uitam . Et omnia que illic leguntur [1 1Kb] enucleate minutatimque tractata, Christum et Ecclesiam preloquuntur, siue in bonis Christianis, siue in malis. Neque enim frustra dixit Apostolus, Adam qui est forma futuri ; et illud, Relinquet homo patrem et matrem, et adherebit uxori sue; et erunt duo in carne una. Sacramentum, inquit, hoc magnum est, ego autem dico in Christo et in Ecclesia . Quis enim non agnoscat Christum eo modo reliquisse Patrem, qui cum in forma Dei esset, non rapinam arbitratus est esse equalis Deo, sed semetipsum exinaniuit, formam serui accipiens : reliquisse etiam matrem synagogam Iudeorum, ueteri Testamento carnaliter inherentem, et adhesisse uxori sue sancte Ecclesie, ut in pace Noui Testamenti [2 1Kb] essent duo in carne una? Quia cum sit Deus apud Patrem, per quem facti sumus, factus est per carnem particeps nostri, ut illius capitis corpus esse possemus.



CAPUT IX.

Sicut Cain sacrificium ex terre fructibus reprobatur, Abel autem sacrificium ex ouibus et earum adipe suscipitur; ita Noui Testamenti fides ex innocentia gratie Deum laudans, ueteris Testamenti terrenis operibus anteponitur: quia etsi ante Iudei recte illa fecerunt; in eo tamen infidelitatis rei sunt, quia Christo ueniente iam tempus Noui Testamenti a tempore ueteris Testamenti non distinxerunt. Dixit enim Deus ad Cain: Si recte offeras, recte autem non diuidas, peccasti. Qui si obtemperasset Deo dicenti, Quiesce; ad te enim conuersio eius, et tu dominaberis illius; ad se conuertisset peccatum suum, sibi hoc tribuens, et confitens Deo: ac sic adiutus indulgentie gratia, ipse peccato suo dominaretur; non illo sibi dominante seruus peccati, fratrem occideret innocentem . Sic et Iudei, in quorum hec figura gerebantur, si quiescerent a sua perturbatione, et tempus salutis per gratiam in peccatorum remissionem agnoscentes, audirent Christum dicentem, Non est opus sanis medicus, sed male habentibus: non ueni uocare iustos, sed peccatores in penitentiam ; et, Omnis qui facit peccatum, seruus est peccati; et, Si uos filius liberauerit, tunc uere liberi eritis : ad se conuertissent peccatum suum in confessione, sicut in Psalmo scriptum est, medico dicentes, Ego dixi, Domine, miserere mei; sana animam meam, quia peccaui tibi ; et eidem peccato, quamdiu esset adhuc in eorum mortali corpore, per spem gratie liberi dominarentur. Nunc autem ignorantes Dei iustitiam,  et suam uolentes constituere , elati de operibus Legis, non humiliati de peccatis suis, non quieuerunt: et regnante peccato in eorum mortali corpore ad obediendum desideriis eius , offenderunt in lapidem offensionis , et exarserunt odio aduersus eum, cuius opera uidentes Deo accepta esse, doluerunt, illo qui cecus natus iam uidebat, sibi dicente, Scimus quia peccatores Deus non exaudit; sed qui eum coluerit, et uoluntatem eius fecerit, hunc exaudit : tanquam hoc eis diceret, Super sacrificium Cain non respicit, sed super sacrificium Abel respicit. Itaque occiditur Abel minor natu a fratre maiore natu: occiditur Christus caput populi minoris natu a populo Iudeorum maiore natu: ille in campo, iste in Caluarie loco.



CAPUT X.

Interrogat Deus Cain, non tanquam ignarus eum a quo discat, sed tanquam iudex reum quem puniat, ubi sit frater eius. Respondet ille nescire se, nec eius se esse custodem. Usque adhuc quid nobis respondent Iudei, cum eos Dei uoce, hoc est, sanctarum Scripturarum uoce interrogamus de Christo, nisi nescire se Christum quem dicimus? Fallax enim Cain ignoratio, Iudeorum est falsa negatio. Essent autem quodam modo Christi custodes, si christianam fidem accipere et custodire uoluissent. Nam qui custodit in corde suo Christum, non dicit quod Cain, Numquid ego custos sum fratris mei? Dicit Deus ad Cain: Quid fecisti? uox sanguinis fratris tui clamat ad me de terra. Sic arguit in Scripturis sanctis uox diuina Iudeos. Habet enim magnam uocem Christi sanguis in terra, cum eo accepto ab omnibus gentibus respondetur, Amen. Hec est clara uox sanguinis, quam sanguis ipse exprimit ex ore fidelium eodem sanguine redemptorum.



CAPUT XI.

Dicit Deus ad Cain: Et nunc maledictus tu a terra, que aperuit os suum excipere sanguinem fratris tui de manu tua; quoniam operaberis terram, et non adiiciet uirtutem suam dare tibi: gemens et tremens eris in terra . Non dixit, Maledicta terra; sed, Maledictus tu a terra, que aperuit os suum accipere sanguinem fratris tui de manu tua. Maledictus est enim populus Iudaicus infidelis a terra, id est, ab Ecclesia, que aperuit os suum in confessione peccatorum accipere sanguinem Christi, qui fusus est in remissionem peccatorum, de manu persecutoris nolentis esse sub gratia, sed sub Lege; ut esset ab Ecclesia maledictus, id est, ut eum intelligeret et ostenderet Ecclesia maledictum, dicente Apostolo, Quicumque enim ex operibus Legis sunt, sub maledicto sunt Legis . Deinde cum dixisset, Maledictus tu a terra, que aperuit os suum excipere sanguinem fratris tui de manu tua; non dixit, Quoniam operaberis eam; sed ait, Quoniam operaberis terram, et non adiiciet uirtutem suam dare tibi. Unde non est necesse eamdem terram intelligere operari Cain, que aperuit os accipere sanguinem fratris de manu eius: sed ideo maledictus intelligitur ab hac terra, quoniam operatur terram, que non adiiciet uirtutem suam dare illi; id est, ideo populum Iudeorum maledictum agnoscit et  ostendit Ecclesia, quoniam occiso Christo adhuc operatur terrenam circumcisionem, terrenum sabbatum, terrenum azymum, terrenum pascha: que omnis terrena operatio habet occultam uirtutem intelligende gratie Christi, que non datur Iudeis in impietate et infidelitate perseuerantibus, quia Nouo [1 1Kb] Testamento reuelata est; et non transeuntibus ad Dominum, non eis aufertur uelamen, quod in lectione ueteris Testamenti manet, quia in solo Christo euacuatur, non ipsa lectio ueteris Testamenti, que habet absconditam uirtutem, sed uelamen quo absconditur . Unde Christo in cruce passo [2 1Kb] uelum templi conscissum est , ut per Christi passionem reuelentur secreta sacramentorum fidelibus, ad bibendum eius sanguinem ore aperto in confessione transeuntibus. Propterea populus ille, sicut Cain, adhuc operatur terram, adhuc exercet operationem Legis carnaliter, que non ei dat uirtutem suam, quia in ea non intelligit gratiam Christi. Propterea et in ipsa terra quam Christus portauit, id est, in eius carne, ipsi operati sunt salutem nostram crucifigendo Christum, qui mortuus est propter delicta nostra. Nec eis dedit eadem terra uirtutem suam, quia non iustificati sunt uirtute resurrectionis eius, qui resurrexit propter iustificationem nostram : quia etsi crucifixus est ex infirmitate, sed uiuit ex uirtute Dei, sicut dicit Apostolus . Hec ergo est uirtus terre illius, quam non ostendit impiis et incredulis. Unde nec resurgens, eis a quibus erat crucifixus apparuit; tanquam Cain operanti terram, ut granum illud seminaretur, non ostendens [3 1Kb] eadem terra fructum uirtutis sue: Quoniam operaberis, inquit, terram, et non adiiciet uirtutem suam dare tibi.



CAPUT XII.

Gemens et tremens eris in terra. Nunc ecce quis non uideat, quis non agnoscat in tota terra, quacumque dispersus est ille populus, quomodo gemat merore amissi regni, et tremat timore sub innumerabilibus populis Christianis? Ideoque respondit Cain et dixit: Maior est causa mea, si eiicis me hodie a facie terre, et a facie tua abscondar, et ero gemens et tremens super terram; et erit, omnis qui inuenerit me, occidet me. uere inde gemit et tremit, ne regno etiam terreno perdito, ista uisibili morte occidatur. Hanc dicit maiorem causam, quam illam quod ei terra non dat uirtutem suam, ne spiritualiter moriatur. Carnaliter enim sapit, et abscondi a facie Dei, id est, iratum habere Deum, graue non putat, nisi ne inueniatur et occidatur. Carnaliter sapit tanquam operans terram, cuius uirtutem non accipit. Sapere autem secundum carnem, mors est . Quam ille non intelligens, amisso regno gemit, et corporalem mortem tremit. Sed quid ei respondet Deus? Non sic, inquit; sed omnis qui occiderit Cain, septem uindictas exsoluet: id est, non sic quomodo dicis; non corporali morte interibit genus impium  carnalium Iudeorum. Quicumque enim eos ita perdiderit, septem uindictas exsoluet; id est, auferet ab eis septem uindictas, quibus alligati sunt propter reatum occisi Christi: ut hoc toto tempore quod septenario dierum numero uoluitur, quia [1 1Kb] non interit gens Iudea, satis appareat fidelibus Christianis, quam subiectionem meruerint, qui superbo regno [2 1Kb] Dominum interfecerunt.



CAPUT XIII.

Et posuit Dominus Deus Cain signum, ne eum occidat omnis qui inuenerit . Hoc reuera multum mirabile est, quemadmodum omnes gentes que a Romanis subiugate sunt, in ritum Romanorum sacrorum transierint, eaque sacrilegia obseruanda et celebranda susceperint; gens autem Iudea, siue sub Paganis regibus, siue sub Christianis, non amiserit signum Legis sue, quo a ceteris gentibus populisque distinguitur: et omnis imperator uel rex qui eos in regno suo inuenit, cum ipso signo eos inuenit, nec occidit; id est, non efficit ut non sint Iudei, certo quodam et proprio sue obseruationis signo a ceterarum gentium communione discreti: nisi quicumque eorum ad Christum transierit, ut iam non inueniatur Cain, nec exeat a facie Dei, nec habitet in terra Naid [3 1Kb] , quod dicitur interpretari Commotio. Contra quod malum, Deus rogatur in Psalmo, Ne dederis in motum pedes meos ; et, Manus peccatorum non moueant me ; et, Qui tribulant me, exsultabunt, si motus fuero ; et, Dominus a dextris est mihi, ne commouear ; et innumerabilia talia: quod patiuntur omnes qui exeunt a facie Dei, id est, a misericordia dilectionis eius. Unde dicitur in quodam psalmo: Ego dixi in abundantia mea, Non mouebor in eternum. Sed uide quid sequitur: Domine, in uoluntate tua prestitisti decori meo uirtutem; auertisti autem faciem tuam, et factus sum conturbatus . Unde intelligitur omnem animam participatione lucis Dei, non per se ipsam, esse pulchram, et decoram, et uirtute pollentem. Quod et isti Manichei si considerarent et intelligerent, non in tantam blasphemiam caderent, putando se esse naturam et substantiam Dei. Sed ideo non possunt, quia non quiescunt; sabbatum enim cordis non intelligunt: nam si quiescerent, sicut dictum est ad Cain, peccatum suum ad se conuerterent, id est, sibi tribuerent, non genti nescio cui tenebrarum; atque ita per gratiam Dei eidem peccato dominarentur. Nunc uero et ipsi et omnes qui diuersis erroribus contumaces, resistendo ueritati exeunt a facie Dei, sicut Cain, sicut Iudei perditi, habitant in terra commotionis, id est, in perturbatione carnali, contra iucunditatem Dei, hoc est contra Eden , quod interpretatur Epulatio, ubi est plantatus paradisus. Iam cetera pauca de multis breuiterque perstringam, ne propositum operis huius et responsionis mee nimia longitudine sermonis impediam.



CAPUT XIu.


Quem enim non moueat ad querendum et intelligendum Christum in illis Libris, ut ea omittam que quamuis tanto suauius contemplentur, quanto ex abditioribus locis enucleantur, tamen exigunt prolixitatem dissertationis, quia pluribus attestationibus indigent: ut omittam ergo talia; quem non moueant ad salubrem fidem, quod Enoch septimus ab Adam, Deo placuit, et translatus est ; et septima requies predicatur, ad quam transfertur omnis qui tanquam sexto die sexta etate seculi, Christi aduentu formatur? Quod Ne cum suis per aquam et lignum liberatur ; sicut familia Christi per Baptismum crucis passione signatur [1 1Kb] . Quod de lignis quadratis eadem arca fabricatur; sicut Ecclesia de sanctis construitur, ad omne opus bonum semper paratis . Quadratum enim, quacumque uerteris, firmiter stat. Quod sexies longa ad latitudinem suam, et decies ad altitudinem suam, humani corporis instar, ostendit quia in corpore humano Christus apparuit. Quod cubitis quinquaginta latitudo eius expanditur; sicut dicit Apostolus, Cor nostrum dilatatum est . Unde, nisi caritate spirituali? Propter quod ipse item dicit: Charitas Dei diffusa est in cordibus nostris per Spiritum sanctum qui datus est nobis . Quinquagesimo enim die post resurrectionem suam Christus sanctum Spiritum misit, quo corda credentium dilatauit . Quod trecentis cubitis longa est, ut sexies quinquaginta compleantur: sicut sex etatibus omne huius seculi tempus extenditur, in quibus omnibus Christus nunquam destitit predicari; in quinque [2 1Kb] per Prophetiam prenuntiatus, in sexta per Euangelium diffamatus. Quod eius altitudo triginta cubitis surgit, quem numerum decies habet in trecentis cubitis longitudo: quia Christus est altitudo nostra, qui triginta annorum etatem gerens, doctrinam euangelicam consecrauit, contestans Legem non se uenisse soluere, sed implere . Legis autem cor in decem preceptis agnoscitur: unde decies tricenis arce longitudo perficitur; unde et ipse Ne ab Adam decimus computatur . Quod bitumine glutinantur arce ligna intrinsecus et extrinsecus : ut in compage unitatis significetur tolerantia caritatis, ne scandalis Ecclesiam tentantibus, siue ab eis qui intus, siue ab eis qui foris sunt, cedat fraterna iunctura, et soluatur uinculum pacis. Est enim bitumen feruentissimum et uiolentissimum gluten, significans dilectionis ardorem, ui magna fortitudinis ad tenendum societatem [3 1Kb] spiritualem omnia tolerantem.



CAPUT Xu.

Quod cuncta animalium genera in arca clauduntur: sicut omnes gentes, quas etiam Petro demonstratus discus ille significat, Ecclesia continet. Quod et munda et immunda ibi sunt animalia : sicut in Ecclesie Sacramentis  et boni et mali uersantur. Quod septena sunt munda, et bina immunda : non quia pauciores sunt mali quam boni; sed quia boni seruant unitatem spiritus in uinculo pacis. Sanctum autem Spiritum diuina Scriptura in septiformi operatione commendat, sapientie et intellectus, consilii et fortitudinis, scientie et pietatis, et timoris Dei . Unde et ille numerus quinquaginta dierum ad aduentum sancti Spiritus pertinens, in septies septenis, qui fiunt quadraginta nouem, uno addito consummatur; propter quod dictum est: Studentes seruare unitatem spiritus in uinculo pacis . Mali autem in binario numero ad schismata faciles, et quodam modo diuisibiles ostenduntur. Quod ipse Ne cum suis octauus numeratur: quia in Christo spes resurrectionis nostre apparuit, qui octauo die, id est, post sabbati septimum primo, a mortuis resurrexit; qui dies a passione tertius, in numero autem dierum qui per omne tempus uoluuntur, et octauus et primus est.



CAPUT XuI.

Quod arca collecta ad unum cubitum desuper consummatur: sicut Ecclesia corpus Christi in unitatem collecta sublimatur et perficitur [1 1Kb] . Unde dicit in Euangelio: Qui mecum non colligit, spargit . Quod aditus ei fit a latere: nemo quippe intrat in Ecclesiam, nisi per Sacramentum remissionis peccatorum; hoc autem de Christi latere aperto manauit. Quod inferiora arce bicamerata et tricamerata construuntur : sicut ex omnibus gentibus uel bipartitam multitudinem congregat Ecclesia, propter circumcisionem et preputium; uel tripartitam, propter tres filios Ne, quorum progenie repletus est orbis. Et ideo arce inferiora ista dicta sunt, quia in hac terrena uita est diuersitas gentium, in summo autem omnes in unum consummamur. Et non est ista uarietas: quia omnia et in omnibus Christus est, tanquam nos in uno cubito desuper celesti unitate consummans.



CAPUT XuII.

Quod post septem dies ex quo ingressus est Ne in arcam, factum est diluuium: quia in spe future quietis, que septimo die significata est, baptizamur. Quod preter arcam omnis caro, quam terra sustentabat, diluuio consumpta est: quia preter Ecclesie societatem, aqua Baptismi quamuis eadem sit, non solum non ualet ad salutem, sed ualet potius ad perniciem. Quod quadraginta diebus et quadraginta noctibus pluit ; quia omnis reatus peccatorum, qui in decem preceptis Legis admittitur, per uniuersum orbem terrarum, qui quatuor partibus continetur; decem quippe quater ducta, quadraginta fiunt; siue ille reatus, quod ad dies pertinet, ex rerum prosperitate, siue, quod ad noctes, ex rerum aduersitate contractus sit, sacramento Baptismi celestis abluitur.



CAPUT XuIII.

Quod Ne quingentorum erat annorum cum ei locutus est Dominus ut arcam sibi faceret, et sexcentos agebat annos cum in eam esset  ingressus , unde intelligitur per centum annos arca fabricata; quid aliud hic uidentur centum anni significare, nisi etates singulas seculi? Unde ista sexta etas, que completis quingentis usque ad sexcentos significatur, in manifestatione euangelica Ecclesiam construit; et ideo qui sibi ad uitam consulit, sit uelut quadratum lignum, paratus ad omne opus bonum, et intret in fabricam sanctam: quia et secundus mensis anni sexcentesimi, quo intrat Ne in arcam, eamdem senariam etatem significat. Duo enim menses sexagenario numero concluduntur; a senario autem numero et sexaginta cognominantur, et sexcenti, et sex millia, et sexaginta millia, et sexcenta millia, et sexcenties, et quiquid deinceps in maioribus summis per eumdem articulum numerus in infinita incrementa consurgit.



CAPUT XIX.

Et quod uigesimus et septimus dies mensis commemoratur; ad eiusdem quadrature significationem pertinet, que iam in quadratis lignis exposita est. Sed hic euidentius, quia nos ad omne opus bonum paratos, id est; quodam modo conquadratos trinitas perficit: in memoria, qua Deum recolimus; in intelligentia, qua cognoscimus; in uoluntate, qua diligimus. Tria enim ter, et hoc ter, fiunt uiginti septem, qui est numeri ternarii quadratus. Quod septimo mense arca sedit, hoc est, requieuit ; ad illam septimam requiem significatio recurrit. Et quia perfecti requiescunt, ibi quoque illius quadrature numerus iteratur: nam uigesima septima die secundi mensis commendatum est hoc sacramentum; et rursus uigesima et septima die septimi mensis eadem commendatio confirmata est, cum arca requieuit: quod enim promittitur in spe, hoc exhibetur in re. Porro quia ipsa septima requies cum octaua resurrectione coniungitur: neque enim reddito corpore finitur requies que post hanc uitam excipit sanctos, sed potius totum hominem non adhuc spe, sed iam ipsa re, omni ex parte, et spiritus et corporis perfecta immortalitatis salute renouatum, in eterne uite munus adsumit: quia ergo septima requies cum octaua resurrectione coniungitur; et hoc in Sacramento regenerationis nostre, id est, in Baptismo, altum profundumque mysterium est. Quindecim cubitis supercreuit aqua excedens altitudinem montium : id est, hoc Sacramentum transcendit omnem sapientiam superborum. Septem quippe et octo coniuncti, quindecim fiunt. Et quia septuaginta a septem, et octoginta ab octo denominantur, coniuncto utroque numero, centum quinquaginta diebus exaltata est aqua, eamdem commendans nobis atque confirmans altitudinem Baptismi in consecrando nouo homine ad tenendam quietis et resurrectionis fidem.



CAPUT XX.

Quod post dies quadraginta emissus coruus non est reuersus, aut aquis utique interceptus, aut aliquo supernatante cadauere illectus; significat homines immunditia cupiditatis teterrimos, et ob hoc ad ea que foris sunt in hoc mundo nimis intentos, aut rebaptizari, aut ab his quos preter arcam. id est, preter Ecclesiam Baptismus occidit, seduci  et teneri. Quod columba emissa, non inuenta requie reuersa est; ostendit per Nouum Testamentum requiem sanctis in hoc mundo non esse promissam. Post quadraginta enim dies emissa est; qui numerus uitam, que in hoc mundo agitur, significat. Denique post septem dies dimissa, propter illam septenariam, operationem spiritualem, oliue fructuosum surculum retulit: quo significaret nonnullos etiam extra Ecclesiam baptizatos, si eis pinguedo non defuerit caritatis, posteriore tempore quasi uespere, in ore columbe tanquam in osculo pacis, ad unitatis societatem posse perduci. Quod post alios septem dies dimissa, reuersa non est ; significat finem seculi, quando erit sanctorum requies non adhuc in sacramento spei, quo in hoc tempore consociatur Ecclesia, quamdiu bibitur quod de Christi latere manauit; sed iam in ipsa perfectione salutis eterne, cum tradetur regnum Deo et Patri , ut in illa perspicua contemplatione incommutabilis ueritatis nullis mysteriis corporalibus egeamus.



CAPUT XXI.

Nimis longum est, ut uel tam breuiter quam hec cucurri, cuncta contingam: cur sexcentesimo et uno anno uite Ne, id est, peractis sexcentis annis aperitur arce tectum, et tanquam reuelatur quod erat absconditum sacramentum. Cur uigesima septima die secundi mensis dicitur siccasse terra [1 1Kb] , tanquam finita esset iam baptizandi necessitas in numero dierum quinquagesimo et septimo. Ipse est enim dies secundi mensis uigesimus septimus, qui numerus ex illa coniunctione spiritus et corporis, septies octonos habet, uno addito propter unitatis uinculum. Cur de arca coniuncti exeant, qui disiuncti intrauerant. Sic enim dictum erat, quod intrauerit in arcam Ne et filii eius, et uxor eius et uxores filiorum eius : seorsum uiri, seorsum femine commemorate sunt. In hoc enim tempore huius sacramenti, caro concupiscit aduersus spiritum, et spiritus aduersus carnem . Exeunt autem Ne et uxor eius, et filii eius et uxores filiorum eius , nunc coniuncte commemorati masculi et femine: quia in fine seculi atque in resurrectione iustorum, omnimoda et perfecta pace spiritui corpus adherebit, nulla mortalitatis indigentia uel concupiscentia resistente. Cur animalia, quamuis et munda et immunda in arca fuerint, tamen post egressum de arca non offeruntur Deo in sacrificio nisi munda .



CAPUT XXII.

Quid deinde sibi uelit, Deo loquente ad Ne et tanquam rursus ab exordio, quia multis modis eadem significari oportebat, figuram Ecclesie commendante, quod progenies eius benedicitur ad implendam terram, quod dantur eis in escam cuncta animalia: sicut in illo disco Petro dicitur, Macta et manduca . Quod eiecto sanguine iubentur manducare: ne uita pristina quasi suffocata in conscientia teneatur, sed habeat tanquam effusionem per confessionem. Quod testamentum posuit Deus inter se et homines atque omnem animam uiuam, ne  perdat eam diluuio, arcum qui apparet in nubibus , qui nunquam nisi de sole resplendet: illi enim non pereunt diluuio separati ab Ecclesia, qui in Prophetis et omnibus diuinis Scripturis tanquam in Dei nubibus agnoscunt Christi gloriam, non querunt suam. uerum ne adoratores huius solis amplius tumescant, sciant ita significari Christum aliquando per solem, sicut per leonem, per agnum, per lapidem, cuiusdam similitudinis causa, non proprietatis substantia.



CAPUT XXIII.

Iam uero illud, quod de uinea quam plantauit, inebriatus Ne, nudatus est in domo sua ; cui non appareat Christus passus in gente sua? Tunc enim nudata est mortalitas carnis eius, Iudeis scandalum, Gentibus stultitia, ipsis autem uocatis Iudeis et Gentibus tanquam Sem et Iapheth, Dei uirtus et Dei Sapientia: quia quod stultum est Dei, sapientius est, quam homines; et quod infirmum est Dei, fortius est quam homines . Proinde in duobus filiis, maximo et minimo, duo populi figurati, unam uestem a tergo portantes, sacramentum scilicet iam preterite atque transacte dominice passionis, nuditatem patris [1 1Kb] neque intuentur, quia in Christi necem non consentiunt; et tamen honorant uelamento, tanquam scientes unde sint nati. Medius autem filius, id est, populus Iudeorum, ideo medius, quia nec primatum Apostolorum tenuit, nec ultimus in Gentibus credidit, uidit nuditatem patris, quia consensit in necem Christi; et nuntiauit foras fratribus: per eum quippe manifestatum est, et quodam modo publicatum. quod erat in Prophetia secretum; ideoque fit seruus fratrum suorum. Quid est enim aliud hodieque gens ipsa, nisi quedam scriniaria Christianorum, baiulans Legem et Prophetas ad testimonium assertionis Ecclesie, ut nos honoremus per sacramentum, quod nuntiat illa per litteram?



CAPUT XXIu.

Quem autem non excitet, quem non uel informet, uel confirmet in fide, quod ita benedicuntur duo illi, qui nuditatem patris honorauerunt, quamuis auersi; uelut quibus factum scelerate uinee displicuerit? Benedictus, inquit, Dominus Deus Sem. Quanquam enim sit Deus omnium gentium, quodam modo tamen proprio uocabulo et in ipsis iam Gentibus dicitur Deus Isrel. Et unde hoc factum est, nisi ex benedictione Iapheth? In populo enim Gentium totum orbem terrarum occupauit Ecclesia. Hoc prorsus, hoc prenuntiabatur, cum diceretur: Latificet Deus Iapheth, et habitet in domibus Sem . uidete, Manichei, uidete; ecce in conspectu uestro est orbis terrarum: hoc stupetis, hoc doletis in populis nostris, quia latificat Deus Iapheth. uidete si non habitet in domibus Sem, id est, in Ecclesiis, quas filii Prophetarum Apostoli construxerunt. Audite quid dicat Paulus iam fidelibus Gentibus: Qui eratis, inquit, illo in tempore sine Christo, alienati a societate Isrel, et peregrini Testamentorum, et promissionis spem non habentes, et sine Deo in hoc mundo. Per hec uerba ostenditur quod nondum habitabat Iapheth in domibus  Sem. Sed paulo post quemadmodum concludat aduertite. Igitur iam, inquit, non estis peregrini et inquilini; sed estis ciues sanctorum, et domestici Dei, superedificati super fundamentum Apostolorum et Prophetarum, ipso summo angulari lapide existente Christo Iesu . Ecce quomodo dilatatur Iapheth, et habitat in domibus Sem. Et tamen Epistolas Apostolorum, quibus hec omnia contestantur, tenetis, legitis, predicatis. Ubi et uos ipsos deputauerim, nisi in illa maledicta medietate cui non est lapis angularis Christus? Quia nec in illo pariete uos agnoscimus, qui ex circumcisione credidit in Christum, unde erant et Apostoli; nec in isto qui est ex preputio, unde sunt omnes ex ceteris Gentibus, in eamdem unitatem fidei, tanquam in pacem anguli [1 1Kb] concurrentes. Sed et omnes qui quoslibet nostri canonis Libros accipiunt et legunt, ubi Christus mortaliter natus et passus ostenditur, nec tamen eamdem mortalitatem in passione nudatam consociato unitatis sacramento honorifice uelant, sed sine scientia pietatis et caritatis nuntiant illud, unde omnes nati sumus; quamuis inter se dissentiant, et Iudei ab hereticis, et ipsi heretici alii ab aliis, una tamen conditione seruitutis, uel ad aliquam attestationem, uel ad aliquam probationem utiles sunt Ecclesie. Nam et de hereticis dictum est: Oportet et hereses esse, ut probati manifesti fiant inter uos . Ite nunc, et obiectate calumnias ueteribus Litteris sacris; hoc agite, serui Cham; ite, quibus uiluit nudata caro ex qua nati estis: neque enim esset unde uos quoquo modo christianos appellare possetis, nisi Christus sicut a Prophetis prenuntiatus est, uenisset in mundum, bibisset de uinea sua calicem illum qui transire non potuit, dormisset in passione sua, tanquam in ebrietate stultitie, que sapientior est hominibus; atque ita nudaretur mortalis carnis infirmitas per occultum Dei consilium, fortior hominibus, quam nisi Dei uerbum suscepisset, nomen omnino christianum, quo et uos gloriamini, non esset in terris. uerum hoc agite, ut dixi; irridenter prodite quod nos reuerenter honoremus: utatur uobis Ecclesia tanquam subditis sibi, ut probati manifesti fiant in ea. Usque adeo nichil, quod uel habitura uel passura erat, Prophete illi tacuerunt, ut et uos ibi locis uestris inueniamus, in uanitate perniciosa ad reprobos capiendos, utili [2 1Kb] autem ad probatos manifestandos.



CAPUT XXu.

Christum dicitis ab Isrelitis Prophetis non esse predictum: cui predicendo omnes ille pagine uigilant, si eas perscrutari pietate, quam exagitare leuitate malletis. Quis alius in Abraham exit de terra sua et de cognatione sua, ut apud exteros ditetur et locupletetur , nisi qui relicta terra et cognatione Iudeorum, unde secundum carnem natus est, apud Gentes ita prepollet et preualet, ut uidemus? Quis alius in Isaac lignum sibi portabat ad uictimam , nisi qui crucem sibi ad passionem  ipse portabat? Quis alius aries immolandus in uepre cornibus adherebat, nisi qui crucis patibulo pro nobis offerendus affigebatur [1 1Kb] ?



CAPUT XXuI.

Quis alius in angelo cum Iacob luctatus, eum sibi preualentem, quasi fortiorem infirmior uictusque uictorem partim benedicit, partim latitudinem femoris eius claudam reddit ; nisi qui preualere aduersus se passus populum Isrel, quosdam qui crediderunt, benedixit in eis? Latitudo autem femoris Iacob, in multitudine carnalis populi claudicauit. Quis alius lapis positus ad caput Iacob, ut nominatim quodam modo exprimeretur, etiam unctus est, nisi caput uiri Christus? quis enim Christum nescit ab unctione appellari? Qui etiam hoc ipsum in Euangelio commemorans, et de se figuratum apertissime testificans, cum quemdam Nathanelem dixisset uere Isrelitam, in quo dolus non esset; et cum ille tanquam lapidem illum habens ad caput, confessus eum esset Filium Dei et Regem Isrel, ista confessione quodam modo ungens lapidem, id est, ipsum esse confitens Christum; ibi opportune Dominus etiam illud commemorauit, quod tunc uidit Iacob, qui per benedictionem appellatus est Isrel: Amen dico uobis, inquit, uidebitis celum apertum, et Angelos Dei ascendentes et descendentes super Filium hominis . Hoc enim Isrel uiderat, cum illum lapidem ad caput habebat, a terra in celum scalas, per quas ascendebant et descendebant Angeli Dei . In quibus significati sunt Euangeliste predicatores Christi: ascendentes utique, cum ad intelligendam eius supereminentissimam diuinitatem excedunt uniuersam creaturam, ut eam inueniant in principio Deum apud Deum, per quem facta sunt omnia ; descendentes autem, ut eum inueniant factum ex muliere, factum sub Lege, ut eos qui sub Lege erant redimeret . In illo enim scale a terra usque ad celum, a carne usque ad spiritum; quia in illo carnales proficiendo, uelut ascendendo spirituales fiunt: ad quos lacte nutriendos, etiam ipsi spirituales descendunt quodam modo, cum eis non possunt loqui quasi spiritualibus, sed quasi carnalibus . Sic et ascenditur et descenditur super Filium hominis. Filius enim hominis sursum in capite nostro, quod est ipse Saluator; et Filius hominis deorsum in corpore suo, quod est Ecclesia. Ipsum et scalas intelligimus, quia ipse dixit, Ego sum uia . Ad ipsum ergo ascenditur, ut in excelsis intelligatur; et ad ipsum descenditur, ut in membris suis paruuli nutriantur [2 1Kb] . Et per illum ascenditur et descenditur: exemplum quippe eius sequentes predicatores eius, non solum se erigunt, ut eum sublimiter spectent; sed etiam humiliant, ut eum temperanter annuntient. uidete Apostolum ascendentem: Siue, inquit, mente excessimus, Deo. uidete et descendentem: Siue, inquit, temperantes sumus, uobis.  Dicat et per quem ascenderit et descenderit: Charitas enim, inquit, Christi compellit nos; iudicantes hoc, quoniam si unus pro omnibus mortuus est, ergo omnes mortui sunt: et pro omnibus mortuus est, ut qui uiuunt, iam non sibi uiuant, sed ei qui pro ipsis mortuus est et resurrexit .



CAPUT XXuII.

Hec in Scripturis sanctis sancta spectacula quem non delectant, sanam doctrinam non sustinens ad fabulas conuertitur . Et ille quidem fabule animas in qualibet corporis etate pueriles uaria quadam delectatione sollicitant: sed nos iam corpus Christi, agnoscamus in Psalmo uocem nostram, et dicamus ei: Narrauerunt mihi iniusti delectationes; sed non sicut lex tua, Domine . Christus mihi ubique illorum Librorum, ubique illarum Scripturarum peragranti et anhelanti, in sudore illo damnationis humane, siue ex aperto, siue ex occulto, occurrit et reficit: ipse mihi et ex nonnulla difficultate inuentionis sue desiderium inflammat, quo id quod inuenero auide sorbeam, medullisque reconditum salubriter teneam.



CAPUT XXuIII.

Ipse mihi in Ioseph innuitur, qui persequentibus et uendentibus fratribus, in Aegypto post labores honoratur . Didicimus enim labores Christi in orbe gentium, quem significabat Aegyptus, per uarias passiones martyrum; et nunc uidemus honorem Christi in eodem orbe terrarum, erogatione frumenti sui sibi omnia subiugantis. Ipse mihi innuitur in uirga Moysi, que in terra serpens effecta, eius mortem figurauit a serpente uenientem: sed quod apprehensa cauda eius rursus uirga redditur , significat quod posterius [1 1Kb] , peractis iam omnibus in fine actionis, ad id quod fuerat, resurgendo reuertitur, ubi per uite reparationem morte consumpta, nichil serpentis apparet. Nos quoque corpus eius in eadem mortalitate per lubrica temporum uoluimur: sed fine nouissimo uelut cauda seculi, per manum, id est, per potestatem iudicii, ne ultra prolabatur apprehensa, reparabimur, et nouissima inimica morte destructa resurgentes , in dextera Dei uirga regni erimus.



CAPUT XXIX.

Iam de exitu Isrel ex Aegypto, non ego, sed Apostolus loquatur: Nolo autem uos ignorare, fratres, quia patres nostri omnes sub nube fuerunt, et omnes per mare transierunt, et omnes in Moysen baptizati sunt in nube et in mari, et omnes eamdem escam spiritualem manducauerunt, et omnes eumdem potum spiritualem biberunt. Bibebant enim de spirituali sequente petra: petra autem erat Christus . Exponendo unum, in cetera introduxit intellectum. Si enim petra Christus propter firmitatem, cur non et manna Christus, tanquam panis uiuus qui de celo descendit ? quo uere qui uescuntur, spiritualiter uiuunt. Nam illi ueterem figuram carnaliter accipientes, mortui sunt. Sed cum dicit  Apostolus, Eumdem cibum spiritualem manducauerunt, ostendit et illud spiritualiter intelligi in Christo; sicut et potum cur spiritualem dixisset, aperuit cum subiunxit, Petra autem erat Christus: quo aperto cuncta fulserunt. Cur ergo non et nubes Christus, et columna, quia rectus et firmus et fulciens infirmitatem nostram: per noctem lucens, per diem non lucens; ut qui non uident, uideant; et qui uident, ceci fiant ? Nubes et mare Rubrum [1 1Kb] ; Baptismus utique Christi sanguine consecratus: hostes sequentes a tergo; moriuntur peccata preterita.



CAPUT XXX.

Ducitur populus per desertum ; baptizati omnes nondum perfruentes promissa patria, sed quod non uident, sperando et per patientiam exspectando , tanquam in deserto sunt. Et illic laboriose et periculose tentationes, ne reuertantur corde in Aegyptum. Nec ibi tamen Christus deserit: nam et illa columna non recedit . Et amare aque ligno dulcescunt: quia inimici populi signo crucis Christi honorificato mansuescunt. Et duodecim fontes, septuaginta palme arbores irrigantes , apostolicam gratiam prefigurant, populos in septenario numero decuplato rigantem, ut per septiforme Spiritus donum Legis decalogus impleatur. Et hostis intercludere molitus uiam, extensis Moysi manibus signo crucis dominice superatur . Et morsus mortiferi serpentum exaltato et respecto eneo serpente sanantur: quod uerbis ipsius Domini declaratur, Sicut exaltauit, inquit, Moyses serpentem in eremo, sic oportet exaltari Filium hominis; ut omnis qui crediderit in eum, non pereat, sed habeat uitam eternam . Itane etiam ista non clamant? Tantane est surditas in cordibus duris? Fit Pascha in occisione ouis: occiditur Christus, de quo in Euangelio dicitur, Ecce Agnus Dei, ecce qui tollit peccatum mundi . Prohibentur qui Pascha faciunt, ossa frangere: non franguntur in cruce ossa Domini. Attestatur Euangelista hinc esse dictum, Os eius non comminuetis . Sanguine illiniuntur postes, ut pernicies depellatur : signantur signo dominice passionis in frontibus populi ad tutelam salutis. Datur ibi Lex quinquagesimo die post actum Pascha : uenit Spiritus sanctus quinquagesimo die post Domini passionem . Dicitur illic scripta Lex digito Dei : dicit Dominus de Spiritu sancto, In digito Dei eiicio demonia . Et clamat Faustus oculis clausis, nichil se in Litteris illis inuenisse, quod ad prenuntiationem Christi pertineat! Quid autem mirum si oculos habet ad legendum, et cor ad intelligendum non habet, qui positus ante ostium clausum diuini secreti, non fide pietatis pulsat, sed elatione impietatis insultat? Plane ita sit, ita fiat: iustum enim est. Claudatur superbis ianua salutis: ueniat mansuetus, quem docet Dominus uias suas , uideat et hec in illis Libris, et cetera  uel omnia, uel quedam, qualia credat in omnibus.



CAPUT XXXI.

uideat Iesum introducentem populum in terram promissionis : neque enim hoc temere ab initio uocabatur, sed ex ipsa dispensatione nomine mutato iehsu appellatus est. uideat botrum de terra promissionis in ligno pendentem . uideat in Iericho tanquam in hoc mortali seculo meretricem, de qualibus ait Dominus quod precedant superbos in regnum celorum , per fenestram domus sue tanquam per os corporis sui coccum mittentem , quod est utique sanguinis signum, propter remissionem peccatorum confiteri ad salutem. uideat muros ipsius ciuitatis, tanquam munitiones mortales seculi, septies circumacta Testamenti arca cecidisse : sicut nunc per tempora, que septem dierum uicissitudine dilabuntur, Testamentum Dei circuit totum orbem terrarum [1 1Kb] ; ut in fine temporum mors nouissima inimica destruatur, et ex impiorum perditione unica domus tanquam unica Ecclesia liberetur, mundata a turpitudine fornicationis, per fenestram confessionis, in sanguine remissionis.



CAPUT XXXII.

uideat tempora, primo Iudicum, postea Regum; sicut erit primo iudicium, deinde regnum: inque ipsis temporibus Iudicum et Regum iterum atque iterum multis et uariis modis Christum et Ecclesiam figurari. Quis erat in Samson obuium leonem necans, cum petende uxoris causa ad alienigenas tenderet , nisi qui Ecclesiam uocaturus ex Gentibus dixit, Gaudete, quia ego uici seculum ? Quid sibi uult in ore ipsius leonis occisi fauus exstructus , nisi quia ecce conspicimus leges ipsas regni terreni, que aduersus Christum ante fremuerant, nunc iam perempta feritate dulcedini euangelice predicande etiam munimenta prebere? Quid est illa mulier plena fiducie, hostis tempora ligno transfigens , nisi fides Ecclesie, cruce Christi regna diaboli perimens? Quid uellus complutum area sicca, et postea compluta area sicco uellere , nisi primo una gens Hebreorum, habens occulte in sanctis mysterium Dei, quod est Christus, quo mysterio totus orbis uacuus erat; nunc autem in manifestatione totus orbis id habet, illa uacuata est?



CAPUT XXXIII.

Quid iam Regum temporibus, ut et inde pauca commemorem, nonne ab ipso exordio commutatum sacerdotium in Samuelem, reprobato Heli , et commutatum regnum in Dauid, reprobato Saüle , clamat prenuntiari nouum sacerdotium nouumque regnum, reprobato uetere, quod umbra erat futuri, in Domino nostro Iesu Christo uenturum? Nonne ipse Dauid, cum panes propositionis manducauit, quos non licebat manducare nisi solis sacerdotibus , in una persona utrumque futurum, id est, in uno Iesu Christo regnum et sacerdotium figurauit? Nonne cum decem tribus a templo separate sunt, et due derelicte , satis indicat quod de tota ipsa gente Apostolus ait, Reliquie per electionem gratie salue facte sunt .



CAPUT XXXIu.

Pascitur Elias tempore famis; coruis mane afferentibus panem, et ad uesperam carnes : et Manichei non intelligunt in illis Libris Christum, cui quodam modo salutem nostram esurienti confitentur peccatores, fidem primitias spiritus nunc habentes [1 1Kb] , in fine autem, uelut ad uesperam seculi, etiam carnis resurrectionem. Mittitur Elias pascendus ad alienigenam uiduam, que uolebat duo ligna colligere, priusquam moreretur: non hic solo ligni nomine, sed etiam numero lignorum signum crucis exprimitur. Benedicitur farina eius et oleum : fructus et hilaritas caritatis, que cum impenditur, non deficit; hilarem enim datorem diligit Deus .



CAPUT XXXu.

Eliseo pueros insultantes et clamantes, Calue, calue, bestie comedunt : puerili stultitia deridentes Christum in loco Caluarie crucifixum, inuasi a demonibus pereunt. Mittit Eliseus per seruum baculum super mortuum, et non reuiuiscit; uenit ipse, coniungit et coaptat se morti eius, et reuiuiscit : misit sermo Dei Legem per seruum suum, nec profuit in peccatis mortuo generi humano; que tamen non sine causa missa est; ille enim misit, qui sciret eam prius esse mittendam: uenit ipse, conformauit se nobis, factus particeps mortis nostre, et uiuificati sumus. Cum securibus ligna cederentur, de ligno ferrum exsiliens, in profundum fluminis mersum est, atque in lignum desuper ab Eliseo proiectum, reuersum est ; ita cum impios Iudeos per corpus operata presentia Christi tanquam infructuosas arbores cederet, quia de illo Ioannes dixerat, Ecce securis ad radices arboris posita est , ab eis interueniente passione, corpus ipsum deseruit [2 1Kb] , in inferni profunda descendens, quo in sepultura desuper posito, tanquam ad manubrium suum spiritu redeunte surrexit. Quam multa preteream breuitatis necessitate constrictus, norunt qui legunt.



CAPUT XXXuI.

Iam ipsa in Babyloniam transmigratio, quo etiam Spiritus Dei per Ieremiam prophetam iubet ut pergant, et orent pro eis ipsis in quorum regno peregrinantur, quod in illorum pace etiam pax esset istorum, et edificarent domos, et nouellarent uineas, et plantarent hortos , quis non agnoscat quid prefigurauerit, qui attenderit ueros Isrelitas, in quibus dolus non est , per apostolicam dispensationem cum euangelico sacramento ad regnum Gentium transmigrasse? Unde nobis Apostolus, tanquam Ieremiam replicans, dicit: uolo ergo primo omnium fieri deprecationes, adorationes, interpellationes, gratiarum actiones pro omnibus hominibus, pro regibus, et  his qui in sublimitate sunt, ut quietam et tranquillam uitam agamus, in omni pietate et caritate: hoc enim bonum et acceptum est coram Saluatore nostro Deo, qui omnes homines uult saluos fieri, et in agnitionem ueritatis uenire . Ex hoc quippe illis credentibus constructa sunt domicilia pacis, basilice christianarum congregationum, et nouellate uinee populi fidelium, et plantati horti; ubi etiam inter omnia olera granum illud sinapis regnat, sub cuius umbraculis longe lateque porrectis, etiam altipetax superbia Gentium tanquam in celi uolatilibus confugiendo requiescit . Nam quod etiam post septuaginta annos, secundum eiusdem Ieremie prophetiam, reditur ex captiuitate, et templum renouatur ; quis fidelis Christi non intelligat, post euoluta tempora, que septenarii dierum numeri repetitione transcurrunt, etiam nobis, id est Ecclesie Dei, ad illam celestem Ierusalem ex huius seculi peregrinatione redeundum? Per quem, nisi per Iesum Christum, uere sacerdotem magnum, cuius figuram gerebat ille iehsu sacerdos magnus illius temporis, quo templum edificatum est post captiuitatem? Quem propheta Zacarias uidit in sordido habitu, deuictoque diabolo, qui ad eius accusationem stabat, ablatam illi sordidam uestem, et datum indumentum honoris et glorie : sicut corpus Iesu Christi quod est Ecclesia, aduersario in fine temporum per iudicium superato, a luctu peregrinationis in gloriam sempiterne salutis assumitur. Quod etiam in Psalmo dedicationis domus apertissime canitur: Conuertisti luctum meum in gaudium mihi, conscidisti saccum meum, et accinxisti me letitia; ut cantet tibi gloria mea, et non compungar .



CAPUT XXXuII.

Quis potest ex occasione alterius operis, omnia que in illis ueteribus Legis et Prophetarum libris figurate Christum annuntiant, quantalibet breuitate perstringere? Nisi forte quis putat ingenio fieri, ut ea que rerum ordine per sua tempora cucurrerunt, ad Christi significationes interpretando uertantur. Hoc forte Iudei possunt dicere, siue Pagani: eis autem qui se Christianos putari uolunt, premit ceruicem apostolica auctoritas, dicens, Omnia hec in figura contingebant illis; et, Hec omnia figure nostre fuerunt . Nam si Ismel et Isaac homines nati, duo Testamenta significant ; quid credendum est de tot factis, que nullo naturali usu, nulla negotii necessitate facta sunt? Nihilne significant? Si quis nostrum, qui Hebreas litteras ignoramus, id est ipsos uocum characteres, uideret eas in pariete conscriptas, honorato aliquo loco; quis esset tam excors, ut eo modo pictum parietem putaret? annon [1 1Kb] potius intelligeret scriptum, ut si legere non ualeret, non tamen illos apices aliquid significare dubitaret? Ita prius illa omnia, que sunt in ueteri instrumento Scripturarum sanctarum, quisquis non peruerso animo  legerit, sic oportet moueatur, ut aliquid ea significare non ambigat.



CAPUT XXXuIII.

uerbi enim gratia; numquid, si oportebat adiutorium uiro feminam fieri; etiam hoc necessitas ulla cogebat, uel ulla suadebat utilitas, ut de dormientis latere fieret ? si causa euadendi diluuii opus erat fabricari arcam; quid opus erat mensuras eius, aut ipsas potissimum fieri, aut etiam scriptis ad religionem posteritati propagandis commemorari? Si propter genus reparandum animalia includi oportebat; quid opus erat illo potissimum numero septena de mundis, bina de immundis? Aditum ad arcam fieri necessitas utique cogebat; in latere autem fieri, uel etiam memorie commendari per litteras , quid cogebat? Immolare filium iubetur Abraham: iussus hoc fuerit, ut eius obedientia tali etiam examine probata, posteris innotesceret; conuenientius ligna portauerit filius, ne pater senexque portaret; non sit postea filium ferire permissus, ne orbitate grauissima se feriret: numquid etiam si nullo effuso sanguine rediretur, minus esset probatus Abraham? Aut si iam opus erat perfici sacrificium, etiamne, ut ille aries in uepre adherens cornibus appareret , ad ullum augmentum uictime pertinebat? Sic omnia cum considerantur, et quasi superflua necessariis contexta inueniuntur, admonent humanum animum, id est animum rationalem, prius aliquid significare, deinde quid significent querere.



CAPUT XXXIX.

Itaque etiam ipsi Iudei, qui Christum, cuius passionem nos agnouimus, illi derident, nolunt talibus rerum, non tantum dictarum, sed etiam gestarum figuris prenuntiatum uideri, coguntur a nobis discere [1 1Kb] quid illa significent: que nisi aliquid significare concedant, tam diuine auctoritatis Libros ab ineptarum fabularum ignominia non defendunt. uidit hoc Philo quidam, uir liberaliter eruditissimus, unus illorum, cuius eloquium Greci Platoni equare non dubitant: et conatus est aliqua interpretari, non ad Christum intelligendum, in quem non crediderat; sed ut inde magis appareret quantum intersit, utrum ad Christum referas omnia, propter quem uere sic dicta sunt, an preter illum quaslibet coniecturas quolibet mentis acumine persequaris; quantumque ualeat quod Apostolus ait, Cum transieris ad Dominum, auferetur uelamen . Ut enim quiddam eiusdem Philonis commemorem, arcam diluuii secundum rationem humani corporis fabricatam uolens intelligi, tanquam membratim omnia pertractabat. Cui subtilissime numerorum etiam regulas consulenti, congruenter occurrebant omnia, que ad intelligendum Christum nichil impedirent, quoniam in corpore humano etiam ille humani generis Saluator apparuit; nec tamen cogerent, quia corpus humanum est utique et hominum ceterorum. At ubi uentum est ad ostium, quod in arce latere factum est, omnis humani ingenii coniectura defecit. Ut  tamen aliquid diceret, inferiores corporis partes, per quas urina et fimus egeruntur, illo ostio significari ausus est credere, ausus et dicere, ausus et scribere. Non mirum, si ostio non inuento sic errauit. Quod si ad Christum transisset, ablato uelamine, Sacramenta Ecclesie manantia ex latere hominis illius inuenisset . Nam quia predictum est, Erunt duo in carne una ; propterea et in arca quedam ibi ad Christum, quedam uero ad Ecclesiam referuntur, quod totum Christus est. Sic et in ceteris interpretationibus figurarum per uniuersum textum diuine Scripture licet considerare, et comparare sensus eorum qui Christum ibi intelligunt, et eorum qui preter Christum ad alia quelibet ea detorquere conantur.



CAPUT XL.

Nec Pagani nobis in hoc obstrepunt; neque enim audent contradicere, ne illa non solum dicta, sed etiam facta, figurate accepta interpretemur ad Christum intelligendum: presertim quia ea que prenuntiata intelligimus, etiam demonstramus impleta; cum fabulas suas ut aliquo modo commendent, ad nescio quas physiologias uel theologias, id est, rationes naturales, uel diuinas, interpretando referre conentur: ex parte plane satis indicantes [1 1Kb] , qualia sint; ex parte autem dissimulantes, dum ea rident in theatris que uenerantur in templis, in turpitudine nimium liberi, in superstitione nimium serui.



CAPUT XLI.

Nobis autem quisquis dixerit, non ideo illa uel gesta uel scripta, ut Christus in eis intelligatur; excepta ipsa tanta consonantia rerum prefiguratarum et nunc impletarum, aliis presagiis propheticis apertis manifestisque ferietur: sicuti est illud, In semine tuo benedicentur omnes gentes. Hoc dictum est ad Abraham, hoc ad Isaac, hoc ad Iacob . Unde non immerito dicit, Ego sum Deus Abraham, et Deus Isaac, et Deus Iacob : completurus utique in benedictione omnium gentium, quod ex eorum semine promisit. Nec immerito ipse Abraham, cum eius seruus ei iurasset, sub femore suo iussit eum ponere manum, , sciens inde uenturam carnem Christi, in quo benedici omnes gentes non tunc prenuntiamus, sed quod tunc prenuntiatum est, nunc uidemus.



CAPUT XLII.

uellem scire, imo melius nescierim, qua cecitate animi legerit Faustus, ubi uocauit Iacob filios suos, et dixit: Congregamini ut annuntiem uobis que occursura sunt uobis in nouissimis diebus: congregamini et audite, filii Iacob; audite, Isrel, patrem uestrum. Hic certe nemo dubitat prophetantis personam esse dilucidatam. Audiamus ergo quid dicat filio suo Iude, de cuius tribu Christus uenit ex semine Dauid secundum carnem, sicut apostolica doctrina testatur . Iuda, inquit, te laudent [2 1Kb] fratres tui; manus tue super dorsa inimicorum tuorum, adorabunt te filii patris tui. Catulus leonis Iuda,  de germinatione filius meus, ascendisti recumbens, dormisti ut leo, et ut catulus leonis, quis suscitabit eum? Non deerit princeps ex Iuda, et dux de femoribus eius, donec ueniant que reposita sunt ei; et ipse exspectatio gentium, alligans ad uineam pullum suum, et cilicio pullum asine: lauabit in uino stolam suam, et in sanguine uue amictum suum: fulgentes oculi eius a uino, et dentes candidiores lacte . Falsa sint ista, obscura sint ista, si non in Christo euidentissima luce claruerunt; si non eum laudant fratres eius Apostoli, et omnes coheredes eius, non suam gloriam querentes, sed ipsius: si non sunt manus eius super dorsa inimicorum eius; si non deprimuntur atque curuantur ad terram, crescentibus populis christianis, quicumque illi adhuc aduersantur: si non eum adorauerunt filii Iacob in reliquiis, que per electionem gratie salue facte sunt : si non ipse catulus est leonis, quoniam nascendo paruulus factus est; propter hoc additum, De germinatione filius meus. Causa quippe reddita est quare catulus, in cuius laude alibi scriptum est, Catulus leonis fortior iumentis ; hoc est, etiam paruulus fortior maioribus: si non ascendit in cruce recumbens, cum inclinato capite reddidit spiritum: si non dormiuit ut leo, quia et in ipsa morte non est uictus, sed uicit; et ut catulus leonis, inde enim mortuus unde et natus: si non ille eum suscitauit a mortuis, quem nemo hominum uidit, nec uidere potest . Eo enim quod dictum est, Quis suscitabit eum? satis expressa est tanquam ignoti significatio. Si defuit princeps ex Iuda, et dux de femoribus eius, donec uenirent opportuno tempore, que promissa tanquam reposita fuerant. Sunt enim littere certissime historie ipsorum quoque Iudeorum, quibus ostenditur primum alienigenam Herodem regem fuisse in gente Iudeorum, quo tempore natus Christus est . Ita non defuit rex de semine Iuda, donec uenirent que reposita erant illi. Sed quia non solis Iudeis fidelibus profuit quod promissum est, uide quid sequatur: Et ipse exspectatio gentium. Ipse alligauit ad uineam pullum suum, id est, populum suum, in cilicio predicans et clamans, Agite penitentiam; appropinquauit enim regnum celorum . Populum autem Gentium illi subditum cognoscimus pullo asine comparatum, in quo etiam sedit ducens eum in Ierusalem , id est, in uisionem pacis, docens mansuetos uias suas. Si non lauit in uino stolam suam: ipsa est enim gloriosa Ecclesia, quam sibi exhibet, non habentem maculam aut rugam : cui dicitur etiam per Isaiam, Si fuerint peccata uestra sicut phenicium, tanquam niuem dealbabo . Unde, nisi de dimissis peccatis? In quo ergo uino, nisi illo de quo dicitur, quod pro multis effundetur in remissionem peccatorum ? Ipse est enim botrus ille qui pependit in ligno . Propterea et hic uide quid adiungat, Et in sanguine uue amictum suum. Iam uero fulgere oculos eius a uino, illa in corpore eius membra cognoscunt, quibus donatum est  sancta quadam ebrietate alienate mentis ab infra labentibus temporalibus eternam lucem sapientie contueri. Unde quiddam paulo ante commemorauimus, dicente Paulo, Siue enim mente excessimus, Deo. Hi sunt fulgentes oculi a uino. Sed tamen quia sequitur, Siue temperantes sumus, uobis ; nec paruuli relinquuntur adhuc lacte nutriendi , quia et hic sequitur, Et dentes eius candidiores lacte.



CAPUT XLIII.

Quid ad hec respondetis, insani? Nempe ista manifesta sunt; nempe omnes, non dico calumnias contradictionis, sed etiam nebulas dubitationis expellunt. Talia querite primo in illis Libris, talibus primo credite, que nunc a me nec omnia commemorari possunt, quia nimium est; nec multa, quia longum est; nec pauca ueliem, ne sola existimentur ab eis qui illa non legunt, et ne fidelis ac diligens lector me reprehendat, cum plura euidentiora repererit, quod ista potissimum posuerim que mihi occurrere in presentia potuerunt: inuenietis enim multa que omnino nec tali saltem indigeant admonitione, quali modo usus sum in uerbis Iacob. Quis enim iam querat expositorem dum legit, uelut ouis ad uictimam ductus est; et omnia que illic multipliciter et euidenter dicuntur, Quia liuore eius sanati sumus, Quia peccata nostra ipse portauit ? Quis non quasi Euangelium cantari arbitretur, Foderunt manus meas et pedes, dinumerauerunt omnia ossa mea; ipsi uero considerauerunt et conspexerunt me: diuiserunt sibi uestimenta mea, et super uestem meam miserunt sortem? Quis nisi nimium cecus iam impleri non cernat, Commemorabuntur et conuertentur ad Dominum uniuersi fines terre, et adorabunt in conspectu eius uniuerse patrie gentium ? Quid illud in Euangelio, Tristis est anima mea usque ad mortem ; et, Nunc anima mea turbata est ? Nonne prius in Psalmo sonuit, Dormiui conturbatus? Et unde factum est ut dormiret? quorum uocibus [1 1Kb] acclamatum est, Crucifige, crucifige ; nonne et in Psalmo secutus prenuntiat, Filii hominum, dentes eorum arma, et sagitte, et lingua eorum gladius acutus? Quid autem fecerunt, quid nocuerunt resurrecturo, et super celos ascensuro, et totum orbem terrarum gloria sui nominis possessuro? uide utrum hoc Psalmus ante tacuerit: sequitur enim, Exaltare super celos, Deus, et super omnem terram gloria tua . Quis unquam de Christo dictum dubitauit, Dominus dixit ad me, Filius meus es tu, ego hodie genui te; postula a me, et dabo tibi Gentes hereditatem tuam, et possessionem tuam terminos terre ? Quis alium intelligere permissus est, ubi Ieremias dicit, nimirum de Sapientia, Tradidit illam Iacob puero suo, et Isrel electo suo: post hec in terris uisus est, et cum hominibus conuersatus est ?



CAPUT XLIu.

Quis non eumdem Saluatorem agnoscat apud Danielem, cum antiquo dierum offertur filius hominis, et accipit regnum sine fine, ut seruiant  ei omnes gentes ? Iam uero si locum illum quem commemorauit Dominus ex eiusdem Danielis prophetia, Cum uideritis abominationem uastationis que dicta est a Daniele [1 1Kb] , stantem in loco sancto; qui legit, intelligat , si supputatis etiam temporibus hebdomadum, ille numerus pertractetur; non solum Christus, sed etiam tempus reperitur, quo eum oportuit uenire passurum. Quanquam, et sine computatione temporum, manifestis rerum effectibus Iudeos urgere soleamus, cum quibus nobis, non utrum in Christo sit salus nostra, sed utrum iam uenerit, passusque fuerit disceptatio est. Conuincuntur autem rebus ipsis apertissimis, non solum de fide omnium gentium, quas ei seruituras eadem, cui cedere coguntur, Scriptura predixit, que ita clarescit toto orbe terrarum, ut omnium tergiuersantium oculos feriat; uerum etiam de iis que in ipsa Iudeorum gente iam facta sunt, quod sacrarium euersum est, quod cessauit hostia, et sacerdos, et unctio pristina: que omnia Daniel tunc prenuntiauit futura, quando ungi Sanctum sanctorum liquide prophetauit . Cum igitur illa omnia iam facta sint, exigitur ab eis etiam unctus Sanctus sanctorum, et quid respondeant non inueniunt. Quomodo autem nobiscum non de Christo, sed tantum de aduentu eius disceptarent, nisi bene nossent eum in suis Libris prophetatum? Cur a Ioanne querunt, utrum ipse sit Christus ? Cur ipsi Domino dicunt, Quamdiu animam nostram tollis? Si tu es Christus, dic nobis palam ? Cur Petrus et Andreas et Philippus dicunt Nathaneli, Inuenimus Messiam, quod interpretatur Christus , nisi quia hoc nomen in illa gente per illas Litteras et sciebatur, et exspectabatur? Nam nulla alia gens reges et sacerdotes suos christos habuit et uocauit, quorum significatiuam unctionem cessare fas non fuit, nisi cum ille uenisset qui in eis prenuntiabatur . Sic enim Iudei nouerant illos christos suos, ut tamen unum sperarent, per quem demum liberarentur: sed excecati occulta iustitia Dei, dum solam eius uirtutem cogitant, infirmitatem, in qua pro nobis mortuus est, non intellexerunt. Hinc illa uerba in libro Sapientie de illis predicta cognoscimus: Morte turpissima condemnemus illum; erit enim respectus in sermonibus illius: si uere Filius Dei est, suscipiet illum, et liberabit illum de manibus contrariorum. Hec cogitauerunt et errauerunt; excecauit enim illos malitia eorum . Quod etiam de istis uerissime dici potest, qui in tanta multitudine testimoniorum, in tanta dispositione prenuntiatarum rerum, in tanta manifestatione completarum, adhuc dicunt Scripturis illis Christum non esse prophetatum. Quod si iterum atque iterum dicant, nos iterum atque iterum possumus documenta proferre, adiuuante illo qui tantam copiam prebuit aduersus calumnias erroris humani, ut ea que iam commemorauimus, non repetamus.



CAPUT XLu.

Iam porro aliam Fausti tergiuersationem, quam credo cum et ipse preclarissima prophetie  luce repercuteretur, callidissimam se inuenisse arbitratus est, etiam refellere piget, ne propterea putetur aliquid dixisse, quia ei responderi dignum habitum est. Quis enim dementissimus diceret, eneruis esse fidei, de Christo sine teste non credere? uellem mihi isti responderent, cuinam de Christo ipsi credidissent: an illam uocem de celo audierunt, Hic est Filius meus ? Ei quippe uoci potius Faustus nos iubet credere, qui de Christo non uult testibus hominibus credi, quasi ad nos etiam eiusdem uocis notitia sine homine teste peruenerit, cum et manifestum sit sic eam peruenisse, ut Apostolus dicat, Quomodo autem inuocabunt, in quem non crediderunt? aut quomodo credent [1 1Kb] quem non audierunt? Quomodo autem audient sine predicante? aut quomodo predicabunt, si non mittantur? sicut scriptum est, Quam speciosi eorum pedes qui annuntiant pacem, qui annuntiant bona ! uidetis certe quemadmodum predicationem doctrine apostolice, propheticum testimonium comitetur. Ut enim non contemnerentur, neque fabulosa ducerentur que Apostoli annuntiabant, demonstrabantur hec a Prophetis ante fuisse predicta: quia etsi attestabantur miracula, non defuissent  qui magice potentie cuncta illa tribuerent, nisi talis eorum cogitatio contestatione prophetica uinceretur. Magicis enim artibus longe antequam nascerentur [2 1Kb] , Prophetas sibi constituere a quibus prenuntiarentur, nemo utique diceret. Sed uidelicet uetat nos Faustus de uero Christo Hebreis Prophetis testibus credere, qui de falso Christo Persarum erroribus credidit.



CAPUT XLuI.

uerum disciplina catholica propterea simplici fide prius nutriri oportere docet mentem christianam, ut eam capacem faciat ad intelligenda superna et eterna. Sic etenim et propheta dicit: Nisi credideritis, non intelligetis . At ea ipsa est simplex fides, qua credimus, antequam cognoscamus supereminentem scientiam caritatis Christi, ut impleamur in omnem plenitudinem Dei , non sine causa dispensationem humilitatis eius, qua humanitus natus et passus est, a Prophetis, per propheticam gentem, per propheticum populum, per propheticum regnum tanto ante predictam; nisi quia in illa stultitia que sapientior est hominibus, et in illa infirmitate que fortior est hominibus  magnum aliquid latet ad iustificationem et glorificationem nostram. Et ibi sunt omnes thesauri sapientie et scientie absconditi , qui nulli aperiuntur, si sibi per maternam carnem traiectum cibum, id est, per apostolica et prophetica ubera lactis alimenta contempserit; et tanquam infantilem uictum quasi pregrandi etate fastidiens, prius in uenena hereticorum quam in sapientie cibum, cui se idoneum temere arbitratur, irruerit. Non ergo quod dicimus necessariam simplicem fidem, contrarium  est ei quod dicimus ut Prophetis credatur: magis enim ad hoc pertinet, ut Prophetis credatur, priusquam purgata et roborata mente possit intelligi qui per Prophetas sic loquebatur.



CAPUT XLuII.

At enim si Christum prophetauerunt, non digne neque congruenter sua prophetatione uixerunt. Unde hoc scitis? An quid sit uel bene uel male uiuere, iudicare uos potestis, quorum iustitia est potius succurrendum esse meloni non sentienti, ut eum uos manducetis, quam mendico esurienti, ut manducandum aliquid detis? Catholicis autem paruulis, antequam sciant que sit anime humane perfecta iustitia, et quantum intersit inter ipsam cui suspiratur, et istam qua hic uiuitur, sufficit de illis uiris hoc existimare, quod commendat apostolice doctrine sanitas, quia iustus ex fide uiuit . Credidit autem Abraham Deo, et deputatum est illi ad iustitiam. Preuidens enim Scriptura, quia ex fide iustificat gentes Deus, prenuntiauit Abrahe, dicens, Quia in semine tuo benedicentur omnes gentes . Apostoli uerba sunt. Ad cuius tam claram tamque omnibus notissimam uocem, si a uestris fallacissimis somniis euigilaretis, sequeremini uestigia patris nostri Abraham, et in eius semine benediceremini cum omnibus gentibus. Ipse enim accepit, sicut dicit Apostolus, signum cirumcisionis, signaculum iustitie fidei, que est in preputio, ut sit pater omnium credentium per preputium; ut deputetur et illis ad iustitiam: ut sit pater circumcisionis, non his solum qui ex circumcisione sunt, sed et iis qui sequuntur uestigia, que est in preputio fidei patris nostri Abraham . Cuius ergo iustitia fidei nobis ad exemplum imitanda proposita est, ut et nos iustificati ex fide, pacem habeamus ad Deum, intelligere debemus quemadmodum uixerit, non reprehendere: ne ante per abortum labamur ex utero matris Ecclesie, quam per stabilem conceptum formati perfectique nascamur.



CAPUT XLuIII.

Hoc Fausto pro moribus Patriarcharum et Prophetarum ex uoce paruulorum nostrorum breuiter responderim: inter quos et me ipsum deputauerim, dum tamen non reprehendam uitam sanctorum antiquorum, etiam si non intelligam quam mystice uixerint, quorum uitam nobis laudabiliter Apostoli Euangelio suo predicarunt, sicut illi sua prophetia futuros Apostolos predixerunt, ut clament ad se inuicem duo Testamenta, sicut duo Seraphim, Sanctus, sanctus, sanctus Dominus Deus sabaoth . Cum uero ceperit Faustus Patriarchas et Prophetas, non generali atque indefinita reprehensione, sicut hic fecit, sed proprie facta eorum commemorando criminari, adiuuabit me Dominus Deus eorum, qui est etiam noster, ut ad singula congruenter apteque respondeam. Nunc uero illos homines Faustus Manicheus uituperat, Paulus autem apostolus laudat: eligat quisque cui credat.



LIBER TERTIUS DECIMUS.



CAPUT PRIMUM.

FAUSTUS dixit: Quomodo Christum colitis, Prophetas repudiantes, quorum ex presagiis accipitur fuisse uenturus? Christum quidem nostrum, id est, filium Dei, Hebreorum aliquos annuntiasse Prophetas, nescio an probare quis possit, cum res ceperit examinari. uerumtamen etiam si hoc ita se habeat, quid ad nos? Illos manet hec reprehensio, qui ex Iudaismo forte ad Christianismum conuersi sub testimoniis, ut perhibes, Prophetarum, postea neglexerint eos, ut beneficiorum ingrati. Porro autem nos natura Gentiles sumus, id est, quod Paulus preputium uocat , sub alia nati lege [1 1Kb] , et prefatoribus aliis quos Gentilitas uates appellat, atque ex his postea sumus ad Christianismum conuersi: non ante effecti Iudei, ut merito Hebraicorum Prophetarum sequeremur fidem, euntes ad Christianismum, sed sola exciti fama, et uirtutum opinione, atque sapientia Liberatoris nostri Christi Iesu. Unde si mihi adhuc in paterna religione moranti, predicator adueniens, Christum uellet ex Prophetis insinuare, hunc ego protinus dementem putarem, qui Gentili mihi, et longe alterius religionis homini, de magis dubiis dubia conaretur astruere. Quid ergo opus erat, nisi ut ante Prophetis mihi credendum esse persuaderet, et tunc per Prophetas Christo? Quod ipsum ut fieret, opus item erat aliis Prophetis, qui pro istis facerent fidem. Quapropter si tu Christum per Prophetas accipiendum putas, Prophetas per quem accipies? An dicturus eris, Per Christum, ut uicissim, id est, ut alter alterum commendet, Christus prophetas, et Prophete Christum? Sed Paganus utriusque eorum conditione liber, nec Prophetis de Christo dicentibus crederet, nec Christo de Prophetis. Ita totum nulli alii, quam sue fidei debet, quicumque fit ex Gentibus Christianus. Atque ut exemplo fiat id quod dicimus apertius, ponamus aliquem nunc a nobis catechizari Gentilem, cui assidentes dicamus, Crede Christo, quia Deus est. Ille uero, Unde hoc mihi probatis, dicat? Et nos respondentes dicamus, Ex prophetis. Rursum illo querente, Quibus Prophetis? nos respondeamus, Hebreis. Atque ille subridens dicat, Sed his ego minime credo. Nos autem respondeamus, Quid, quod eos Christus confirmat? Idem uero multo magis ridens, dicat, Quid, quod ego nec ipsi credo? Quid fiet, his ita transactis [2 1Kb] ? nonne herebimus, et ille risis nobis tanquam imprudentibus, remeabit ad sua? Ita nichil, ut dixi, Ecclesie Christiane Hebreorum testimonia conferunt, que magis constet ex Gentibus quam ex Iudeis. Sane si sunt aliqua, ut fama est, Sibylle de Christo presagia, aut Hermetis, quem dicunt Trismegistum, aut Orphei, aliorumque in Gentilitate uatum, hec nos aliquanto ad fidem iuuare poterunt, qui ex Gentibus efficimur Christiani: Hebreorum  uero testimonia nobis, etiamsi sint uera, ante fidem inutilia sunt, post fidem superuacua; quia ante quidem eis credere non poteramus, nunc uero ex superfluo credimus.



CAPUT II.

AUGUSTINUS respondit: Prosit hoc nobis loco ad breuitatem respondendi superior tam prolixa responsio. Puto enim iam qui illam legerit, ridet istum talia delirantem, et adhuc dicentem, Christum Filium Dei Hebreos non prenuntiasse Prophetas: in qua sola gente nomen ipsum quod dicitur Christus, et in rege, et in sacerdote sacratissimum fuit ; nec inde sublatum, antequam ipse uenisset, qui in illis figurabatur . Respondeant autem ipsi, Christi nomen unde didicerint. Si a Manicheo, quero ipsi Manicheo quomodo crediderint, ut alios taceam, homines Afri homini Perse: cum Faustus reprehendat Romanos, et Grecos, uel alias Gentes, si Hebreis Prophetis tanquam alienigenis de Christo crediderint; dicatque illis accommodatiora esse uaticinia Sybille et Orphei, uel si qua forte alia sunt uatum Gentilium, ut credatur in Christum: nec attendat in nullis Ecclesiis illa recitari, cum Hebrei Prophete in omnibus gentibus clareant, atque ad Christianam salutem tanta fidelium examina adducant. Dicere autem non esse aptam Gentibus Hebream prophetiam, ut credant in Christum, cum uideat omnes gentes per Hebream prophetiam credere in Christum, ridicula insania est.



CAPUT III.

Displicet uobis talis Christus, qualis per Hebreos prenuntiatus est: et tamen omnes populi Gentium, apud quos Hebream prophetiam nullum pondus auctoritatis habere arbitramini, in talem Christum credunt, qualis per Hebreos prenuntiatus est; accipiendo scilicet Euangelium, quod Deus ante promiserat, sicut Apostolus commemorat, per Prophetas suos in Scripturis sanctis de Filio suo, qui factus est ei ex semine Dauid secundum carnem . Unde propheta Isaias dixit, Erit radix Iesse, qui exsurget regnare in gentibus: in eum gentes sperabunt ; et, Ecce uirgo concipiet, et pariet filium, et uocabunt nomen eius Emmanuel , quod interpretatur, Nobiscum Deus : nec [1 1Kb] putent isti, hominem tantummodo Christum ab Hebreis Prophetis prenuntiatum; hoc enim uidetur tetigisse Faustus, cum ait Christum quidem nostrum Filium Dei; quasi Hebrei Christum suum non Filium Dei dicerent. Ecce nos ostendimus Deum Christum uirginis Filium ex Hebrea prophetia. Nam utique et Iudei carnales, ne hoc solum putarent esse Christum, quod propter nos factus est homo ex semine Dauid, admonet eos ipse Dominus ex prophetia eiusdem Dauid, querens ab eis quid eis uideretur de Christo, cuius eum dicerent esse Filium. Qui cum respondissent, Dauid; ne hoc solum, ut dixi, putaretur, et non respicerent  ad Emmanuel, quod est interpretatum, Nobiscum Deus, Et quomodo, inquit, ipse Dauid in spiritu dicit eum Dominum, dicens: Dixit Dominus Domino meo, Sede ad dexteram meam, donec ponam inimicos tuos scabellum pedum tuorum ? Ecce, inquam, nos ostendimus ex Hebrea prophetia Christum Deum: uos ostendite aliquam prophetiam uestram, unde nomen Christi didiceritis.



CAPUT Iu.

Manicheus enim uester non fuit propheta uenturi Christi: apostolum quippe eius se dicit, impudentissima quidem fallacia; nam constat non solum post Tertullianum, uerum etiam post Cyprianum hanc heresim exortam. Omnes tamen eius epistole ita exordiuntur Manicheus apostolus Iesu Christi. Huic uos de Christo quare credidistis? Quemnam testem uobis sui apostolatus adduxit? nomenque ipsum Christi, quod non scimus nisi in regno Iudeorum in sacerdotibus et regibus institutum, ut non solum ille aut ille homo, sed uniuersa ipsa gens totumque regnum propheta fieret Christi christianique regni, cur iste inuasit, cur usurpauit, qui Prophetis Hebreis uos uetat credere, ut uos falsi Christi fallaces discipulos falsus et fallax apostolus faciat? Postremo, ne diceretur ei, Mentiris, protulerit uobis aliquos et prophetas, secundum assertionem suam Christum prenuntiantes: quid facietis ei, qualem Faustus catechizandum sub exemplo proposuit, qui neque ipsis neque illi credere uoluerit? An Apostolos nostros pro se testes uocabit? Non, opinor, homines producet, sed Libros aperiet: quos non pro se, sed contra se apertos reperiet. Ibi enim Christum natum ex Maria uirgine, ibi Filium Dei factum ex semine Dauid secundum carnem legimus et docemus . Quod si eos infalsatos dixerit, ipse testium suorum fidem oppugnabit: si autem alios, quos dicat Apostolorum nostrorum, codices protulerit, quomodo eis ipse auctoritatem dabit, quam per Ecclesias Christi ab ipsis Apostolis constitutas non accepit, ut inde ad posteros firmata commendatione transcurreret? Quomodo ille, cui non credo, profert mihi Scripturas quibus de illo credam; et eis ipse conatur dare auctoritatem, cum ego ipsi non credam?



CAPUT u.

Si autem fame de Christo credidistis; hoc enim et Faustus magnis angustiis coarctatus, transeunter attigit, ne scilicet aut eos libros proferre cogeretur, quorum auctoritas nulla est, aut ad eos ligaretur, quorum auctoritas ei contraria est: ergo si de Christo fame credidistis, uidete utrum fama idonea testis sit, diligenter considerate quo uos precipitetis. Mala enim multa de uobis fama disseminat, cui credi non uultis. Que igitur ratio est, hanc de Christo uelle ueracem, quam de uobis uultis esse mendacem? Quid quod etiam fame Christi contradicitis? Ea quippe clarior, ea prepollentior, aures et mentes et linguas omnium gentium tenet, que Christo ex semine Dauid secundum Scripturas Hebreas disseminato, implet, quod ibi scriptum est, promissum  Abrahe, et Isaac, et Iacob, In semine tuo benedicentur omnes gentes . Quid ergo respondetis, cuinam de Christo credideritis, quibus testes alienigene non placent? Nostrorum porro Librorum auctoritas, tot gentium consensione, per successiones Apostolorum, episcoporum, conciliorumque roborata, uobis aduersa est: uestrorum autem nulla est, quia et a tam paucis profertur, et ab iis qui Deum et Christum mendacem colunt. Unde contra eorum mendacem doctrinam fit, nisi et ipsi tanquam imitatores Dei et Christi sui mendaces habeantur. Fama uero etiam ipsa consulta, et uos pessimos iactat, et Christum ex semine Dauid contra uos predicare non cessat. uocem Patris de celo non audistis , opera Christi quibus de seipso testificabatur, non uidistis: codices in quibus hec scripta sunt, ut specie christiana fallatis, uelut accipitis; ne tamen contra uos legantur, infalsatos dicitis. Profertis inde Christum dicentem, Si mihi non creditis, operibus credite ; et, Ego sum qui testimonium perhibeo de me, et testimonium perhibet de me, qui misit me, Pater : et non uultis contra uos inde proferri, Scrutamini Scripturas, in quibus putatis uos uitam eternam habere; ipse testimonium perhibent de me; et, Si crederetis Moysi, crederetis et mihi; de me enim ille scripsit; et, Habent ibi Moysen et Prophetas, audiant eos ; et, Si Moysen et Prophetas non audiunt, nec si quis a mortuis resurrexerit, credent ei ! Unde huc existis? unde confiditis? Scripturas tanta auctoritate firmatas commendatasque respuitis, miracula non facitis: que si faceretis, etiam ipsa in uobis caueremus, prestruente nos Domino et dicente, Exsurgent multi pseudochristi et pseudoprophete, et facient signa et prodigia multa, ut fallant, si fieri potest, etiam electos: ecce predixi uobis . Usque adeo nichil credi uoluit aduersus confirmatam Scripturarum auctoritatem, que fidem suam rebus ipsis probat, que per temporum successiones hec impleri et effici ostendit, que tanto antequam fierent, prenuntiauit.



CAPUT uI.

Restat ut rationem uos exhibere dicatis, tam certam et inuictam, ut per seipsam declarata ueritate, nullam testis auctoritatem, nullam miraculi ueritatem requirat. Quid dicitis? quid profertis? quam rationem, quam ueritatem? Fabula illa est longa et uana, puerile ludibrium, et muliebre iocamentum [1 1Kb] , et aniculare deliramentum, continens initium truncum, et medium putridum, et finem ruinosum. Cum enim uobis ex eius initio dictum fuerit, Immortali, inuisibili, incorruptibili Deo, quid factura erat gens tenebrarum, si cum ea pugnare noluisset [2 1Kb] ? et de medio eius, Quomodo est incorruptibilis et incontaminabilis [3 1Kb] Deus, cuius membra in pomis et oleribus manducando et digerendo conteritis ut purgetis? et de fine eius, Quid fecit anima misera, ut  in globo tenebrarum perpetuo uinculo puniatur, que non suo uitio, sed alieno maculata, Deo suo deficiente mundari non potuit, quo mittente polluta est? hesitantibus uobis, et quid respondeatis non inuenientibus, conspuuntur [1 1Kb] tam multi et tam grandes [2 1Kb] et tam pretiosi codices uestri; et multum dolentur [3 1Kb] labores antiquariorum, et saccelli miserorum, et panis deceptorum. Si ergo nec Scripturarum auctoritatis antiquitas, nec miraculorum potestas, nec morum sanitas, nec rationis ueritas, uos asserit; abite confusi, et redite confessi, ipsum esse Christum omnium in se credentium Saluatorem: cuius nomen et cuius Ecclesiam ita exhibent presentia tempora, sicut preterita nuntiarunt; non per quemlibet de cauernosis latebris procedentem, sed quadam gente, et quodam regno ad hoc propagato et instituto, ut ibi de illo cuncta figuris prenotarentur, que nunc expressa rebus agnoscerentur, et ibi per Prophetas predicta scriberentur, que nunc per Apostolos predicata presentarentur [4 1Kb] ?



CAPUT uII.

Proinde constituite uobis aliquem catechizandum gentilem, in quo Faustus defecisse nos risit: ubi non ridendus, sed plangendus ipse defecit. Si enim dixerimus homini gentili, crede Christo, quia Deus est; et responderit, Unde credo? prolataque auctoritate Prophetarum, eis se non credere dixerit, quod illi Hebrei sint, ipse paganus; ostendimus fidem Prophetarum ex iis que uentura cecinerunt et uenisse cernuntur. Credo enim quod eum non lateret, quantas a regibus huius seculi persecutiones prius pertulerit christiana religio: aut si lateret, per ipsam historiam gentium et imperiales leges litteris memorieque mandatas, ei facile probaretur: quod cum tanto ante predictum ex propheta cognosceret dicente, Utquid fremuerunt gentes, et populi meditati sunt inania? Astiterunt reges terre, et principes conuenerunt in unum, aduersus Dominum et aduersum Christum eius: quod non de ipso Dauid fuisse dictum, in eodem ipso psalmo facile apparet. Ibi enim dicitur etiam illud, quod homines quamlibet pertinacissimos ipsa rerum manifestatione confundit, Dominus dixit ad me: Filius meus es tu, ego hodie genui te; postula a me, et dabo tibi gentes hereditatem tuam, et possessionem tuam terminos terre : quod genti Iudeorum in qua regnauit Dauid, non esse concessum; Christi autem nomine longe lateque omnes gentes occupante, nemo dubitat esse completum. Credo moueretur, cum hinc et alia multa ex prophetis audiret, que nunc persequi longum est. uideret etiam ipsos reges terre Christi imperio iam salubriter subiugatos, omnesque gentes eidem seruientes: et legeretur ei de Psalmo tanto ante predictum, Adorabunt eum omnes reges terre, omnes gentes seruient ei : totumque psalmum ipsum, qui figurate  tanquam in Salomonem dicitur, si legere uellet, inueniret Christum uere regem pacificum; hoc enim Salomonis nomen interpretatur: in quo cognosceret completa omnia que ibi dicuntur, longe remotissima ab illo homine Salomone rege Isrel. Illum itidem psalmum, ubi Deus unctus a Deo dicitur, et utique Christus ipsa unctione declaratur; idemque Christus Deus apertissime ostenditur, cum Deus unctus insinuatur : si considerare uellet que ibi de Christo, que de ipsa Ecclesia dicta sunt, que ibi quidem predicta legeret, in orbe autem terrarum impleta conspiceret; uideret quoque ipsa simulacra gentium per Christi nomen sic perire de orbe terrarum, idque ipsum a Prophetis predictum esse disceret: audiret Ieremiam dicentem, Sic dicetis illis: Dii qui celum et terram non fecerunt, pereant a terra, et de sub celo . Item alio loco cum eumdem prophetam dicentem audiret, Domine, fortitudo mea, et adiutorium meum, et refugium meum in die malorum: ad te gentes uenient ab extremo terre, et dicent, Quam falsa possederunt patres nostri simulacra, et non est in eis utilitas! si faciet homo deos et ipsi non sunt dii. Propterea ecce ego ostendam illis in tempore illo; manum meam ostendam illis, et uirtutem meam, et scient quoniam ego Dominus , Hec audiens de Scriptura prophetica, et cernens in uniuersa terra, quid dicam quemadmodum moueretur ad fidem, quando et hoc rebus ipsis probamus, cum per prophetiam ante tempora conscriptam, et his temporibus impletam, corda fidelium sic firmari cognoscimus?



CAPUT uIII.

Iam uero ne hominem, sicut magni quidam homines fuerunt, Christum putaret, idem propheta hoc illi de cogitatione excuteret. Ibi enim sequitur et dicit: Maledictus homo qui spem habet in homine, et firmat carnem brachii sui, et a Domino discedit cor eius: et erit sicut tamarix [1 1Kb] que in deserto est; non uidebit cum uenient bona, et habitabit inter iniquos in terra deserta, in terra salsa que non inhabitabitur: et, Benedictus homo qui confidit in Domino, et erit Dominus spes eius: eritque tanquam lignum fructiferum secus aquam, et in humore mittet radices suas; non timebit cum uenerit estus, et erunt in eo propagines nemorose; in anno siccitatis non timebit, et non deficiet faciendo fructum. Hic certe cum maledictum diceret eum qui spem ponit in homine, eamque maledictionem propheticis similitudinibus explicaret; et benedictum qui in Domino confideret, eamque benedictionem congruis itidem similitudinibus texeret; turbaretur fortasse ille, quomodo ei, ne spem suam in hominem poneret, Deum Christum annuntiaremus, et rursum eum non ex propria natura, sed ex nostra mortalitate suscepta hominem diceremus. Sic enim quidam Deum credendo Christum, et hominem negando errauerunt: et rursus quidam hominem putando, et Deum negando, aut contempserunt, aut in homine  spem suam ponentes, in illud maledictum inciderunt. Hic ergo iste gentilis si turbaretur, diceret contra fidem nostram istum prophetam locutum fuisse: quia nos secundum apostolicam doctrinam non tantummodo Deum Christum diceremus, ut in eo spes securissime ponatur, sed etiam Mediatorem Dei et hominum hominem Iesum ; istum autem Deum tantum dixisse, de natura uero humana nullam fecisse mentionem: ibidem eiusdem prophete uocem audiret se admonentis et corrigentis, Graue cor per omnia, et homo est, et quis agnoscet eum ? Ideo quippe homo, ut graues corde per formam serui ex fide sanarentur, et eum agnoscerent Deum, qui propter eos factus est homo, ne in homine spes eorum esset, sed in homine Deo. Et tamen, graue cor per omnia, et homo est: formam serui accipiens. Et quis agnoscit eum? qui cum in forma Dei esset, non rapinam arbitratus est esse equalis Deo . Et homo est: quia uerbum caro factum est, et habitauit in nobis. Et quis agnoscet eum? quia in principio erat uerbum, et uerbum erat apud Deum, et Deus erat uerbum . Et uere graue cor per omnia: nam et in discipulis eius ipsum graue cor fuit, cum eis dicebat, Tanto tempore uobiscum sum, et non cognouistis me? Quid est enim, Tanto tempore uobiscum sum, nisi quod hic dicitur, Et homo est? Quid est autem illud, Et non cognouistis me? nisi quod hic dicitur, Et quis agnoscet eum? Quem, nisi eum qui dicit, Qui me uidit, uidit et Patrem ? Ut spes nostra non sit in homine, propter illud per prophetam editum maledictum [1 1Kb] : sed sit in homine Deo, id est, in Filio Dei Saluatore Iesu Christo, Mediatore Dei et hominum; et quo Pater maior est propter formam serui, et qui Patri equalis est propter formam Dei.



CAPUT IX.

Dicit et Isaias: Humiliabitur et cadet contumelia hominum [2 1Kb] , et exaltabitur Dominus solus in illa die: et manibus fabricata omnia abscondent in speluncis et in scissuris petrarum et in cauernis terre, a facie timoris Domini et a maiestate uirtutis eius, cum surrexerit confringere terram. Illa enim die proiiciet homo abominationes aureas et argenteas, quas fecerunt ut adorarent superuacanea et noxia . Et forte iste gentilis, quem catechizamus, quem dixit Faustus cum risu dicturum, Non credo Prophetis Hebreis, aliqua manu fabricata idola abscondit in spelunca, aut in scissura petre, aut in cauerna terre, aut aliquem amicum suum scit hoc fecisse, aut in ciuitate, uel in fundo suo scit factum esse a facie timoris Domini, qui per reges terre, secundum eamdem prophetiam, iam sibi seruientes seque adorantes, seuerissimis legibus terram confringit, id est, terreni cordis frangit audaciam. Quomodo ergo dicat, Non credo Prophetis Hebreis, cum et in se ipso completum forte cognoscat, quod olim predictum est a Prophetis Hebreis.



CAPUT X.

Magis uerendum erat, ne tanta rerum euidentia circumfusus, fortasse diceret, posteaquam  ista per mundum fieri ceperunt, Christianos has Litteras composuisse, ut ante diuinitus predicta putarentur, ne quasi temere humanitus facta contemnerentur. Hoc uerendum erat, nisi esset late sparsus lateque notus populus Iudeorum: Cain ille signo accepto, ne ab aliquo interficiatur , et ille Cham seruus fratrum suorum  portando Libros, quibus illi erudiantur, ipse oneretur  . Per eorum quippe codices probamus, non a nobis tanquam de rerum euentu commonitis ista esse conscripta, sed olim in illo regno predicta atque seruata, nunc autem manifestata et impleta: in quibus et ea que ibi minus perspicua sunt, quia in figura contingebant illis; scripta sunt autem propter nos, in quos finis seculorum obuenit , iam nunc illustrata soluuntur; et que umbris futurarum adhuc rerum opacabantur, iam factarum luce manifestantur.



CAPUT XI.

Forte etiam hinc se diceret permoueri, quod ipsi, in quorum Libris hec inueniuntur esse prenuntiata, que nunc cernuntur impleta, non nobiscum tenent eiusdem Euangelii societatem. Cum uero doceretur etiam hoc ab eisdem Prophetis esse predictum, quantum moueretur ad fidem; quis tam demens est, ut non uideat? quis tam impudens [1 1Kb] ut se uidere dissimulet? Quis enim dubitet hoc de Iudeis fuisse prophetatum, cum Isaias dicat, Agnouit bos possessorem suum, et asinus presepe domini sui; Isrel autem me non cognouit, et populus meus me non intellexit ; aut illud quod Apostolus commemorat, Tota die expandi manus meas ad populum non credentem et contradicentem ; et maxime illud, Dedit illis Deus spiritum compunctionis, oculos ut non uideant, et aures ut non audiant et non intelligant ; et multa huiusmodi? Quod si diceret, Quid ergo peccauerunt Iudei, si Deus illos excecauit ne agnoscerent Christum? quantum possemus, imbuendo rudi homini ostenderemus ex aliis occultis peccatis Deo cognitis, uenire iustam penam huius cecitatis: quod non solum dixisse Apostolum de quibusdam, Propter hoc tradidit illos Deus in concupiscentiam cordis eorum, uel in reprobum sensum, ut faciant que non conueniunt , uolentem ostendere quedam peccata manifesta, ex pena uenire quorumdam occultorum; sed nec ipsos hoc tacuisse Prophetas demonstraremus. Nam ne pergam longius, idem Ieremias eo ipso loco, ubi ait, Et homo est, et quis agnoscet eum? ne quasi hoc ipso excusati essent Iudei, quia non cognouerunt, Si enim cognouissent, sicut Apostolus dicit, nunquam Dominum glorie crucifixissent ; sequitur, et ostendit occulti eorum meriti fuisse ut non cognoscerent. Ait enim: Ego Dominus, interrogans corda, et probans renes, ut dem unicuique secundum uias eius, et secundum fructum studiorum eius.



CAPUT XII.

Porro si hoc gentilis ille moueretur, cur etiam ipsi qui appellantur Christiani, in multas hereses uariasque discedunt: neque hoc a Prophetis  Hebreis pretermissum esse doceremus. Tanquam enim esset consequens, ut Iudeis in sua cecitate demonstratis, hoc illi ueniret in mentem, quod etiam multi sub nomine Christiano ab ipsa Christiana societate deuiarent, ipse Ieremias, uelut catechizandi ordinem nobis insinuans, continuo subiecit: Clamauit perdix, congregauit que non peperit, faciens diuitias suas non cum iudicio. Perdix enim nimis contentiosum animal, notum est quanta auiditate ipsius contentionis currat in laqueum. Non enim disputare amant heretici, sed quoquo modo superare impudentissima peruicacia, ut congregent, sicut hic dixit, que non pepererunt. Christianos enim, quos maxime Christi nomine seducunt, iam per ipsius Christi Euangelium natos inueniunt, et faciunt illos diuitias suas: non sane cum iudicio, sed cum temeritate inconsiderata. Non enim intelligunt ibi esse ueram salubrem, et quodam modo germanam atque radicalem christianam societatem, unde istos separauerunt, quos ad suas diuitias congregarunt. Et quia de talibus dicit Apostolus, Sicut enim Iamnes et Mambres restiterunt Moysi, sic et isti resistunt ueritati; homines mente corrupti, reprobi circa fidem: sed ultra non proficient, dementia enim eorum manifesta erit omnibus, sicut et illorum fuit : sequitur et hic Propheta, et dicit de perdice, qui [1 1Kb] congregauit que non peperit, In dimidio dierum eius derelinquent eum, et in nouissimis suis erit insipiens: id est, qui primo tanquam per pollicitationem et ostentationem excellentis sapientie seducebat, erit insipiens, id est, apparebit insipiens. Eis quippe quibus primo sapiens erat, tunc erit insipiens, cum apparebit, quia dementia eius nota erit omnibus.



CAPUT XIII.

Et tanquam ille quem et catechizamus, quereret et diceret, Quo ergo signo manifesto adhuc paruulus, et nondum ualens liquidam discernere a tot erroribus ueritatem; quo manifesto indicio tenebo Ecclesiam Christi, in quem iam credere tanta rerum antea predictarum manifestatione compellor? sequitur idem propheta, et tanquam motus animi eius ordinatissime excipiens, docet eum Ecclesiam Christi ipsam esse predictam, que omnibus eminet et apparet. Ipsa enim est sedes glorie, de qua dicit Apostolus: Templum enim Dei sanctum est, quod estis uos . Unde iste dicit: Sedes autem glorie exaltata est, sanctificatio nostra . Propter hos enim motus paruulorum, qui possunt seduci ab hominibus, manifestationem claritatis Ecclesie Dominus quoque preuidens, ait, Non potest ciuitas abscondi supra montem constituta : quia utique sedes glorie exaltata est, sanctificatio nostra, ut non audiantur illi qui ad religionum scissuras traducunt, dicentes, Ecce hic est Christus, ecce illic. Partes enim ostendunt, dicentes, Ecce hic, ecce illic. Cum illa ciuitas super montem sit; quem montem, nisi eum qui secundum prophetiam Danielis ex paruo lapide creuit, et factus est mons magnus, ita ut impleret uniuersam terram ? Nec  illi audiantur, qui sub nomine quasi secrete et apocryphe ueritatis et hominum paucitatis dicunt, Ecce in cubiculis, ecce in deserto : quia non potest abscondi ciuitas super montem constituta, quia sedes glorie exaltata est, sanctificatio nostra.



CAPUT XIu.

Cum ergo gentilis iste his atque huiusmodi aliis testimoniis Prophetarum de persecutione regum et populorum, de fide regum et populorum, de abolitione idolorum, de cecitate Iudeorum, de probatione codicum ab ipsis custoditorum, de amentia hereticorum, de excellentia sancte Ecclesie uerorum et germanorum Christianorum, ante predicta et nunc impleta conspiceret; quid inueniret fide dignius, quam illos Prophetas, quibus de diuinitate Christi eligeret credere? Etenim si antequam ista fierent, ingererem gentili Prophetas Hebreos, quibus ea futura crederet, que facta nondum uideret, merito fortasse diceret: Quid mihi est cum istis Prophetis, quos unde ueraces probem, non mihi ostenditur? Cum uero tam magna et tam multa que predixerunt, iam ad effectum manifestationemque perducta sint; plane ille, si peruersus esse nollet, nec ista ullo modo contemneret, que tanto ante, et tanto apparatu, preuidenda et prenuntianda commendari meruerunt, nec illos a quibus preuideri et prenuntiari potuerunt. Nullis enim prudentius credimus, uel de preteritis que olim facta sunt, uel de futuris que nondum facta sunt, quam eis qui nobis fidem uerborum suorum tam multis tamque magnis, que ab eis predicta iam facta sunt, probauerunt.



CAPUT Xu.

Sibylla porro, uel Sibylle, et Orpheus, et nescio quis Hermes, et si qui alii uates uel theologi, uel sapientes, uel philosophi Gentium de Filio Dei, aut de Patre Deo uera predixisse seu dixisse perhibentur, ualet quidem aliquid ad Paganorum uanitatem reuincendam, non tamen ad istorum auctoritatem amplectendam; cum illum Deum nos colere ostendimus, de quo nec illi tacere potuerunt, qui suos congentiles populos idola et demonia colenda partim docere ausi sunt, partim prohibere ausi non sunt. At illi sancti auctores nostri eum populum, eam rempublicam, tale regnum, imperante et adiuuante Deo, propagauerunt atque rexerunt, ubi sacrilegium esset, quod istis religio fuit. Itaque si qui illic in cultum simulacrorum et demonum laberentur, aut pena plectebantur, ipsis sue reipublice legibus, aut liberrimo tonitru [1 1Kb] cercebantur propheticis uocibus. Unus enim ab eisdem colebatur Deus, qui fecit celum et terram, prophetico sane ritu, hoc est, significatiuo futurorum; qui ritus aboleretur, cum illa uenissent que per eum significabantur esse uentura: quandoquidem ipsum regnum magnus quidam propheta fuit, ubi rex, et sacerdos mystica significatione ungebantur ; quod non ante, ipsis quoque Iudeis ignorantibus, ac per hoc inuitis ablatum est, nisi cum uenisset ille gratia spirituali  unctus Deus pre participibus suis, ille sanctus sanctorum , idem uerus rex consulendo nobis, et idem uerus sacerdos se ipsum offerendo pro nobis. Quamobrem quantum distat de Christi aduentu inter predicationem Angelorum et confessionem demoniorum, tantum inter auctoritatem Prophetarum et curiositatem sacrilegorum.



CAPUT XuI.

His et talibus, que nunc breuiter tangimus, tunc forte pro necessitate depellendi ueternosi erroris aliquanto latius disputatis, et robore uberioris probationis assertis, ille gentilis quem nobis catechizandum Faustus proposuit, si salutem suam peccatis suis preponeret, profecto moueretur ad fidem: qua imbutus et in Ecclesie catholice gremio fouendus collocatus, consequenter etiam moneretur quos mores tenere deberet. Neque perturbaretur eorum multitudine, in quibus ea non inueniret que obseruare iuberetur: quamuis cum eo corporaliter congregarentur in Ecclesiam, et eadem Sacramenta perciperent. Sciret cum paucis hereditatem Dei, cum multis autem signacula eius participanda: cum paucis communicare sanctitatem uite, et donum caritatis diffuse in cordibus nostris per Spiritum sanctum qui datus est nobis , ad quem fontem interiorem nullus alienus accedit; cum multis autem sanctitatem Sacramenti, quod qui manducat et bibit indigne, iudicium sibi manducat et bibit , qui autem manducare contemnit, non habebit in se uitam , et ideo non perueniet ad uitam eternam. Eosdemque paucos, in comparatione multitudinis malorum, paucos dici; esse autem per se ipsos consideratos in magno numero, diffusos toto orbe terrarum, crescentes inter zizania, et cum palea usque ad diem messis et uentilationis . Hoc in Euangelio dictum est, hoc a Prophetis ante predictum. Ante enim predictum est, Sicut lilium in medio spinarum, ita proxima mea in medio filiarum . Ante predictum est, Inhabitaui in tabernaculis Cedar; cum his qui oderant pacem, eram pacificus . Ante predictum est, Signa in fronte eos [1 1Kb] qui gemunt et merent ob iniquitates populi mei, que fiunt in medio eorum . Itaque iste gentilis, quem tali alloquio firmaremus, iam factus ciuis sanctorum et domesticus Dei, nec iam alienus ab Isrel , sed uerus Isrelita, in quo dolus non esset , disceret etiam ista uerba ex corde simplici dicere, que subsequenter contexit idem ipse Ieremias: Patientia Isrel, Domine; uniuersi qui te derelinquunt, terreantur. Cum enim de perdice dixisset, qui [2 1Kb] clamat et congregat que non peperit, commendauit excellentiam ciuitatis super montem posite que abscondi non potest, ut ab Ecclesia catholica hominem heretici non separent [3 1Kb] , dicens, Sedes autem  glorie exaltata est, sanctificatio nostra. Deinde quasi ueniret in mentem, Quid ergo facimus de tam multis malis, qui tanto amplius ubique permixti sunt, quanto excellentior est Christi gloria in unitate omnium gentium? subiecit statim, Patientia Isrel, Domine. Patienter enim ferendum est quod ait, Sinite utraque crescere usque ad messem : ne impatientia tolerandi malos, relinquantur boni, qui proprie sunt corpus Christi; et ideo cum ipsi relinquuntur, ille relinquitur. Unde subiecit atque addidit, Uniuersi qui te derelinquunt, terreantur: confundantur qui recesserunt in terram. Terra est enim homo de se presumens, atque alios ut de ipso presumatur inducens: et ideo sequitur, Euertentur, quoniam dereliquerunt fontem uite Dominum. Quid enim aliud clamat perdix, nisi apud se esse et a se dari fontem uite, ad quem congregati recedant a Christo, Christi promissione decepti, cuius nomine iam tenebantur imbuti? Non enim quos peperit, congregat: sed ut congreget quos non peperit, dicit, Salus quam Christus promisit, apud me est; ego dabo. Sed uide quid iste dicat, Sana me, Domine, et sanabor; saluum me fac, et saluus ero. Unde Apostolus dicit, Nemo glorietur in homine : et iste subiungit, Quoniam gloriatio mea tu es . His modis nos instruimus hominem ex apostolica propheticaque doctrina, ut edificetur super fundamenta Apostolorum et Prophetarum .



CAPUT XuII.

Faustus autem quomodo persuaderet diuinitatem Christi, homini gentili, quem constituit dicentem, Nec Prophetis credo de Christo; nec Christo de Prophetis? An Christo crederet de se ipso dicenti, cui non crederet de aliis testificanti? uere ridiculum est hoc putare. Quem semel enim dignum fide non duceret, aut omnino nichil ei crederet, aut potius pro aliis quam pro se ipso testificanti crederet. Hic forte Faustus irrisus, Sibyllas homini legeret, et Orpheum, et ceteros huiusmodi, si quos alios Gentilium reperiret de Christo aliquid prenuntiasse? Sed non faceret: eos quippe sibi incognitos fassus est, dicens, Sane si sunt aliqua, ut fama est, Sibylle de Christo presagia, aut Hermetis, quem dicunt Trismegistum, aut Orphei aliorumque in Gentilitate uatum. Horum ergo iste litteras nesciens, quandoquidem per famam putat esse aliquos tales, non eas utique legeret illi dicenti, Nec Prophetis credo, nec Christo. Quid igitur faceret? An proferret Manicheum, et ex illo commendaret Christum? Nunquam hoc fecerunt: sed potius de Christo, cuius iam nomen ubique dulciter clarum est, Manicheum semper commendare conati sunt, ut hoc melle scilicet uenenati sui poculi labra perungerent. Cum enim Christus promiserit suis, missurum se Paracletum, id est, consolatorem uel aduocatum, Spiritum ueritatis ; per hanc promissionis occasionem, hunc Paracletum dicentes esse Manicheum, uel in Manicheo, subrepunt in hominum mentes ignorantes ille a Christo promissus quando sit missus. Qui autem legerunt canonicum librum, qui Actus Apostolorum inscribitur,  uident illam Christi promissionem illic rursus commemoratam, et illic manifestissime impletam . Sed modo querimus, unde illi gentili fidem faceret de Christo? Puto enim neminem esse tam cecum, qui uelit dicere, Manicheo credo: cum dicat, Christo non credo. Deinde si non ridens, saltem stomachans diceret, Itane Persicis libris me iubes credere, qui Hebreis me dixisti [1 1Kb] non credere? Quomodo ergo capturus es, heretice, istum hominem, nisi iam nomini Christi aliquo modo subditum inueneris; ut quia ille iam Christo credendum esse non dubitat, tanquam melius predicanti Christum Manicheo deceptus acquiescat? Ecce est ille perdix congregans que non peperit. Itane eum nondum derelinquitis, uos quos congregat, et nondum uobis apparet insipiens, qui dicit Hebreorum testimonia nobis [2 1Kb] , etiam si uera sint, ante fidem inutilia esse, post fidem superuacua.



CAPUT XuIII.

Abiiciant ergo qui crediderunt, omnes libros per quos factum est ut crederent. Nam si hoc uerum est, cur uel ipsum Euangelium Christi a fidelibus legatur, non uideo. Ante fidem quippe inutile est, quia ille gentilis, quem ridentem ridendus, uel potius flendus Faustus inducit, non credit Christo. Post fidem autem superuacuum, si etiam ueris de Christo preconiis iam superfluo creditur, cum in eum creditum fuerit. Hic forte dicetis: Sed Euangelium debet legere iam fidelis, ne obliuiscatur quod credidit. Sic ergo, insani, etiam Prophetarum uera testimonia, ne obliuiscatur quare crediderit: quod si oblitus fuerit, firmum apud eum non poterit esse quod credidit. Aut proiicite iam libros Manichei, quibus testibus credidistis lucem pugnasse cum tenebris, que lux ipse Deus erat; et ut posset ligare lux tenebras, prius esse lucem a tenebris deuoratam, et ligatam, et inquinatam, et dilaniatam: quam uos manducando recreatis, et soluitis, et purgatis, et sanatis, ut uobis merces retribuatur, ne cum illa que liberari non potuerit, in globo eterno damnemini. Hanc fabellam quotidie et moribus et uocibus cantatis: cur adhuc in  ea queritis testimonia librorum, ut in rebus superfluis et conficiendis codicibus uestris aliena substantia consumatur, et Dei uestri ligata teneatur [1 1Kb] ? Incendite omnes illas membranas, elegantesque tecturas decoris pellibus exquisitas [2 1Kb] , ut nec res superflua uos oneret, et Deus uester inde soluatur, qui tanquam pena seruili etiam in codice ligatus tenetur. Nam si possetis libros uestros uel elixatos comedere, quantum membris Dei uestri beneficium prestaretis? An et si fieri posset, carnis immunditia prohiberet paginas ab epulis uestris? Imputet ergo sibi encausti munditia, que corio inhesit agnino. Sed et hoc uos fecistis, qui tanquam primo bello uestro, id quod mundum erat [3 1Kb] in calamo, immunditie membranarum scribendo affixistis: nisi quod colores contrario testimonio uos arguunt. uos enim potius ad lucem candidarum paginarum, cum tenebris atramenti uenistis. Nobis debetis irasci talia dicentibus, an uobis talia credentibus, ut, uelitis, nolitis, ista consequantur? Nos autem et ad commemorationem fidei nostre, et ad consolationem spei nostre, et ad exhortationem caritatis nostre, Libros propheticos et apostolicos legimus alterutris uocibus sibimet concinentes; et ea concinentia, tanquam celesti tuba, et a torpore mortalis uite nos excitantes, et ad palmam superne uocationis extendentes. De Libris enim propheticis quiddam cum commemorasset Apostolus, sicut scriptum est, Opprobria exprobrantium tibi ceciderunt super me ; continuo subiungit utilitatem diuine lectionis: Quecumque enim ante scripta sunt, inquit, ut nos doceremur, scripta sunt; ut per patientiam et consolationem Scripturarum spem habeamus ad Deum . Sed contradicit Faustus Fiat ergo illi quod dicit Paulus: Si quis uobis euangelizauerit preterquam quod accepistis, anathema sit .



LIBER QUARTUS DECIMUS.



CAPUT PRIMUM.


FAUSTUS dixit: Quare Moysen non accipitis? Amoris pietatisque causa, qua colimus Christum. Quis enim irreligiosus adeo est, ut eum libenter aspiciat [1 1Kb] , qui suo maledixerit patri? Quapropter et nos Moysen, quanquam humanorum nulli unquam diuinorumque pepercerit blasphemando, plus tamen hinc exsecramur, quod Christum Filium Dei, qui nostre salutis causa pependit in ligno, diro deuotationis [2 1Kb] conuicio lacessiuit: utrum uolens, an  casu, tu uideris. Neutro enim horum excusatus erit aut commendatus, ut debeat accipi. Ait enim maledictum esse omnem qui pendet in ligno . Hunc ergo tu uis ut accipiam, huic ut credam: cum si diuinus fuit, constet eum scientem uolentemque maledixisse Christo; si uero nolens nesciensque maledixerit, constet eum non fuisse diuinum. Tu ergo elige utrumuis, aut Moysen prophetam non fuisse, et imprudentia peccasse, ut dum aliis ex more suo maledicit, nesciens blasphemauerit et Deum; aut fuisse quidem diuinum, nec futura hec ignorauisse, sed inuidentem tamen nostre saluti, que futura erat ex ligno, in eius auctorem maledici oris sui uenena  prompsisse. Et quis ergo credat hunc uidisse aut cognouisse Patrem, qui sic lacerauerit Filium: hunc aduentum Filii potuisse predicere, qui ascensionis eius ignorauerit exitum? Huc accedit, quod illud etiam considero, quam late hoc sit sparsum conuicium, quamque multa comprehendat et uiolet: ut omnes etiam tangat iustos et martyres, quotquot similis passionis exitu defuncti sunt uita, ut Petrus, et Andreas, ac reliqui eiusdem sortis. Quos nisi Moyses aut ut non propheta, nescisset, aut ut malignus odisset, si fuit propheta, non tam crudelis deuotationis contumelia lacerasset. Neque enim uulgo saltem eos maledictos dicit, id est, apud homines tantum, sed maledictos Deo. Quod si ita est, unde iam benedictionis relinquetur spes uel Christo, uel Apostolis, uel ipsis nobis, si nominis eius causa [1 1Kb] crucifigi contingat? Quam denique imprudens erat et uacans inspiratione diuina, ut cogitare nequiuerit diuersis ex causis homines in ligno suspendi; alios quidem ob iniquum facinus, quosdam uero iustitie causa, et propter Deum: idcircoque confuse omnes et sine discretione ulla sub idem coniecit maledictum: cum esset dicendum, si ei prudentia inesset ulla, non dicam diuinatio, et si adeo crux offenderat eum, ut sola excepta abdicataque esset ex omni genere punitionum, maledictum esse sceleratum et impium omnem qui pependisset in ligno; ut esset discretio aliqua inter iustos et iniustos: quanquam ne sic quidem uera dixisset, cum latronem Christus de ligno secum introduxerit in paradisum Patris sui . Ubi est ergo, Maledictus omnis qui pendet in ligno? An Barabbas latro ille insignis, qui non solum in ligno suspensus minime est, sed etiam Iudeorum rogatu emissus e carcere , magis fuit benedictus, quam ille qui cum Christo de cruce ascendit in celum? Quid denique, quod etiam eum maledictum uocat, qui solem adorauerit, aut lunam ? Si ergo sub gentili positus rege, solem adorare cogar, et cum restitero, maledictum hoc metuens iubear crucifigi, in aliud eius incurram maledictum, quod aduersus eum deprompsit qui pendet in ligno? An ipsi quidem bonis omnibus maledicere consuetum est? Nos uero tanti deuotationes eius estimare debemus, quanti sunt stomachantium uetularum. Sic enim et Dei omnes pueros ac uirgines pari deuotatione prosequitur dicens, maledictum esse omnem qui non suscitauerit semen in Isrel . Quod eque conuicium principaliter quidem Iesum tangit, qui ortus et ipse, ut dicitis, ex Iudeis, nullam tamen inter eos seruande posteritatis causa sobolem suscitauit. Deinde et discipulos eius, quorum nonnullos quidem ab uxoribus seiunxit, quos copulatos inuenerat: quosdam uero et coniungi uetuit, quos deprehendit intactos. Qua de re Moyseos impunitam hanc linguam, maledictorum iaculis Christum lumen, sanctimoniam, diuina omnia petentem, iure nos cognoueris exsecratos. Ac ne forte multum interesse putes inter suspensum et crucifixum; nam et hoc in presidium  uobis defensionis soletis assumere; commentis hisce uestris Paulum audias prescribentem, Christus nos redemit de maledicto Legis, factus pro nobis maledictum: quia scriptum est, Maledictus omnis qui pendet in ligno .



CAPUT II.

AUGUSTINUS respondit: Pius homo Faustus dolet Christum esse maledictum a Moyse, et ob hoc odit Moysen, quia diligit Christum. Interim, antequam aperiam in quam magno sacramento, et quam pie dictum sit, Maledictus omnis qui in ligno pependerit , istos pios homines interrogo, cur irascantur Moysi, quandoquidem maledictum eius ad Christum istorum non peruenerit. Si enim Christus pependit in ligno, clauis utique affixus est. Unde etiam ipsas cicatrices post resurrectionem discipulo minus credulo demonstrauit . Quod si ita est, utique uulnerabile atque mortale corpus habuit, quod isti nolunt fateri. Si ergo et illa uulnera, et ille cicatrices false erant, falsum est et quod pependit in ligno. Non itaque potuit ad eum illa maledictio peruenire, non est quod succenseant ei a cuius ore processit. Itaque si ipsi irasci se fingunt ei qui maledixerit false morti Christi, quod secundum ipsos dixerim; quomodo fugiendi sunt, qui non maledicunt Christum, sed quod est exsecrabilius, criminantur? Si enim non est accipiendus qui maledictum ingerit mortalitati; quomodo est detestandus qui fallaciam obiicit ueritati? Sed iam uideamus ex occasione calumniantium hereticorum, quomodo illud sacramentum fidelibus exponatur.



CAPUT III.

Mors hominis ex pena peccati est, unde et ipsa peccatum dicitur: non quia peccat homo dum moritur, sed quia ex peccato factum est ut moriatur. Sicut alio modo dicitur lingua proprie caro que intra dentes sub palato mouetur; et alio modo dicitur lingua, quod per linguam fit; secundum quem modum dicitur alia lingua greca, alia latina: et manus alio modo dicitur ipsum proprie corporis membrum quod mouemus ad operandum, et alio modo manus dicitur scriptura que fit per manum. Dicimus enim, Prolata est manus eius: Lecta est aduersus eum manus eius: Habeo manum tuam: Recipe manum tuam. Manus utique proprie membrum est hominis: non autem opinor illam scripturam membrum esse hominis, et tamen dicitur manus, eo quod manu facta sit. Sic et peccatum, non tantum ipsum opus malum, quod pena dignum est; sed etiam ipsa mors, que peccato facta est, peccatum appellata est [1 1Kb] . Illud itaque peccatum, quo reus esset mortis, non commisit Christus: illud autem alterum, id est, mortem, que peccato inflicta est humane nature, suscepit pro nobis. Hoc suspendit in ligno, hoc maledictum est per Moysen: ibi mors damnata est ne regnaret, et maledicta est ut periret. Quapropter per Christi tale peccatum, damnatum est et nostrum peccatum ut nos liberaremur, ne regnante peccato nos damnati remaneremus.



CAPUT Iu.


Quid ergo miratur Faustus maledictum esse peccatum, maledictam esse mortem, maledictam esse mortalitatem carnis sine peccato Christi, ex peccato tamen hominis etiam in Christo factam? Ex Adam quippe corpus assumpsit, quia ex Adam uirgo Maria, que peperit Christum. Dixerat autem Deus in paradiso, Qua die tetigeritis, morte moriemini : hoc est maledictum, quod pependit in ligno. Ille neget Christum maledictum, qui negat et mortuum. Qui autem confitetur et mortuum, et negare non potest mortem de peccato esse, et ob hoc etiam ipsam peccatum uocari, audiat Apostolum dicentem, Quoniam uetus homo noster simul cum illo crucifixus est ; et intelligat quem maledictum Moyses dixerit. Ideoque securus [1 1Kb] Apostolus ait de Christo, Factus pro nobis maledictum : sicut non timuit dicere, Pro omnibus mortuus est . Hoc est enim, mortuus est, quod maledictus: quoniam mors ipsa ex maledicto est, et maledictum est omne peccatum, siue ipsum quod fit, ut sequatur supplicium, siue ipsum supplicium, quod alio modo uocatur peccatum, quia fit ex peccato. Suscepit autem Christus sine reatu supplicium nostrum, ut inde solueret reatum nostrum, et finiret etiam supplicium nostrum.



CAPUT u.

Ex ingenio meo ista dixerim, si non Apostolus toties hoc inculcat, ut et dormientes excitet, et calumniantes offocet. Misit, inquit, Deus Filium suum in similitudinem carnis peccati, ut de peccato damnaret peccatum in carne . Non erat ergo illa caro peccati, quia non de traduce mortalitatis in Mariam per masculum uenerat: sed tamen quia de peccato est mors, illa autem caro quamuis ex uirgine, tamen mortalis fuit; eo ipso quo mortalis erat, similitudinem habebat carnis peccati. Hoc appellat etiam peccatum, consequenter dicens, Ut de peccato damnaret peccatum in carne. Item alio loco, Eum, inquit, qui non nouerat peccatum, peccatum pro nobis fecit, ut nos simus iustitia Dei in ipso . Cur ergo timeret Moyses dicere maledictum, quod Paulus non timuit dicere peccatum? Plane hoc Propheta et preuidere debuit, et predicere, paratus ab hereticis cum Apostolo reprehendi. Quisquis enim reprehenderit Prophetam dixisse, maledictum; cogitur reprehendere Apostolum dixisse, peccatum: nam utique maledictum comes peccati est.



CAPUT uI.

Nec ideo maior inuidia est, quod addiderit, Deo, ut diceret, Maledictus Deo omnis qui pependerit in ligno. Nisi enim Deus odisset peccatum, et mortem nostram, non ad eam suscipiendam atque delendam Filium suum mitteret. Quid ergo mirum, si maledictum est Deo, quod odit Deus? Tanto enim libentius nobis donat immortalitatem, que futura est Christo ueniente, quanto misericordius odit mortem nostram, que in ligno pependit Christo moriente. Quod autem additum est, omnis, ut diceretur, Maledictus omnis qui in ligno pependerit, non sane Moyses minus preuidit etiam iustos in cruce futuros, sed bene  preuidit hereticos ueram mortem Domini negaturos, et ideo uolentes ab hoc maledicto Christum seiungere, ut a mortis etiam ueritate seiungerent. Si enim uera illa mors non erat, nullum maledictum Christo crucifixo pependit in ligno, quia nec uere crucifixus est. Sed contra longe futuros hereticos, quam de longe clamat Moyses, Sine causa tergiuersamini, quibus displicet [1 1Kb] ueritas mortis Christi, Maledictus omnis qui pendet in ligno: non ille aut ille, sed omnis omnino! Etiamne et Filius Dei? Etiam prorsus. Nam hoc est quod non uultis: inde satagitis, inde seducitis. Displicet enim uobis maledictus pro nobis, quia displicet mortuus pro nobis. Tunc enim extra maledictum illius Adam, si extra illius mortem. Cum uero ex homine et pro homine mortem suscepit, ex illo et pro illo etiam maledictum quod morti comitatur, suscipere non dedignatus est etiam ille, prorsus etiam ille Filius Dei semper uiuus in sua iustitia, mortuus autem propter delicta nostra , in carne suscepta ex pena nostra. Sic et semper benedictus in sua iustitia, maledictus autem propter delicta nostra, in morte suscepta ex pena nostra: ac per hoc additum est, omnis, ne Christus ad ueram mortem non pertinere diceretur, si a maledicto, quod morti coniunctum est, insipienti honorificentia separaretur.



CAPUT uII.

Qui autem ex ueritate euangelica fidelis est, intelligit tam non esse contumeliam Christi ex ore Moysi, cum eum dixit maledictum, non ex diuinitate maiestatis sue, sed ex conditione pene nostre, ex qua in ligno suspensus est; quam non est laus Christi ex ore Manicheorum, cum eum negant carnem habuisse mortalem, in qua ueram mortem pateretur: quia ex illo prophetico maledicto laus intelligitur humilitatis, ex isto heretico quasi honore crimen obiicitur falsitatis. Si ergo negas maledictum, nega mortuum: si negas mortuum, non iam contra Moysen, sed contra Apostolos dimicas. Si autem confiteris mortuum, confitere suscepisse penam peccati nostri sine peccato nostro. Iam uero ubi audis penam peccati, aut ex benedictione crede uenientem, aut ex maledictione: si ex benedictione uenit pena peccati, opta esse semper in pena peccati; si autem optas inde liberari, crede per diuine sententie iustitiam ex maledictione uenisse. Confitere ergo maledictum suscepisse pro nobis, quem confiteris mortuum esse pro nobis; nec aliud significare uoluisse Moysen, cum diceret, Maledictus omnis qui in ligno pependerit; nisi, Mortalis omnis et moriens omnis qui in ligno pependerit. Poterat enim dicere, Maledictus omnis mortalis; aut, Maledictus omnis moriens: sed hoc est quod asserit Propheta [2 1Kb] , quia sciebat Christi mortem in cruce pensuram, et futuros hereticos qui dicerent, Pependit quidem in ligno, sed specie quadam, non ut uere moreretur. Clamando ergo, Maledictus, nichil aliud clamauit, nisi quia uere mortuus, sciens mortem hominis peccatoris, quam sine peccato ipse suscepit, de illo maledicto uenientem  quo dictum est, Si tetigeritis, morte moriemini . Ad hoc pertinet et serpens ille in ligno suspensus, quo significaretur non falsam mortem Christum finxisse, sed illam ueram in ligno passionis sue suspendisse, in quam serpens ille hominem male suadendo deiecit. Quam ueram mortem nolunt isti conspicere: et ideo non sanantur a ueneno serpentis, sicut in eremo quicumque illum attenderent sanabantur .



CAPUT uIII.

Itaque fatemur ab imperitis dici, aliud esse affigi ligno, aliud in ligno pendere. Sic enim quidam putant soluendam esse istam questionem, ut Iudam dicant a Moyse maledictum qui laqueo se suspendit; quasi primo nouerint utrum ex ligno an ex lapide se ille suspenderit. Sed uerum est, quod et Faustus commemorauit, Apostolum non sinere aliud intelligere, quam de Christo esse predictum. Sed talis imperitia nonnullorum Catholicorum, uenatio Manicheorum est. Tales enim solent insectari, tales suis fallaciis irretire: tales in eos cecideramus, tales heseramus; tales, non uiribus nostris, sed Dei misericordia eruti sumus.



CAPUT IX.

Que autem diuina Moyses lacessiuit, sicut Faustus criminatur dicens, quod humanorum nulli unquam diuinorumque pepercerit? Dixit enim, et abiit: nichil sategit probare, nichil curauit ostendere. Nos autem scimus Moysen omnia uere diuina pie laudasse, et pro sui temporis congruentia sueque dispensationis gratia, iuste humana rexisse. Exigant isti ut hoc doceam, cum et ipsi docere conati fuerint quod Faustus obiicit, caute quidem, ut erat acutus, sed ob hoc incautus, quia suo acumine se perimebat. Felix enim cor acutum ad ueritatem, infelix contra ueritatem. Non dixit, hominum nulli unquam deorumque pepercerit, sed, humanorum, inquit, et diuinorum. Si enim diceret eum Deo non pepercisse, facile conuinceretur false criminationis; cum Moyses inueniretur ubique honorare ac predicare Deum uerum, qui fecit celum et terram. Si autem diceret, nulli deorum pepercisse, proderet se Christianis illos deos colere, a quibus adorandis Moyses prohibet: atque ita sub alas Catholice matris pullis fugientibus non congregaret que non peperit. Ut ergo insidias tenderet paruulis, dixit diuinorum nulli pepercisse Moysen, quo possent neque Christiani, aperto deorum cultu, fugere impietatem istorum nimis abhorrentem a religione Christiana, et Pagani eis fauere aduersum nos, qui Moysen scirent contra idola et contra deos Gentium, que sunt demonia, multa uera et digna dixisse.



CAPUT X.

Quod si istis displicet, aperte se fateantur idolorum uel demoniorum esse cultores: quod quidem ignoranter essent, eo ipso solo quod essent heretici. De talibus enim dixit Apostolus: Quia in nouissimis temporibus recedent quidam a fide, intendentes spiritibus seductoribus, doctrinis demoniorum in hypocrisi mendaciloquorum . Qui enim nisi demones, quibus est amica fallacia, istis persuaderent quod Christus fallaciter passus, fallaciter  mortuus sit, fallaciter cicatrices ostenderit; id est, non uere passus, nec uere mortuus sit, nec ille uere fuerint ex ueris uulneribus cicatrices? Que sunt euidentiores doctrine mendaciloquorum demoniorum, quam iste quibus persuadetur Filium Dei, id est ipsam ueritatem, esse mendacem? Sed isti in doctrina sua habent et apertam, non quidem demoniorum, sed tamen creature culturam, quam damnat Apostolus, dicens: Et coluerunt, et seruierunt creature potius quam Creatori .



CAPUT XI.

Proinde isti in phantasmatibus fabularum suarum idola et demonia nescientes colunt: in sole autem et luna nouerunt se seruire creature; et quod putant se etiam Creatori seruire, multum falluntur: phantasmati enim suo seruiunt, Creatori autem nullo modo seruiunt, quando ea negant Deum creasse, que aperte Apostolus ad Dei creaturam pertinere demonstrat, dicens, cum de cibis et carnibus ageret, Omnis enim creatura Dei bona est, et nichil abiiciendum quod cum gratiarum actione percipitur . uidete quid sit sana doctrina, quam non ferentes uos ad fabulas conuertistis. Quomodo Apostolus et creaturam Dei laudat, et ei tamen cultum religionis exhiberi uetat: sic et Moyses  solem et lunam uera laude laudauit, cum eos factos a Deo, et in celesti ordine ad peragenda sua opera collocatos, sicut est, ita narrauit: Solem in potestatem diei, lunam in potestatem noctis . Falsis autem uestris laudibus sol et luna non gaudent. Diabolus nouit falsa laude gaudere, preuaricatrix creatura. Potestates uero celorum, que peccato non lapse sunt, artificem suum in se laudari uolunt: quarum illa uera laus est, qua Creatori illarum non fit iniuria. Fit autem cum dicitur quod partes eius sunt, aut membra eius, aut aliquid substantie ipsius. Ille enim perfectus, et nullius indigens, et nusquam defluens, neque discissus, neque per loca distentus, apud se totus incommutabilis, sibique sufficiens, se ipso beatus, propter abundantiam bonitatis per uerbum suum dixit, et facta sunt; mandauit, et creata sunt . Proinde si terrestria corpora, de quibus loquebatur Apostolus cum cibum nullum immundum diceret, bona sunt, quia omnis creatura Dei bona est; quanto magis celestia, in quibus excellunt sol et luna! cum ipse Apostolus dicat, Corpora celestia et corpora terrestria; sed alia est celestium gloria, alia terrestrium .



CAPUT XII.

Non ergo conuiciatur Moyses soli et lune, cum eos uetat adorari; sed eos laudat tanquam creaturam celestem: Deum autem laudat tanquam creatorem celestium et terrestrium; nec uult offendi Deum, cum illi pro illo adorantur, qui propter illum et ex illo laudantur.

At quam sibi Faustus argute reprehendere uisus est, quod etiam maledictum uocat Moyses, qui solem  adorauerit ac lunam. Si ergo, inquit, sub gentili positus rege, solem cogar adorare, et cum restitero, maledictum hoc metuens, iubear crucifigi, in aliud eius incurram maledictum, quod aduersus eum deprompsit, qui pendet in ligno. uos quidem nullus rex gentilis cogit adorare solem, quod nec ipse sol cogeret, si in terra regnaret, quia nec nunc a uobis hoc uult fieri: sed sicut Creator ipse impios blasphematores suos usque ad iudicium sustinet, sic et ipsa celestia tolerant uanos adoratores suos usque ad iudicium Creatoris sui  . Tamen mementote Christianum regem non posse cogere ut sol adoretur. De gentili enim rege exemplum Faustus proposuit, sciens profecto ad Gentiles pertinere quod facitis, cum solem adoratis. Non est ergo hoc christianum: sed ubique iam perdix nomen Christi ponit, ut congreget que non peperit . uidete tamen quam facile respondeat ueritas, et sana doctrina quam facile disrumpat hunc uestre questionis tanquam ineuitabilem et bicipitem laqueum. Ecce faciamus aliquem armatum regia potestate comminari homini christiano, ut si solem adorare noluerit, suspendatur in ligno. Si declinauero, inquis, maledictum, quod Lex prompsit in solis adoratorem, incidam in illud quod eadem Lex prompsit in eum qui pependerit in ligno. Ita uero turbaberis: sed tu, imo nec tu, qui et nullo cogente adoras solem. At uero Christianus edificatus super fundamentum Apostolorum et Prophetarum , attendit singulas causas, et singula maledicta: uidet unum pertinere ad corpus mortale, quod ligno suspenditur; alterum ad animum, quo sol adoratur. Etsi enim corpus inclinatur in adorando, animus tamen aut colit quod adorat, aut fingit; utrumque autem perniciosum est. Quapropter quoniam maledictum in utroque mors meruit, sicut mors est corporis in ligno pendere, ita mors animi est solem adorare. Eligendum est igitur maledictum in corporis morte, quo maledicto et ipsum corpus in resurrectione liberabitur: deuitandum autem maledictum in anime morte, ne cum suo corpore in eterno igne damnetur. Hanc enim questionem nobis Dominus soluit, dicens: Nolite timere eos qui corpus occidunt, animam autem non possunt occidere: sed eum timete qui habet potestatem et animam et corpus occidere in gehennam ignis . Tanquam diceret, Nolite timere maledictum corporalis mortis, quod  temporaliter soluitur: sed timete maledictum spiritualis mortis, per quod anima in eternum cum suo corpore cruciatur. Ecce non est anicularis maledictio, sed prophetica predictio, Maledictus omnis qui pendet in ligno. Sic enim aufert Christus de maledicto maledictum, quomodo de morte mortem, de peccato peccatum. Sic ergo non blasphemauit Moyses dicendo, Maledictus omnis qui pendet in ligno: quomodo non blasphemauerunt Apostoli dicendo, Mortuus est ; et, uetus homo noster confixus est cruci cum illo ; et, De peccato damnauit peccatum ; et, Eum qui non nouerat peccatum, peccatum pro nobis fecit ; et multa huiusmodi. uos autem cum horretis maledictum Christum, fatemini uos horrere mortem Christi. Ubi apparet uestra, non anicularis maledictio, sed diabolica simulatio, qui mortem Christi corporis, anime uestre morte non creditis. Quam tamen mortem Christi non ueram, sed simulatam suadetis: quasi non audeatis per nomen christianum homines fallere, nisi ipsum Christum magistrum fallacie faciatis.



CAPUT XIII.

Quod autem inuidus continentie uel uirginitati Fausto Moyses uisus est, quia dixit, Maledictus omnis qui non suscitauerit semen in Isrel ; legant Isaiam clamantem, Hec dicit Dominus spadonibus omnibus: Qui obseruauerint precepta mea, et elegerint que ego uolo, et custodierint testamentum meum; dabo illis in domo mea et in muro meo locum nominatum, meliorem filiorum et filiarum: nomen eternum dabo illis, et non deerit illis . Aut si contrarium putant Isaiam Moysi, hic eis placeat, si ille displicet; non est parum aduersus istos. Nobis enim sufficit scire unum Deum locutum et per Moysen et per Isaiam: et maledictum esse omnem qui non suscitauerit semen in Isrel, siue tunc, cum populo secundum carnem propagando etiam carnalis prolis operatio in coniugali castitate ad officium ciuicum [1 1Kb] pertinebat; siue nunc, ne quisquam spiritualiter natus, putet sibi debere sufficere, nec instet dominicis lucris, quibus quisque pro modulo suo predicando Christum, debet generare christianos. Ita illa diuina sententia tempora utriusque Testamenti mira breuitate complectitur, Maledictus omnis qui non suscitauerit semen in Isrel.



LIBER QUINTUS DECIMUS.



CAPUT PRIMUM

FAUSTUS. dixit: Quare non accipitis Testamentum uetus? Quia et omne uas plenum superfusa non recipit, sed effundit: et stomachus satur reiicit ingesta. Proinde et Iudei ex preoccupatione Moyseos Testamento ueteri satiati, respuerunt Nouum: et nos ex Christi preuentione Nouo referti, respuimus uetus. uos ideo utrumque accipitis, quia in neutro estis pleni, sed semi: alterumque ex altero  in uobis non tam repletur, quam corrumpitur; quia et sema uasa nunquam de dissimili implentur materia, sed de eadem ac sibi simili, ut uini uino, mellis melle, et aceti aceto: quibus si dissimilia et non sui generis superfundas, ut melli fel, et aquam uino, et aceto garos: non repletio uocabitur hec, sed adulterium. Hec ergo causa est, unde nos parum accipimus Testamentum uetus: et quia Ecclesia nostra, sponsa  Christi, pauperior quidem ei nupta, sed diuiti, contenta sit bonis mariti sui, humilium amatorum dedignatur opes, sordent ei Testamenti ueteris et eius auctoris munera, fameque sue custos diligentissima, nisi sponsi sui non accipit litteras. uestra sane Ecclesia usurpet Testamentum uetus, que ut lasciua uirgo immemor pudoris, alieni uiri et muneribus gaudet et litteris. Amator denique ille uester, et pudoris corruptor Hebreorum Deus, diptychio lapideo suo, aurum uobis promittit et argentum, uentris saturitatem , et terram Chananeorum . Hi uos delectauerunt tam sordidi questus, ut libeat peccare post Christum, ut sitis ingrati tam immensis dotibus eius. Hec uos illiciunt, ut in Hebreorum depereatis Deo post nuptias Christi. Discite ergo iam nunc etiam falli uos, et decipi falsis promissionibus eius. Pauper est, egens est, nec ea quidem prestare potest que promittit: nam si sue proprie coniugi, dico autem Synagoge, nichil horum prestat que pollicetur, et quidem morem gerenti sibi per omnia, et seruienti submissius quam ancilla; uobis prestare quid poterit alienis ab se, et mandatorum suorum detrectantibus iugum superba ceruice? Sed uos quidem pergite agere ut cepistis, rudem pannum ueteri uestimento committite, nouum uinum ueternosis utribus credite , duobus maritis nulli placituri seruite, christianam denique fidem Hippocentaurum facite, nec equum perfectum, nec hominem: nobis soli Christo seruire permittite, eius tantum immortali dote contentis, et imitantibus Apostolum qui dicit, Sufficientia nostra ex Deo est, qui nos idoneos probauit ministros Noui Testamenti . Hebreorum Dei et nostra admodum diuersa conditio est; quia nec ipse que promittit implere potest, et nos ea fastidimus accipere. Superbos nos aduersus blanditias eius, Christi liberalitas fecit. Ac ne incongrue me hec comparasse existimes, Paulus in nos hanc coniugalis discipline similitudinem prior contulit, dicens: Que sub uiro est mulier uiuente uiro alligata est lege uiri: si autem mortuus fuerit uir eius, soluta est a lege uiri. Ergo uiuente uiro uocabitur, inquit, adultera, si iuncta fuerit alteri uiro: quod si mortuus fuerit uir eius, non erit adultera alii coniuncta . Per hoc ostendens, spiritu mecari eos qui non ante repudiantes, et in mortuis quodam modo ponentes Legis auctorem, tum demum se copulauerint Christo. Quod dictum ad eos precipue spectat, qui crediderint ex Iudeis, uidelicet ut ipsi sint prime superstitionis obliti. Nobis uero in hoc quid opus est uel precepto, quibus ex Gentilitate conuersis ad Christum, Hebreorum Deus non mortuus debet uideri, sed nec natus? Sane Iudeo, si credat, Adoneus debet uideri defunctus, gentili uero idolum: et unicuique quod est ueneratus ante cognitum Christum. Nam si post idololatrie diuortia Hebreorum quis Deum et Christum pariter colat, nichil ille quidem a detriti pudoris femina discrepauit, que post unius mariti obitum duobus nupserit.



CAPUT II.

AUGUSTINUS respondit: Audite hec,  quorum corda possidet Christus; et uidete, si toleratis, nisi quia ipse est uestra patientia. Faustus nouo melle plenus, respuit acetum uetus, et Paulus aceto uetere plenus, effudit dimidium, quo caperet infusum mel nouum; non seruandum, sed corrumpendum. uides enim, quod ait apostolus Paulus, Seruus Christi Iesu, uocatus apostolus, segregatus in Euangelium Dei, ex melle nouo est. Illud autem quod sequitur, Quod ante promiserat per Prophetas suos in Scripturis sanctis de Filio suo, qui factus est ei ex semine Dauid secundum carnem ; ex aceto uetere. Quis hoc sustineret audire, nisi nos consolaretur idem dicens: Oportet et hereses esse, ut probati manifesti fiant in uobis ? Sed quid opus est eadem iam superius satis dicta repetere ? Nam pannum nouum et uestimentum uetus, et uinum nouum et utres ueteres, non duo Testamenta significare, sed duas uitas, et spes duas: ad duo uero Testamenta intelligenda illam datam esse a Domino similitudinem, Propterea omnis scriba eruditus in regno Dei similis est patrifamilias proferenti de thesauro suo noua et uetera , ex his que ante diximus, recordetur qui potuerit, uel certe recenseat qui uoluerit. Duas enim spes si quis habendas putauerit ut et propter felicitatem terrenam, et propter regnum celorum Deo seruiat; hec illam non capit, et cum hec aliqua tribulatione fuerit perturbata, deficiens homo amittet etiam illam. Inde est et illud: Nemo potest duobus dominis seruire. Quod exposuit dicens, Non potestis Deo seruire et mammone . uetus autem Testamentum recte intelligentibus prophetia est Noui Testamenti. Itaque et in illo primo populo sancti Patriarche et Prophete, qui intelligebant quod agebant, uel quod per eos agebatur, in Nouo Testamento habebant istam spem salutis eterne: ad illud enim pertinebant, quod intelligebant et diligebant; quia etsi nondum reuelabatur, iam tamen figurabatur. Ad uetus autem illi pertinebant, qui non illic amplius quam promissa temporalia cogitata concupiscebant, in quibus eterna figurata et prophetata non intelligebant. Sed hec iam satis superque prioribus responsionibus nostris dicta sunt.



CAPUT III.

Illa uero est mirabilis impudentia, cum Manicheorum sacrilega et immunda societas etiam castam sponsam Christi se iactare non dubitat: in quo aduersus sancte Ecclesie uere casta membra [1 1Kb] quid proficit, nisi ut ueniat in mentem aduersus tales apostolica illa admonitio: Aptaui uos uni uiro, uirginem castam exhibere Christo. Timeo autem, ne sicut serpens Euam fefellit astutia sua, sic et uestre mentes corrumpantur a castitate, que est in Christo ? Quid enim agunt isti euangelizantes nobis preter quod accepimus, nisi ut nos a castitate corrumpant, quam Christo seruamus, quando legem Dei culpant nomine uetustatis, et errorem suum laudant nomine nouitatis, quasi omnis uetustas fugienda sit, aut omnis nouitas appetenda; cum et mandatum uetus in laude  ponat apostolus Ioannes , et profanas uerborum nouitates euitari iubeat apostolus Paulus ? Te ergo, uera sponsa ueri Christi Ecclesia catholica, alloquar et ego te pro modulo meo, qualiscumque filius et seruus tuus positus in te dispensare cibaria conseruis meis. Caue semper, ut caues, Manicheorum impiam uanitatem, iam tuorum periculo expertam, et liberatione conuictam. Ille me quondam de gremio tuo error excusserat: expertus fugi quod experiri non debui. Sed tibi profecerint etiam pericula mea, cui nunc seruit liberatio mea. Quia nisi mihi uerus et uerax sponsus tuus, de cuius latere facta es, in uero sanguine suo remissionem peccatorum posuisset, absorbuisset me uorago fallacie, et terram factum serpens irreparabiliter deuorasset. Noli decipi nomine ueritatis: hanc sola tu habes, et in lacte tuo, et in pane tuo; in hac autem tantum nomen eius est, ipsa non est. Et in tuis quidem grandibus secura es: sed appello in te paruulos tuos, fratres, filios, dominos meos, quos uel tanquam oua sollicitis alis foues, uel tanquam infantes lacte nutris, sine corruptione fecunda, uirgo mater. Hos in te appello teneros fetus tuos, ne garrula curiositate seducantur abs te; sed potius anathement, si quis eis euangelizauerit preter id quod acceperunt in te : nec relinquant uerum ueracemque Christum, in quo sunt omnes thesauri sapientie et scientie absconditi , et magnam multitudinem dulcedinis eius, quam abscondit metuentibus se, perfecit autem sperantibus in se . Ibi uero quomodo possunt esse uerba ueracis, in predicatore Christi fallacis? Contemne insultationes eorum: quia bene tibi es conscia, promissionem uite eterne te adamasse in muneribus sponsi tui, id est, ipsum sponsum tuum, quia ipse est uita eterna.



CAPUT Iu.

Non autem, sicut illi desipiunt, ad alienum deum seducta es, promittentem saturitatem uentris et terram Chananeorum. Intelligis quippe in ipsis etiam promissionibus te iam tunc figuratam et prophetatam, prescientiam parturisse sanctorum. Nec lapideo diptychio miserabili dicacitate reprehenso mouearis: quia non habes lapideum cor, quod ille tabule in populo priore significabant. Es enim epistola Apostolorum, scripta non atramento, sed spiritu Dei uiui; non in tabulis lapideis, sed in tabulis cordis carnalibus . Ad que uerba illi uani gaudent, putantes Apostolum reprehendisse dispensationem illi tempori congruam ueteris Testamenti, non intelligentes hoc eum ex Propheta dixisse. Hec enim uerba, que imperite amplectuntur, longe antequam per Apostolos dicerentur et implerentur, a Prophetis, quos respuunt, prenuntiata sunt. Propheta enim dixerat: Auferam eis cor lapideum, et dabo eis cor carneum . uideant si non hoc est, Non in tabulis lapideis, sed in tabulis cordis carnalibus. Nam neque ibi quod dictum est cor carneum, neque hic tabule carnales, hoc uolunt, ut carnaliter sapiamus [1 1Kb] : sed quia in  comparatione lapidis, qui sine sensu est, caro sentit; per lapidis insensualitatem significatum est cor non intelligens, et per carnis sensualitatem significatum est cor intelligens. Tu potius istos irride, qui dicunt, et terram et ligna et lapides habere sensum, et intelligentiore uita uiuere, carnes autem stolidiore et obtusiore. Unde non a ueritate, sed a sua uanitate coguntur fateri mundius esse legem conscriptam in tabulis lapideis, quam suum thesaurum in pellibus morticinis. An forte quia in fabella sua etiam lapides dicunt esse ossa principum, non eis dubitant coria preponere agnorum? Nempe ergo illa Testamenti arca mundius tegebat lapideas tabulas, quam caprina pellis codicem istorum. Hec tu misericorditer irride, ut eis irridenda et fugienda commendes: nam in illo diptychio lapideo, iam tu non corde lapideo intelligis, quid duro illi populo congruebat; et in eo tamen agnoscis petram, ipsum sponsum tuum, illum quem Petrus loquitur, lapidem uiuum ab hominibus reprobatum, a Deo autem electum et honorificatum. Illis ergo erat lapis offensionis, et petra scandali: tibi autem lapis quem reprobauerunt edificantes, factus est in caput anguli [1 1Kb] . Quod totum idem Petrus apostolus explicat, et totum a Prophetis, a quibus isti damnati alienantur, predictum esse commemorat. Lege sane etiam illud diptychium: ne timeas, plane sponsi tui est. Aliis lapis ille significauit duram stoliditatem: tibi autem firmam stabilitatem. Digito Dei scripte sunt tabule ille : digito Dei sponsus tuus eiecit demonia : digito Dei expelle tu doctrinas demoniorum mendaciloquorum cauteriantium [2 1Kb] conscientiam . Ex hoc diptychio repellis adulterum, qui se Paracletum dicit, ut sancto nomine te seducat. Quinquagesimo enim die post Pascha date sunt ille tabule ; et quinquagesimo die post passionem sponsi tui quam Pascha illud prefigurabat, datus est digitus Dei, Spiritus sanctus promissus Paracletus . Noli ergo formidare diptychium, quo tibi scripta olim, que nunc agnosceres, mittebantur: tantum noli esse sub lege, ne illam timore non impleas; sed sub gratia, ut sit in te plenitudo legis caritas. Non enim aliud diptychium recensebat sponsi tui amicus, cum diceret: Nam, Non adulterabis, Non homicidium facies, Non concupisces, et si quod est aliud mandatum, in hoc sermone recapitulatur, Diliges proximum tuum tanquam te ipsum. Dilectio proximi malum non operatur. Plenitudo autem legis est caritas . Ibi enim sunt duo illa precepta, dilectionis Dei, et dilectionis proximi, singulis tabulis explicata. Hoc ergo diptychium ille premisit, qui tibi hec duo precepta ueniens commendauit, in quibus tota Lex pendet et Prophete . In primo precepto est castitas nuptiarum tuarum, in secundo unitas membrorum tuorum: illo amplecteris diuinitatem, isto congregas societatem. Que duo precepta, ipsa sunt decem: tria pertinent ad Deum, et septem  ad proximum. O pudicum diptychium, in quo, uetere figura, ille dilector et dilectus tuus prenuntiabat tibi canticum nouum, in decachordo psalterio : tanquam pro te etiam neruos suos extensurus in ligno, ut de peccato peccatum damnaret in carne, et iustitia legis impleretur in te . O diptychium coniugale, quod non sine causa odit adultera!



CAPUT u.

Iam enim mihi ad te est sermo, manichea congregatio fallax, et fallaciis inuoluta. Itane multinuba tot elementis, uel potius meretrix prostituta demoniis, et sacrilegis uanitatibus impregnata, audes matrimonium catholicum Domini tui, crimine impudicitie lacerare? Ostende nobis mechos tuos, splenditenentem [1 1Kb] ponderatorem, et Atlantem laturarium. Illum enim dicis capita elementorum tenere, mundumque suspendere; istum autem genu fixo, scapulis ualidis subbaiulare tantam molem, utique ne ille deficiat. Ubi sunt isti? Qui si uere essent, quando ad te uenirent occupati tanto negotio? quando ad te intrarent, ut blanda manu tua, et otiosa, plane delicata [2 1Kb] , post tantum laborem, alteri digitos, alteri humeros confricares? Sed fallunt te mala demonia, que tecum scortantur, ut concipias mendacia, et parias phantasmata. Cur ergo non respuas diptychium ueri Dei, tuis membranis inimicum, quibus tot falsos deos adamasti mente uagabunda per figmenta cogitationum tuarum, quibus omnia petica mendacia grauiora et honestiora reperirentur, uel hoc certe, quod apud petas neminem decipit ipsa professio falsitatis, in libris autem tuis tanta fallaciarum turba, pueriles et in senibus animas [3 1Kb] , nomine ueritatis illectas, miserabilibus corrumpit erroribus, cum prurientes auribus, sicut Apostolus dicit, et a ueritate auditum suum auertentes, ad fabulas conuertuntur ? Quomodo ergo sanam doctrinam ferres illarum tabularum, ubi primum preceptum est, Audi, Isrel; Dominus Deus tuus, Deus unus est , cum tot deorum nominibus [4 1Kb] delectata turpissimi cordis fornicatione uoluteris? Annon recordaris amatorium canticum tuum, ubi describis maximum regnantem regem, sceptrigerum perennem, floreis coronis cinctum et facie rutilantem? Quem si solum talem amares, erubescendum tibi esset: nam etiam uir unus floreis coronis cinctus pudice coniugi displiceret. Neque enim potes dicere hoc aliqua mystica significatione ita dictum, uel ita demonstratum, cum tibi precipue laudari Manicheus non ob aliud soleat, nisi quod remotis figurarum integumentis, ipse tibi ueritatem nudam et propriam loqueretur. Proprie igitur cantas Deum regem sceptrigerum, floribus coronatum. Ponat saltem sceptrum, quando coronis floreis cingitur: non decet regie uirge seueritatem illa luxurie mollitudo. Huc accedit, quia non a te solus adamatus est: sequeris enim cantando, et adiungis duodecim secula  floribus conuestita, et canoribus plena, et in faciem patris flores suos iactantia. Ubi et ipsos duodecim magnos quosdam deos profiteris, ternos per quatuor tractus, quibus ille unus circumcingitur. Quem quomodo immensum faciatis, quem sic circumdatum dicitis, nunquam inuenire potuistis. Adiungis etiam innumerabiles regnicolas, et deorum agmina, et angelorum cohortes: que omnia non condidisse dicis Deum, sed de sua substantia genuisse.



CAPUT uI.

Ita conuinceris innumerabiles deos colere, non ferendo sanam doctrinam, qua docetur unus de uno Deo natus Filius, et utriusque Spiritus sanctus. Quos tamen non solum innumerabiles, sed nec tres deos fas est dicere: quorum est non solum una eademque substantia, sed etiam una eademque operatio, per ipsam propriam unam eamdemque substantiam; per creaturam uero corporalem etiam demonstratio singulorum. Hec tu non intelligis, non capis: noui, plena es, inebriata es, ingurgitata es fabuloso sacrilegio. Digeras aliquando quod exhalas, et te iam obruere talibus desinas: interim canta quod cantas, et inspice, si potes, dedecus fornicationis tue. Inuitauit enim te doctrina demoniorum mendaciloquorum ad fictas domos angelorum, ubi flat aura salubris, et ad campos [1 1Kb] ubi scatent aromata, cuius arbores et montes, maria et flumina, dulce nectar fluunt per cuncta secula. Et credidisti et finxisti hec in corde tuo, ubi uanis recordationibus luxuriata et dissoluta iacteris. Cum enim quedam talia dicuntur de ineffabili affluentia spiritualium deliciarum, utique in enigmate dicuntur; ita ut nouerit animus qui talibus exercetur, esse aliud quod ibi querendum et intelligendum sit, siue corporeis sensibus in ueritate corporali tale quid demonstretur, sicut ignis in rubo , et de uirga serpens, et de serpente uirga , et tunica Domini a persecutoribus non diuisa , et obsequio mulieris unctio pedum aut capitis eius , et frondes multitudinis precedentis et consequentis asellum eius : siue in spiritu per imagines corporum, uel in somnio, uel in ecstasi figurate ostendantur, sicut Iacob scale , et Danieli lapis precisus sine manibus et auctus in montem , et Petro ille discus , et Ioanni tam multa : siue sola locutione ad eumdem modum figurentur, sicut Cantica canticorum , et quod in Euangelio fecit pater familias nuptias filio suo , et homo quidam duos filios habuit, frugi et luxuriosum , et homo quidam nouellauit uineam, et locauit agricolis . Tu uero precipue Manicheum ob hoc predicas, quod non ad talia dicenda, sed potius ad soluenda ultimus uenerit: ut et figuris antiquorum apertis, et suis narrationibus ac disputationibus euidenti luce prolatis, nullo se occultaret enigmate. Addis eam [2 1Kb] presumptionis huius causam, quod uidelicet  antiqui, ut figuras huiusmodi uel uiderent, uel agerent, uel dicerent, sciebant istum postea uenturum, per quem cuncta manifestarentur: iste autem, qui sciret post se neminem adfuturum, sententias suas nullis allegoricis ambagibus texeret. Quid ergo facit affectus tuus desideriis carnalibus sordidus, in campis et montibus nemorosis, et coronis floreis, et scatentibus aromatibus? Si non sunt enigmata rationis, phantasmata sunt cogitationis, aut uecordia furoris. Si uero enigmata esse dicuntur, cur non fugis adulterum, apertam ueritatem, ut illiciat, promittentem, et fabulosa fallacia quos illexerit illudentem? Nonne ministri eius, et ipsi miseri talibus uanitatibus uenenati, in hamo suo solent hanc escam de Paulo apostolo ponere, ubi ait: Ex parte enim scimus, et ex parte prophetamus; cum autem uenerit quod perfectum est, quod ex parte est, auferetur; et, uidemus nunc per speculum in enigmate, tunc autem facie ad faciem ? Ut scilicet apostolus Paulus ex parte scierit, et ex parte prophetauerit, per speculum et in enigmate uidens, quod totum auferendum est ueniente Manicheo, et afferente quod perfectum est, ubi facie ad faciem ueritas [1 1Kb] uideatur. O lasciua, immunda, sine fronte adhuc ista garris, adhuc pascis uentos, adhuc amplecteris idola cordis tui! Itane tu facie ad faciem uidisti regnantem regem sceptrigerum, floreis coronis cinctum, et deorum agmina, et splenditenentem magnum [2 1Kb] , sex uultus et ora ferentem, micantemque lumine; et alterum regem honoris, Angelorum exercitibus circumdatum; et alterum adamantem heroam belligerum; dextra hastam tenentem, et sinistra clypeum; et alterum gloriosum regem tres rotas impellentem [3 1Kb] , ignis, aque, et uenti; et maximum Aulantem mundum ferentem humeris, et eum genu fixo brachiis utrinque [4 1Kb] secus fulcientem? Hec et alia mille portenta tu facie ad faciem uidisti, an hec tibi doctrina demoniorum mendaciloquorum per ora deceptorum cantat, et nescis? ue tibi, infelix! ecce quibus phantasmatibus constupraris, ecce quas uanitates pro ueritate lambis: et serpentinis poculis ebria, de diptychio lapideo audes insultare matronali uerecundie coniugis unici Filii Dei; quia illa iam non sub pedagogio Legis [5 1Kb] , sed sub magisterio gratie, nec superba operibus, nec fracta terroribus, uiuit ex fide et spe et caritate, facta Isrel, in quo dolus non est , et audiens quod ibi scriptum est, Dominus Deus tuus, Deus unus est : quod tu non audiens, in tam multos fictos deos fornicationem tuam diffudisti.



CAPUT uII.

Quomodo non sint tibi inimice ille Tabule, in quibus secundum preceptum est, Non accipies in uanum nomen Domini Dei tui ; quandoquidem tu etiam ipsum Christum, qui propter carnales a carnali uanitate mundandos, etiam  carneis oculis uerus in ueritate carnis exortus est, in fallacie uanitate posuisti? Quomodo tibi non sit aduersum tertium preceptum de sabbati requie, que tot figmentorum illusionibus inquieta anima uentilaris? Hec tria precepta quomodo pertineant ad dilectionem Dei, quando capies, quando sapies, quando amabis? Immoderata es, et feda, et contentiosa: tumuisti, euanuisti, uiluisti, excessisti modum tuum, turpasti decorem tuum, turbasti ordinem tuum. Talis apud te fui, noui te. Quo pacto ergo te nunc doceam hec tria precepta ad dilectionem Dei pertinere, ex quo, et per quem, et in quo sunt omnia ? Unde hoc intelligis, quando nec illa septem, que ad dilectionem proximi pertinent qua humane uite societas continetur, erroris tui detestanda peruersitate nosse atque obseruare permitteris? In quibus mandatum primum est, Honora patrem tuum et matrem tuam: quod et Paulus commemorat mandatum primum in repromissione, eadem atque itidem etiam ipse precipiens . Tu autem doctrina demoniaca [1 1Kb] didicisti inimicos deputare parentes tuos, quod te per concubitum in carne ligauerint, et hoc modo utique deo tuo immundas compedes imposuerint. Hinc etiam consequens preceptum, quod est, Non mechaberis, ita uiolatis, ut hoc maxime in coniugio, detestemini, quod filii procreantur; ac sic Auditores uestros, dum cauent ne femine quibus miscentur concipiant, etiam uxorum adulteros faciatis. Ducunt enim eas ex lege matrimonii, tabulis proclamantibus, liberorum procreandorum causa: et uestra lege, metuentes ne particulam dei sui sordibus carnis afficiant, ad explendam tantum libidinem feminis impudica coniunctione miscentur; filios autem inuiti suscipiunt, propter quod solum coniugia copulanda sunt. Quomodo ergo non prohibes nubere, quod de te tanto ante predixit Apostolus , quando id conaris auferre de nuptiis, unde sunt nuptie? Quo ablato, mariti erunt turpiter amatores; meretrices, uxores; thalami, fornices; soceri, lenones. Ac per hoc etiam illud preceptum, quod est, Non occides, ex eiusdem erroris peruersitate non seruas. Dum enim times ne dei tui membrum ligetur in carne, non das esurienti panem: hic formidans homicidium falsum, illic perpetras uerum [2 1Kb] . Itaque si incurras in eum famelicum qui mori possit, nisi cibum porrigendo subuenias; iam tu homicida teneberis aut lege Dei, si non dederis; aut lege Manichei, si dederis. Quid cetera Decalogi precepta, quomodo seruabis? An a furto abstineas, ut nescio quis panem, seu quamlibet escam in suis uisceribus trucidandam, deuoret potius, quam tu, si possis, ei subripias, atque ad officinam uentris Electorum tuorum curras, ut furto tuo deus tuus nec in grauius incidat uinculum, et quo inciderat eruatur? Porro si in eodem furto comprehendaris; nonne per ipsum deum tuum, non te abstulisse iurabis? Quid enim  tibi facturus est talis deus, cui dicis, Falsum iuraui per te, sed pro te; nisi uelles ut exitium tibi inferrem, dum honorem deferrem? Ita et illud mandatum Legis, Ne falsum testimonium dicas, propter membra dei tui sic contemnes [1 1Kb] , ut ea non solum testimonio, sed et iuramento falso de compedibus liberes. Iam uero quod sequitur, Non concupisces uxorem proximi tui , debet apud te impleri: et hoc unum uideo, quod nulla tui erroris necessitate uiolare cogaris. Sed si nefas est coniugem concupiscere alienam, considera quid sit concupiscendum se proponere alienis: et recordare deos tuos formosos et deas formosas, prebentes se ut ardenter concupiscantur, illi a feminis principibus tenebrarum, et ille a masculis: quibus excitatis in fruendi libidinem, et in suos amplexus inhianter estuantibus, eruant ab eis illum deum tuum ubique compeditum, et tanta suorum turpitudine, ut solui ualeat, indigentem. Nam rem proximi non concupiscere, quod est ultimum Decalogi mandatum, unde potes, misera? Nonne tibi deus ipse tuus in terra aliena se fabricare mentitur secula noua, ubi post falsam uictoriam falso triumpho tumescas? Quod cum modo insana uanitate desideras, et eamdem terram gentis tenebrarum summa uicinitate substantie tue coniungi credis, utique rem proximi concupiscis. Merito tibi est inimicum diptychium, continens tam bona mandata multum errori tuo contraria. Nam illa tria que ad dilectionem Dei pertinent, omnino ignoras, omnino non seruas: hec autem septem quibus societas humana non leditur, si quando custodis, aut pudore reprimeris, ne inter homines confundaris; aut timore frangeris, ne publicis legibus puniaris; aut malum factum bona aliqua consuetudine horrescis; aut ipsa naturali lege, quam iniuste alteri facias quod tibi ab altero fieri non uis, aduertis: error tamen tuus quam te in contrarium ire compellat, et dum sequeris, et dum non sequeris, sentis; cum uel hoc facis quod pati non uis, uel ideo non facis quia pati non uis.



CAPUT uIII.

At ista uera sponsa Christi, cui de diptychio lapideo fronte impudentissima insultas, intelligit quid distet inter litteram et spiritum , que duo dicuntur alio modo, Lex et gratia: et non iam in uetustate littere, sed in nouitate spiritus Deo seruiens , non est iam sub lege, sed sub gratia. Neque enim litigiosa cecatur; sed mitis intendit uerbis Apostoli, ut intelligat quid appellet legem, sub qua nos iam non uult esse, quia transgressionis gratia posita est, donec ueniret semen cui promissum est : et quia ideo subintrauit, ut abundaret delictum; ubi autem abundauit delictum, superabundauit gratia . Nec ideo tamen eadem legem peccatum uocat, quia sine gratia non uiuificat; auget enim potius reatum preuaricatione addita: Ubi enim lex non est, nec preuaricatio ; et ideo per se ipsam, cum sola littera est sine spiritu, id est, lex sine gratia, tantummodo reos facit: sed proponit sibi quod putare  minus intelligentes possent, et aperit quid dicat, cum ait: Quid ergo dicemus? Lex peccatum est? Absit: sed peccatum non cognoui nisi per legem. Nam concupiscentiam nesciebam, nisi lex diceret, Non concupisces. Occasione itaque accepta, peccatum per mandatum fefellit me, et per illud occidit. Itaque lex quidem sancta, et mandatum sanctum et iustum et bonum. Quod ergo bonum est, factum est mihi mors? Absit: sed peccatum ut appareat peccatum, per bonum mihi operatum est mortem . Hec ista, cui tu insultas, intelligit; quia gemens petit, quia humilis querit, quia mitis pulsat: et sic uidet non reprehendi legem, cum dicitur, Littera occidit, spiritus autem uiuificat ; sicut non reprehenditur scientia, cum dicitur, Scientia inflat, caritas uero edificat. Nam utique ipse dixerat, Scimus quia omnes scientiam habemus: et tunc adiungit, Scientia inflat, caritas uero edificat . Utquid ergo habebat ipse quo inflaretur, nisi quia cum caritate non solum non inflat scientia, sed etiam firmat? Ita littera cum spiritu, et lex cum gratia, iam non eo modo littera et lex appellatur, sicut per se ipsam cum occidit abundante delicto. Ita enim lex et uirtus peccati dicta est , cum auget eius noxiam delectationem, per seueram prohibitionem. Nec tamen etiam sic mala est: sed peccatum ut appareat peccatum, per bonum operatum est mortem. Ita multa quibusdam sunt noxia, quamuis non sint mala. Nam et uos cum oculos doletis, etiam contra deum uestrum solem fenestras clauditis. Hec igitur sponsa Christi, iam mortua legi, id est, peccato, quod legis prohibitione fit abundantius, cum lex sine gratia iubet, non iuuat: tali ergo legi mortua, ut sit alterius qui ex mortuis resurrexit, discernit ista sine legis iniuria, ne sacrilegium committat in eius auctorem: quod tu facis in eum, quem non intelligis auctorem boni; cum audias Apostolum dicentem, Itaque lex quidem sancta, et mandatum sanctum et iustum et bonum. Ecce auctor boni est, qui tibi uidetur unus ex principibus tenebrarum. Attende ueritatem, ferit tibi oculos. Ecce Paulus apostolus dicit, Lex quidem sancta, et mandatum sanctum et iustum et bonum. Ecce cuius auctorest, qui diptychium illud, quod stulta irrides, in magni sacramenti dispensationem [1 1Kb] premisit. Eadem quippe lex, que per Moysen data est, gratia et ueritas per Iesum Christum facta est , cum accessit littere spiritus, ut inciperet impleri iustitia legis, que non impleta reos etiam preuarisatione faciebat. Neque enim alia lex est sancta et iusta et bona, et alia per quam peccatum mortem operatur, cui mori nos oportet, ut simus alterius qui ex mortuis resurrexit: sed eadem ipsa est. Ecce sequere, lege. Sed peccatum, inquit, ut appareat peccatum, per bonum mihi est operatum mortem, ut fiat supra modum peccator, aut peccatum per mandatum. Surda, ceca, audi, uide. Per bonum, inquit, mihi operatum est mortem. Ergo lex semper est bona; siue obsit inanibus gratia, siue prosit plenis gratia, semper est bona:  sicut sol semper est bonus, quia omnis creatura Dei bona est , siue dolentibus oculis noceat, siue sanos mulceat. Proinde quod est oculis sanitas ad uidendum solem, hoc est gratia mentibus ad implendam legem. Et sicut oculi sani non solis delectationi moriuntur, sed illis ictibus asperis radiorum, quibus reuerberati in densiores tenebras pellebantur: sic anima per caritatem spiritus salua facta, non iustitie legis mortua dicitur, sed illi reatui et preuaricationi, quam lex per litteram, cum gratia defuit, faciebat. Itaque de illa utrumque dicitur, et, Bona est lex, si quis ea legitime utatur; et quod sequitur, Sciens hoc, quia iusto lex non est posita ; quia non opus habet terrente littera, quem delectat ipsa iustitia.



CAPUT IX.

Hec sponsa Christi gaudens in spe plene salutis sue, et tibi optat bonam conuersionem a fabulis ad ueritatem, ne Adoneum quasi adulterum reformidans, cum uersutissimo adultero serpente remaneas. Adonai enim uerbum hebreum est, et interpretatur Dominus, eo modo quo solus Deus dicitur Dominus: sicut Latria, quod uerbum grecum est, et interpretatur Seruitus, non quecumque, sed illa qua tantummodo Deo seruitur: sicut Amen, interpretatur uerum, non ubicumque et quomodocumque, sed mystica religione. Quod si a te queratur unde tu quoque habeas; preter hebreas litteras, uel que ex hebreo sunt, non inuenis. Non ergo timet Ecclesia Christi istorum nominum obiectionem: intelligit, et amat; nec curat imperitum insultatorem: et que nondum intelligit, credit esse talia, qualia nonnulla experta est, que nondum intellecta sic erant. Obiiciat ei quisque quod Emmanuel adamauerit; irridet inscitiam illius hominis, amplectitur ueritatem huius nominis. Obiiciat quod amauerit Messiam; repellit exstinctum aduersarium, tenet unctum magistrum. Ita te quoque cupit sanari a uanis erroribus, et edificari super fundamentum Apostolorum et Prophetarum . Quem dicis Hippocentaurum, nesciens quid loquaris, nec attendis quid tibi tua fabula confecerit, cum ex parte dei tui et ex parte terre tenebrarum falsum mundum fabricasti in corde tuo. Itane ille non est Hippocentaurus, semiferus et semideus? uere, quia nec Hippocentaurus dicendus est. Quid autem sit, tu attende, et erubesce et mitesce, ut corruptionem tuam a serpente adultero perhorrescas: cuius astutiam si apud Moysen credendam non putasti, apud Paulum cauere debuisti, qui ueram Ecclesiam uolens uirginem castam exhibere Christo, Timeo, inquit, ne sicut serpens Euam fefellit in uersutia sua, ita corrumpantur mentes uestre a simplicitate et castitate, que est in Christo . Hoc tu cum audires, usque adeo tamen desipuisti, et uenenatis incantationibus eius amens facta es, ut aliis multis heresibus aliud atque aliud idem serpens, tibi autem etiam se Christum esse persuaserit. Porro si errant multe fallaciis eius uariis et multiformibus irretite, que tamen hanc admonitionem Apostoli ueram fatentur: tu quantum adulterata es, quam in longinquo prostituta, que  ipsum pro Christo habes, a quo Apostolus Christi seductam Euam atque corruptam clamat, ut ab eo uirginem sponsam Christi tali admonitione custodiat? Tenebrauit cor tuum, qui tecum in phantasmatibus lucidorum nemorum uolutatur. Que sunt, ubi sunt, unde sunt fidelia promissa eius? O ebria, non a uino !



CAPUT X.

Nempe conuiciata es impudentia sacrilega Deo Prophetarum, quod ipsis Iudeis sibi seruientibus non exhibuerit quod promisit. Nec sane dixisti quid promiserit et non exhibuerit, ne ibi conuincereris aut iam exhibitum quod non intelligis, aut adhuc futurum quod non credis. Tibi quid promissum est et presentatum, unde tibi fides fieret te accepturam triumphos nouorum seculorum super terram tenebrarum? Si aliquos prophetas protuleris, in quibus legamus cum laude predictos futuros Manicheos, unde iam tibi aliquid exhibitum putes, hoc ipso quia esse uos uidemus; prius probatura es quod non ipse Manicheus tibi prophetas finxerit, qui sibi ut crederes uoluit. Neque enim putat turpe mendacium: aut uero potest dubitare falsos prophetas ostendere in pellibus ouinis, qui Christum laudans asseuerat falsas cicatrices ostendisse in membris suis. At ego uos plane predictos lego, non solum a prophetis aliquando obscurius, uerum et ab Apostolo expressius. Sed uidete quemadmodum: Spiritus, inquit, manifeste dicit, quia in nouissimis temporibus recedent quidam a fide, intendentes spiritibus seductoribus, et doctrinis demoniorum in hypocrisi mendaciloquorum, cauteriatam habentes conscientiam suam, prohibentes nubere, abstinentes a cibis quos Deus creauit ad perpiciendum cum gratiarum actione fidelibus, et iis qui cognouerunt ueritatem: quia omnis creatura Dei bona est, et nichil abiiciendum quod cum gratiarum actione percipitur . Hec quemadmodum in uobis impleta sint, et luce clarius omnium qui uos nouerunt oculos tangit [1 1Kb] , et supra pro tempore ostendimus.



CAPUT XI.

Ista autem, quam doctrina apostolica uirginem castam uni uiro exhibens Christo, a fallacia serpentis qua tu corrupta es, monet ut caueat, agnoscit Deum Prophetarum, Deum uerum, Deum suum: huius ultime pollicitationi secura credit, cuius tanta promissa completa iam tenet; nec quisquam dicit, ad presens tempus ei confictos esse Prophetas, quos in Iudeorum codicibus asserit. Quid enim incredibilius promittebatur, quam id quod Abrahe dictum est: In semine tuo benedicentur omnes gentes . Et quid certius iam tenemus exhibitum? Illa certe est ultima eius promissio, quam propheta breuiter ita commemorat: Beati qui habitant in domo tua; in secula seculorum laudabunt te . Finita quippe omni indigentia, et nouissima inimica morte destructa , perpetua Dei laus erit otiosorum negotium: quo iam nemo accedet, unde iam nemo discedet. Quod alibi propheta ita commemorat: Collauda, Ierusalem, Dominum;  lauda Deum tuum, Sion: quoniam confirmauit uectes portarum tuarum, benedixit filios tuos in te . Clausis portis nullus intrabit, nullus exibit. Quod et ipse sponsus in Euangelio dicit, fatuis uirginibus, etiam pulsantibus, se non aperturum . Hec Ierusalem, sancta Ecclesia, sponsa Christi, in Apocalypsi Ioannis copiosius uberiusque describitur. Non credat huic prophetice promissioni uirgo casta, si non iam tenet quod ei per eamdem prophetiam hoc tempore futurum promissum est: Audi, filia, et uide, et inclina aurem tuam, et obliuiscere populum tuum, et domum patris tui; quoniam concupiuit rex speciem tuam, quia ipse est Deus tuus, et adorabunt eum filie Tyri in muneribus: uultum tuum deprecabuntur diuites plebis. Omnis gloria eius filie regis intrinsecus, in fimbriis aureis circumamicta uarietatibus: afferentur regi uirgines post eam, proxime eius afferentur tibi, in letitia et exsultatione adducentur in templum regis. Pro patribus tuis nati sunt tibi filii, constitues eos principes super omnem terram: memores erunt nominis  tui in omni progenie et generatione, propterea populi confitebuntur tibi in eternum et in seculum seculi . Sed tu infelix a serpente corrupta, quando uel cogitare conaris que sit pulchritudo filie regis intrinsecus? Ipsa est enim castitas mentis, ubi tu uitiata es, ut aperirentur tibi oculi ad amandum et adorandum solem et lunam; ac sic per iustum iudicium Dei alienareris a ligno uite, quod est eterna et interna sapientia; nichilque aliud uocares putaresque ueritatem atque sapientiam, nisi lucem istam, quam per male apertos oculos tractam, et in immensum auctam, multipliciterque uariatam per imagines fabulosas impudica mente conuolueres. He sunt fornicationes tue nimis abominande. Et tamen patienter cogita eas, et reuertere ad me, dicit ueritas. Reuertere ad me, et mundaberis, reparaberis [1 1Kb] , si confundaris tibi, et refundaris mihi. Hoc audi, hoc dicit uera ueritas, que nec fallacibus formis cum tenebrarum gente pugnauit, nec fallaci sanguine te redemit.



LIBER SEXTUS DECIMUS.



CAPUT PRIMUM.

FAUSTUS dixit: Quare Moysen non accipitis, cum Christus dicat: Moyses de me scripsit; et si crederetis Moysi, crederetis et mihi ? Ego uero non solum Moysen de Christo scripsisse uelim, sed omnes etiam Prophetas Iudeorum et Gentium. Quid enim hoc nostre fidei noceret, aut quid non potius prodesset, si congrua et conuenientia undique in Deum nostrum testimonia carperemus? Siquidem esset etiam tum liberum nobis, odio manente atque exsecratione superstitionis eorum, solas ab eisdem de Christo excerpere prophetias: adeo mihi contrarium non potest esse, si et Moyses, quamuis sit alienus a Christo, nonnichil tamen uideatur scripsisse de Christo. An quisquam hominum non optauerit de spinis omnibus florem legere, de omni herba frugem, de muscis omnibus mel: quamuis nec muscas, nec gramen in cibum, nec spinas in corone usurpemus ornatum? An quisquam nollet in omni profundo margaritam nasci, in omnibus terris gemmas, in siluis omnibus poma? Aut si piscem de mari edere non nocet, aquam bibere nocet, sciuntque homines utilibus sumptis inimica respuere; nobis liberum non esset, religionis cuiusque ritu damnato, si esset inutilis nobis, solas inde de Christo prophetias accipere? Neque hoc prodesset erroribus ad capiendos nosmet ac redigendos in propriam seruitutem: quia nec spiritibus immundis, cum iidem Iesum esse Filium Dei exserte indissimulanterque confiterentur , profuit, ut minime sint nobis exosi. Quare si et Moyses secundum hoc testimonium de Christo aliquid scripsit, accipiam: ita tamen ut ipsi hoc minime prosit ad captiuandum me in propriam legem, quam nichil uideam a Paganismo distare. Quapropter nichil omnino est quod arbitreris, si probatum hoc fuerit, me minime gauisurum, spiritum omnem prophetasse de Christo.



CAPUT II.

Tibi sane sufficientes [1 1Kb] referam gratias, si quemadmodum ostendis quia Christus Moysen de se scripsisse testatus sit, ita etiam illud doceas, quenam sint ea que scripsit. Nam ego quidem Scripturas eius perscrutatus, ut iussum est [2 1Kb] , nullas ibidem de Christo prophetias inueni; siue quia nulle sunt, siue quia intelligere ipse non potui. Unde in ingenti positus estu, ratione cogebar in alterum e duobus; ut aut falsum pronuntiarem capitulum hoc, aut mendacem Iesum. Sed id quidem alienum pietatis erat, Deum existimare mentitum. Rectius ergo uisum est, scriptoribus ascribere falsitatem, quam ueritatis auctori mendacium. Quippe cum et ipsum dicentem audirem, fures fuisse et latrones omnes qui uenerunt ante se : qua sententia primum omnium uideo feriri Moysen. Ad hec, et cum maiestatem suam loquenti eidem, ubi se mundi lumen appellat, Iudei indignantes reclamarent, Quia tu de te testificaris, testimonium tuum non est uerum: non eum uideo prosecutum, ubi maxime locus exigebat, ut diceret de se prophetasse Moysen; sed tanquam reuera alienus et nullum habens ex eorum patribus testimonium, respondit, Nempe in lege uestra scriptum est, quia duorum hominum testimonium uerum est. Ego sum qui testificor de me; et testificatur de me, qui me misit, Pater . Illud eis commemorans, quod de celo dictum omnes audierant, Hic est Filius meus dilectissimus, credite illi . Necnon et illud mihi uerisimile non uidetur, Iudeos potuisse tacere, cum Christus diceret de se scripsisse Moysen, quin statim, utpote maligni et astuti, quererent quidnam illud esset, quod de se a  Moyse scriptum putaret. Sed et hec eorum omnifaria taciturnitas non minus Iesum nichil tale dixisse significat.



CAPUT III.

Quamuis ergo et hec non parua uideantur ad confirmandam suspicionem falsi de capitulo isto, plus tamen illo teneor, quia omnem, ut dixi, Moyseos scripturam scrutatus, nullas ibi de Christo prophetias inueni. Nunc tamen te compertus melioris intelligentie lectorem, consecuturum me aliquid credo, acturumque fateor gratias, si spem profectus ac doctrine, quam mihi obiurgationis tue fiducia promittit, nulla frustreris inuidia; sed doceas, si quid est quod me forte legentem preterierit de Deo ac de Domino nostro memoratum in scriptura Moysi. Nec dixeris, queso, ut imperiti solent, hoc ipsum satis esse debere ad fidem, quia Christus dixerit de se scripsisse Moysen. Nolo enim nunc ad me respicias, quem ad credendum professio mea fecit obnoxium, ut non possim non credere ei quem sequor; sed puta nos cum Iudeo tractare, puta cum Gentili: cum eis dixerimus, Moyses de Christo scripsit, quesituri erunt [1 1Kb] probationes, quid offeremus? Numquidnam dicere poterimus, Christus hoc dixit, cui adhuc illi minime credunt? Nempe opus erit nos ipsis ostendere quid scripserit.



CAPUT Iu.

Quid ergo ostendemus [2 1Kb] ? An illud quod uos soletis, ubi Deus suus loquitur ad Moysen dicens: Suscitabo illis Prophetam de fratribus ipsorum similem tibi ? Sed hoc quidem ad Christum minime spectare, nec Iudeum latet, nec nobis sic credere conducibile est: quia non propheta Christus, nec Moysi similis propheta: siquidem ille fuerit homo, hic Deus; ille peccator, hic sanctus; ille ex coitu natus, hic secundum te ex uirgine, secundum me uero nec ex uirgine; ille offenso Deo suo occiditur in monte , hic Patri perplacens patitur propria uoluntate . Quomodo ergo ipse erit propheta similis Moysi? Nempe statim nos Iudeus aut ut imperitos irridebit, aut coarguet ut mendaces.



CAPUT u.

An illud offeremus ei, quod perinde soletis inducere, uidebunt uitam suam pendentem, et non credent uite sue ? Cui uos quidem adiicitis, in ligno; nam non habetur. Sed hoc quoque probare quod ad Christum minime pertineat, nichil tam in promptu est. Inter maledictorum enim seua, que prompsit in populum suum, si a lege sua desciscerent, etiam hoc adiecit, futuros eosdem dicens in captiuitate hostium suorum, finemque sui meditaturos diebus ac noctibus, ut nec uite ipsius sue fiduciam gererent, que sibi esset a uictoribus condonata: quia eadem ex incerto penderet pauens ac sollicita semper sub imminentia gladiorum. Ne hoc quidem ergo ad Christum pertinet: querenda sunt alia. Nam illud quidem uix crediderim de Christo uos dictum putare, maledictum esse omnem qui pendet in ligno : aut illud aliud, interficiendum  esse prophetam siue principem populi, qui eos a Deo suo uellet auertere, aliquodue infringere mandatorum . Quod ego quidem Christum fecisse plane negare non possum. Sed tu contra de ipso hec esse scripta plane fateri non poteris, ne si hoc sit, querere rursus incipiamus, etiam in quonam spiritu Moyses prophetauerit, ut aut malediceret Christo, aut eum iuberet occidi. Si enim spiritum Dei habuit, hec de Christo non dixit: si hec de Christo dixit, spiritum Dei non habuit. Neque enim diuinus spiritus aut malediceret Christo, aut eum iuberet interfici. Ut ergo Moysen ab hoc crimine uindicetis, fateamini necesse est, ne hec quidem eum scripsisse de Christo. Quod si hec de Christo minime scripsit, aut alia dabitis, aut nulla erunt. Si nulla fuerint, nec Christus potuit asseuerare quod nusquam est. Ita si Christus hoc minime asseuerauerit, capitulum illud falsum esse constiterit.



CAPUT uI.

Sed nec illud quidem uerisimile est, quod prosequitur, Si crederetis Moysi, crederetis et mihi . Quia dissimilis admodum traditio est et longe altera Moyseos et Christi, ut si eorum alteri Iudei crederent, alteri necessario repugnarent. Nam Moyses quidem pre ceteris ab omni opere abstinendum docet in sabbato, causamque inducit religionis huius hanc esse, quia Deus cum mundum et que in eo sunt omnia fabricaret, sex diebus indulserit operi, septima uero cessauerit, quod est sabbatum: idcircoque benedixerit, id est, sanctificauerit, tanquam sue tranquillitatis portum, legemque dederit insuper, ut qui idem solueret, occideretur . Hoc igitur Iudei uehementer credebant, docente Moyse: idcircoque Christo ne aures quidem accommodandas putabant, asseueranti Deum semper operari, nec ullum sibi cessationis statuisse diem, quia sit iugis et infatigabilis uirtus; seque adeo idcirco nunquam debere cessare, ne sabbatis quidem: Pater enim, inquit, meus semper operatur, et me oportet operari . Item Moyses carnis peritomen in sacris et Deo amabilibus numerat, iubetque circumcidi masculinum omne, carne preputii ipsorum: esseque hoc docet necessarium signum testamenti illius, quod Deus suus disposuerit ad Abraham, affirmatque quod uirorum quisquis [1 1Kb] hoc non gestauerit, exterminabitur ille de tribu sua, et hereditatis que Abrahe repromissa sit ac semini eius, non ueniet in consortium . Et hoc ergo Iudei ualde crediderant, asseuerante Moyse: idcircoque fidem Christo habere non poterant infirmanti ea, et insuper asseueranti quod dupliciter gehenne filius fieret, qui esset circumcisus . Item Moyses carnalium ciborum sollicitam facit discretionem, et inter pisces ac uolucres et quadrupedia helluonis in modum disceptator sedet; iubetque alia quidem abliguriri pro mundis, alia uero pro immundis ne  contingi quidem: quorum in parte porcum taxat et leporem, et si quid in piscibus caret squama, aut in quadrupedibus ungulam fissam non habet, nec ruminat . Et hec ergo Iudei fortiter crediderunt, scribente Moyse: idcircoque Christo iam credere non poterant, indifferentiam docenti ciborum, et a suis quidem discipulis omnia penitus remouenti, secularibus uero uulgo concedenti omnia que possent edi, atque asseueranti quod eos nichil in os intrans pollueret; quia que de ore impudenter [1 1Kb] procedant, ea sola sint que polluant hominem . Hec atque alia multa Moysi contraria, Iesum dogmatizare, nemo qui nesciat.



CAPUT uII.

Que quia singula percurrere longum est, unum pro multis ostendam, id est, quia Christianarum heresium pars maxima, et, quod est in promptu, Catholici nichil eorum seruare curant, que Moyses scribit. Quod ipsum si non de errore descendit aliquo, sed ex uera illa Christi et discipulorum eius traditione, uos omnino fateamini necesse est, contraria inuicem sibi Iesum docuisse atque Moysen: idcircoque nec creditum Christum a Iudeis, quia fidem uellent exhibere Moysi. Quorsum ergo falsum non erit, illud Iesum dixisse ad eos, Si crederetis Moysi, crederetis et mihi: cum sit longe manifestum, idcirco magis eos non credidisse Iesu, quia Moysi crederent; potuisse autem fidem Christo habere, si Moysi credere destitissent? Tu tamen, ut dixi, ubinam Moyses de Christo aliquid scripserit, queso nos doceas.



CAPUT uIII.

Alias inquit: Si Christianus es, crede dicenti Christo quia de se scripsit Moyses. Quod si non credis, christianus non es. Inepta hec semper et imbecilla responsio est nichil habentium quod ostendant. Quanto igitur melius fecisses, si idem confitereris simpliciter? et tamen hoc mihi quidem dicere potuisti, quem scias necesse habere ut credam causa religionis qua famulor Christo: licet hoc ipsum adhuc queratur, utrum sit et hoc Christi testimonium, ut credi debeat absolute; an scriptoris, ut examinari sollicite. Nec si nos non credimus falsis, Christum hinc offendimus, sed falsatores. Tamen utcumque hoc ferri [2 1Kb] poterit Christianis oppositum: quid autem de illis agemus, quos retuli, Iudeo scilicet atque Gentili, quibus dicere non possumus, Si christianus es, crede; si non credis, christianus non es? Quanquam ne Christiano quidem hoc rectissime dixeris, cum Christus Thomam apostolum dubitantem de se aspernatus non sit; sed quo animi eius uulneribus mederetur, corporis sui cicatrices ostendit: nec dixit, Si discipulus es, crede, si non credis, discipulus non es. Tu mihi hoc dicas, non de Christo dubitanti, sed de sententia, utrum sit eius, an subinducta. At, inquis, beatiores appellat, qui non uiderunt et crediderunt . Hoc si ideo dictum putas, ut sine ratione et iudicio quidque credamus; esto tu beatior sine sensu, ego mihi contentus ero cum ratione beatus audisse.



CAPUT IX.


AUGUSTINUS respondit: Astute quidem paratum te dicis, si quas in libris Moysi de Christo prophetias inueneris, ita percipere, ac si piscem de mari, cum aquam ipsam unde piscis capitur, respuas. Sed quia Moyses omne quod scripsit, de Christo est, id est, ad Christum omnino pertinet, siue quod eum figuris rerum uel gestarum uel dictarum prenuntiet, siue quod eius gratiam gloriamque commendet; tu qui commentitium fallacemque Christum de Manichei litteris credidisti, ita Moysi non uis credere, sicut nec piscem uis edere. uerum hoc interest, quod Moysen hostiliter insectaris, piscem autem fallaciter laudas. Si enim piscem de mari edere non nocet, sicut ipse dixisti; cur ita eum uos noxium predicatis, ut si alia esca non occurrat, prius fame consumamini, quam pisce uescamini? Quid, quod si omnis caro immunda est, ut dicitis, et in omni aqua omnique herba uita illa misera dei uestri retinetur, que per uestra alimenta purganda est; detestabilis superstitio tua et piscem te cogit proiicere quem laudasti, et aquam marinam bibere ac spinas edere quas uituperasti? Quod uero etiam demonibus Dei famulum comparasti, ut quales illi fuerunt cum Christum confiterentur, , talis et iste accipiatur si aliquid in eius libris reperiri potuerit quod predicet Christum; ille quidem non dedignatur opprobrium Domini sui. Si enim paterfamilias Beelzebub appellatus est, quanto magis domestici eius ? Sed uos uidete a quibus ista didiceritis, profecto sceleratiores quam illi qui Domino ita conuiciati sunt. Illi enim non eum Christum esse credebant, et ideo fallacem putabant: uos autem doctrinam non putatis esse ueracem, nisi que Christum audet predicare fallacem.



CAPUT X.

Unde autem tibi uidetur legem Moysi nichil a Paganismo distare? An quia templum, sacrificium, altare, sacerdotemque commendat? At hec omnia nomina et in Nouo Testamento reperiuntur. Soluite, inquit, templum hoc, et in triduo resuscitabo illud ; et, Cum offers munus tuum ad altare ; et, uade ostende te sacerdoti, et offer pro te sacrificium, quod precepit Moyses, in testimonium illis . Quorum autem figure fuerint iste, partim Dominus ipse demonstrat, cum templum corporis sui templo illi comparat; partim apostolica doctrina cognoscimus: Templum enim Dei sanctum est, ait Apostolus, quod estis uos ; et, Obsecro itaque uos per misericordiam Dei, ut exhibeatis corpora uestra hostiam uiuam, sanctam, Deo placentem ; et cetera huiusmodi. Proinde illa omnia figure nostre fuerunt , sicut idem dicit, et sepe commemorandum est: quia non demoniis exhibebantur, sed uni uero Deo, qui fecit celum et terram; non tanquam indigenti talibus, sed tempora distinguenti, et iubenti presentia, per que significaret futura. uos autem, qui ut seducatis et decipiatis idiotas imperfectosque Christianos, Paganismum uos fingitis detestari, edite nobis auctoritatem christianorum librorum, in quibus uobis solem ac  lunam colere atque adorare preceptum sit. uester ergo potius error Paganismo similis est; quandoquidem nec Christum colitis, sed Christi nomine nescio quid, quod uobis mentiendo finxistis, et deos uel in isto conspicuo celo uisibiles, uel alios innumerabiles commentitios adoratis. Quibus phantasmatibus quasi uanis atque inanibus simulacris, non ediculas fabricastis, sed corda uestra templa fecistis.



CAPUT XI.

Exigis a me ut ostendam quenam scripserit de Christo Moyses. Iam quidem superius multa demonstrata sunt; sed quis possit omnia demonstrare? Presertim, quia si quedam commemorem, paratus uidetur iste peruersus, uel in alium sensum ea conari peruertere; uel si fuerit euidentia clarioris ueritatis oppressus, dicere se illa tanquam de mari salso suauem piscem capere: nec ideo se ad totam Scripturam Moyseos, uelut ad aquam marinam bibendam cogi oportere. Quapropter sufficere arbitror huic operi, ut ea ipsa que reprehendenda decerpsit [1 1Kb] de Scriptura legis Hebreorum, ad Christum predicandum pertinere, si recte intelligantur, ostendam: ex quo satis appareat multo magis cetera, uel statim pronuntiata, uel diligenter ac ueraciter perscrutata, christiane fidei conuenire; si ea que deridenda atque damnanda obiicit inimicus, eis ipsis conuincatur christiana ueritate damnandus. Quapropter, o plene omni fallacia, cum Dominus in Euangelio dixerit, Si crederetis Moysi, crederetis et mihi; de me enim ille scripsit ; nichil est quod te in ingenti estu positum fingas, et cogi uidearis in alterum e duobus, ut aut falsum pronunties capitulum hoc, aut mendacem Iesum. Sicut enim hoc capitulum uerum est, ita et uerax est iehsu. Rectius uisum est, inquit, scriptoribus ascribere falsitatem, quam ueritatis auctori mendacium. Itane tu Christum credis ueritatis auctorem, quem predicas carnis, et mortis, et uulnerum, et cicatricum simulatorem? uolo mihi ostendas, unde auctorem ueritatis didiceris Christum, si eis, qui de illo scripserunt, quorum auctoritas recenti memoria commendata atque firmata in posteros emanauit, audes ascribere falsitatem. Non enim uidisti Christum, aut quemadmodum cum Apostolis, locutus est tecum, aut de celo te, sicut Saulum, uocauit . Quid de illo sentire, quid credere possumus, nisi quod Scriptura testatur? Porro si mendax est Euangelium disseminatum et notum omnibus gentibus, et ab initio predicationis nominis Christi in Ecclesiis omnibus in tanto sanctitatis culmine collocatum; que scriptura proferri potest, cui de Christo fides habenda sit? Quid poteris proferre scriptum, quod non ille qui hoc non uult credere, dicat esse confictum, si tanta Euangelii notitia uenit in dubium?



CAPUT XII.

Deinde subiungis, ipsum te audisse dicentem, fures fuisse et latrones omnes qui uenerunt ante se . Unde illum audisti hoc dicentem, nisi ex Euangelio? At si hoc, quod ita credis ex Euangelio, ut tanquam ex ore Domini audisse te dicas, alius falsum esse contendat, atque hoc dixisse  Christum neget; quo ibis? quid facies? Nonne euangelicam auctoritatem quantis potueris uiribus predicabis? Miser, illic scriptum est quod non uis credere, ubi didicisti quod ita credis, ut hoc te ab ipso Christo dicas audisse. Ecce nos utrumque credimus, quia Euangelio sancto credimus, ubi utrumque scriptum est; et de Christo scripsisse Moysen, et omnes qui ante Christum uenerunt, fures fuisse et latrones. uenisse quippe ita uult intelligi, quia missi non sunt: nam qui missi sunt, sicut Moyses et sancti Prophete, [1 1Kb] non ante ipsum, sed cum ipso uenerunt; quia non eum per superbiam precedere uoluerunt, sed eum per ipsos loquentem humiliter portauerunt. uos autem, qui hec Domini uerba sic intelligitis, secundum uestrum intellectum satis confitemini nullos uos habere prophetas, qui uenturum Christum prophetauerint: et ideo uobis eum sicut uoluistis, finxistis. Nam si aliqui uestri, quibus quidem propterea fides habenda non est, quia non nisi a uobis proferuntur; tamen si aliqui sunt, quos dicere audeatis prophetasse Christum falsa carne uenturum, falsa morte passurum, falsas cicatrices dubitantibus discipulis oblaturum; non dico ex hoc ipso quam sint detestandi atque fugiendi, quamque non possint esse ueraces, quibus de mendacio Christus placet: ut hoc non dicam, certe ut dicere ceperam, secundum istum intellectum uestrum fures fuerunt et latrones, quoniam ante Christum uenerunt, qui eum uenturum quoquo modo predicauerunt. Porro si ille intellectus est uerus, ut ipsi ante Christum uenisse dicantur, qui cum Christo, id est, cum uerbo Dei uenire noluerunt, sed cum eos non miserit Deus, mendacia sua hominibus attulerunt: uos quoque ipsi, quamuis post Christi passionem et resurrectionem in hoc mundo nati fueritis, fures et latrones estis; quia priusquam uos ipse illuminaret, ut ueritatem ipsius predicaretis, ante eum uenire uoluistis, ut uestram fallaciam iactaretis.



CAPUT XIII.

Illic autem, ubi ei dictum est a Iudeis, Tu de te testificaris; testimonium tuum non est uerum; non mirum est, non te uidere prosecutum eum, ut diceret de se prophetasse Moysen: non enim habes pium oculum, quo id possis uidere. Nam ecce idipsum quod eis respondit: nempe, In lege uestra scriptum est, quia duorum hominum testimonium uerum est. Ego sum qui testificor de me, et testificatur de me, qui me misit, Pater : quid aliud sonat recte intelligentibus, nisi illum testium numerum in lege prophetico spiritu consecratum et commendatum, ut etiam sic prenuntiaretur futura reuelatio Patris et Filii, quorum Spiritus est in illa inseparabili Trinitate Spiritus sanctus? Ideo scriptum est, In ore duorum uel trium testium stabit omne uerbum . Alioquin et unus testis plerumque uerum dicit, et plures plerumque mentiuntur: potiusque creditum est in exordio fidei gentium uni  apostolo euangelizanti, quam populis errantibus a quibus ipse persecutionem patiebatur. Non igitur frustra quodam modo consecratus est iste numerus testium: et cum hoc Dominus respondit, eo quoque ipso intelligi uoluit de se prophetasse Moysen. An forte inde calumniamini, quia non ait, in lege Dei, sed, In lege uestra scriptum est? Ubi usitatam locutionem Scripturarum quis non agnoscat? In lege enim uestra dixit, uobis data : sicut dicit Apostolus Euangelium suum, quod se tamen accepisse testatur, non ab homine, sed per reuelationem Iesu Christi. An et Christum dicitis negasse se habere Patrem Deum, ubicumque non ait, Pater noster; sed, Pater uester ? Iam uero uocem illam, quam commemorasti celo delatam, Hic est Filius meus dilectissimus, credite illi ; quia uos non audistis, nolite illi credere. Si autem ideo creditis, quia eam in Scripturis sanctis inuenistis, ibi est et ista cui credere non uultis, de Christo scripsisse Moysen; ibi alie multe, quibus pariter fidem derogatis: nec timetis, miseri, ne ita profanus aliquis dicat, istam uocem omnino non sonuisse de celo; et sicut uos contra salutem generis humani, que omnibus gentibus euangelica auctoritate confertur, etiam in uestram perniciem argumentamini, cum dicitis propterea non esse credendum, quod dixerit Christus de se scripsisse Moysen, quia si hoc ille dixisset, nec Iudei tacere potuissent, quin statim, utpote maligni et astuti, quererent quidnam illud esset, quod de se a Moyse scriptum putaret: sic et ille uanus et perditus dicat, Si de celo uox illa sonuisset, omnes Iudei qui audierant, credidissent? Cur ergo non consideratis, insani, sicut fieri potuit ut et post illam celestem uocem dura Iudeorum infidelitas permaneret; ita fieri potuisse ut cum Christus diceret de se scripsisse Moysen, hoc magis maligna astutia timentes unde conuincerentur audire, omnino non quererent quid de illo scripserit Moyses?



CAPUT XIu.

Sed hanc non solum sacrilegam aduersus euangelicam sanctitatem, uerum etiam eneruem ac debilem esse argumentationem sentit et Faustus; atque intentionem suam in illud potius confert, eoque se plus teneri dicit, quia omnem Moyseos scripturam scrutatus nullas ibi de Christo prophetias inuenit. Cui cito respondeo, quia non intelligit: et si cur non intelligat quisquam quesierit; respondebo, quia inimico, quia aduerso [1 1Kb] animo legit; quia non ideo scrutatur ut sciat, sed quod nescit, scire se putat. Hec presumptio tumide arrogantie oculum cordis uel claudit, ut omnino non uideat; uel distorquet, ut peruerse uideat, et aliud pro alio probet aut improbet. Tu me, inquit, doce, quid est quod me forte legentem preterierit de Deo ac Domino nostro memoratum in Scriptura Moysi. Et hic cito respondeam, Totum te preteriit, quia totum ille [2 1Kb] de Christo scripsit. Sed quia totum discutere et pertractare  non possumus, hoc tibi in isto opere, si potero Domino adiuuante, seruabo, quod superius dixi, ut ea ipsa que ad reprehendendum eligis, ostendam de Christo esse conscripta. Quin etiam petis ne dixerim, ut imperiti solent, hoc ipsum satis esse debere ad fidem, quia Christus dixerit de se scripsisse Moysen. Quod quidem si dico, non ut imperitus, sed ut fidelis dico: non ualere autem hoc ad conuincendum Gentilem uel Iudeum, et ego fateor; sed aduersus uos, qui quoquo modo nomine Christiano gloriamini, satis esse idoneum ac preualidum, tu quoque etsi diu tergiuersatus, tamen coactus es confiteri dicens, Nolo enim nunc ad me respicias, quem ad credendum professio mea fecit obnoxium, ut non possim non credere ei quem sequor: sed puta nos cum Iudeo tractare, puta cum Gentili. Quibus uerbis ostendisti, te interim, cum quo mihi nunc res est, quia te ad credendum professio tua fecit obnoxium, satis esse conuictum de Christo scripsisse Moysen; quia ipsum Christum hoc dixisse, in Euangelio scriptum est, cuius tam preclaram sanctamque auctoritatem labefactare non audes: quia et cum id ex obliquo audes, difficultatis tue pressus angustiis, et cernens quanta ruina te obruat cum tibi dicitur, nullam esse scripturam cui de factis et dictis Christi flagites esse credendum, si Euangelio tam sancte lateque notissimo credendum esse non putas; et timens ne amisso Christiani nominis pallio nuda uanitas uestra omnibus conspuenda et detestanda ramaneat, rursus te saucium colligere conaris, et dicis quod istis Euangelii uerbis iam te ad credendum professio tua fecit obnoxium. Sic ergo te interim, cum quo nunc ago, teneo, ferio, perimo, id est, errorem tuum atque fallaciam; et cogo fateri de Christo scripsisse Moysen: quia hoc Christum dixisse in Euangelio legitur, cui te ad credendum professio tua fecit obnoxium. Cum Iudeo uero uel Gentili si mihi necesse fuerit disputare, iam supra ostendi quibus modis pro meis paruulis uiribus me agere oportere existimem.



CAPUT Xu.

Nec illud nego de Christo esse predictum, quod tu tanquam facile refellendum elegisti, ubi Deus loquitur ad Moysen, dicens: Suscitabo illis Prophetam de fratribus ipsorum similem tibi . Nec me tua lauta et lepida antitheta, quibus luteum sermonem quasi colorare ac pingere uoluisti, ullo modo ab hac fidei ueritate deterrent. Comparans enim Christum atque Moysen, et cupiens demonstrare dissimiles, ut ob hoc non de Christo uideatur intelligendum esse quod scriptum est, Suscitabo illis Prophetam similem tibi; opposuisti tibimet ex aduerso multa contraria, quod ille homo, hic Deus; ille peccator, hic sanctus; ille ex coitu natus, hic secundum nos ex uirgine, secundum uos uero nec ex uirgine; ille offenso Deo occiditur in monte, hic Patri perplacens patitur propria uoluntate. Quasi uero cum simile aliquid dicitur, ex omni parte atque ex omni modo simile intelligatur: quia non ea tantum, que unius eiusdemque nature sunt, dicuntur inter se esse similia, sicut gemini homines, uel filii parentibus,  uel omnes homines omnibus hominibus, in quantum homines sunt, similes utique sunt, quod et in ceteris animalibus intueri facillimum est, uel arboribus, ut olea olee, laurus lauro similis dicitur, uerum etiam nature disparis sunt et dicuntur multa similia, ut oliue oleaster, et far tritico. De rebus adhuc proximis et attingentibus loquor: nam quid tam longe distans a Filio Dei, per quem facta sunt omnia , quam pecus et lapis? et tamen in Euangelio legitur, Ecce Agnus Dei ; et in Apostolo, Petra autem erat Christus : que nullo modo quisquam recte diceret, si eorum aliquam similitudinem nullo modo ille susciperet. Quid ergo mirum si non est dedignatus Christus fieri similis ipsi Moysi, qui similis factus est oui, quam in eius prenuntiationem per ipsum Moysen precepit Deus manducari a populo suo, eiusque sanguinem ad tutelam salutis adhiberi, et Pascha appellari , quod nunc in Christo esse completum nemo dissimulare permittitur? Quapropter de Scripturis agnosco dissimilem, de Scripturis mecum agnosce et tu similem: non inde dissimilem unde similem; sed alia causa illud, alia illud; dum tamen utrumque demonstrem. Dissimilis homini Christus, quia Deus; scriptum est enim de illo, Qui est super omnia Deus benedictus in secula : et similis homini Christus, quia homo; quia de illo itidem scriptum est, Mediator Dei et hominum, homo Christus iehsu . Dissimilis peccatori Christus, quia semper sanctus: et similis peccatori Christus, quia Deus Filium suum misit in similitudinem carnis peccati, ut de peccato damnaret peccatum in carne . Homini ex coitu nato dissimilis Christus, in quantum ex uirgine natus est: sed homini nato similis Christus, in quantum et ipse ex femina natus est, cui dictum est, Quod nascetur ex te sanctum, uocabitur Filius Dei . Homini propter peccatum suum mortuo dissimilis Christus, in quantum sine peccato et propria potestate mortuus est: sed rursus homini mortuo similis Christus, in quantum et ipse uera morte corporis mortuus est.



CAPUT XuI.

Nec ideo Moysi famulo Dei derogaueris, quia eum peccatorem fuisse, et offenso Deo suo in monte occisum esse dixisti . Nouerat enim et ipse in Domino gloriari, ut ab eo saluus fieret: a quo et ille qui dicit, Christus iehsu uenit in hunc mundum peccatores saluos facere, quorum primus ego sum . Arguitur enim Moyses uoce diuina, quod eius fides ad aquam de petra eliciendam [1 1Kb] aliquantum titubauerit : quod ei cum peccato Petri potest esse commune, qui in mediis fluctibus simili fidei defectu dubitauit . uerum absit ut credamus hinc eum esse alienatum ab eterna societate sanctorum, qui cum sancto Elia, sicut Euangelium loquitur, meruit clarificato in monte Domino assistere . Nam, ut in ueteribus legimus Libris, etiam post ipsum peccatum, quantum sit apud Deum meritum eius apparet.  Sed quid cause fuerit, ut de peccato eius tali morte uindicando Deus loqueretur? Quoniam pollicitus sum ea ipsa demonstrare ad prenuntiandum Christum pertinere, que tu reprehendenda delegeris; faciam sicut possum, Domino adiuuante, ut hoc etiam quod in Moysi morte reprehendisti, prophetiam fuisse de Christo recte intelligentibus doceam.



CAPUT XuII.

Sicut enim mos est diuinorum in Scripturis sanctis mysteriorum, ut idem homo alias aliam atque aliam pro re aliqua significanda personam gerat; tunc Moyses populi Iudeorum sub Lege positi personam gerebat, eumque in prophetica prenuntiatione figurabat. Sicut ergo Moyses petram uirga percutiens de Dei uirtute dubitauit; ita ille populus, qui sub Lege per Moysen data tenebatur, Christum ligno crucis affigens, eum uirtutem Dei esse non credidit. Sed sicut percussa petra manauit aqua sitientibus; sic plaga dominice passionis effecta est uita credentibus. Habemus enim de hac re preclarissimam et fidelissimam uocem Apostoli, cum inde loqueretur, dicentis, Petra autem erat Christus . Hanc ergo carnalem de Christi diuinitate desperationem in ipsius Christi altitudine Deus mori iubet, cum mortem carnis Moysi in monte imperat fieri. Sicut enim petra Christus, ita et mons Christus: petra humilis fortitudo, mons eminens magnitudo. Quia sicut Apostolus ait, Petra erat Christus; ita ipse Dominus, Non potest ciuitas abscondi super montem constituta : se scilicet montem, fideles autem suos in sui nominis gloria fundatos asserens ciuitatem. Prudentia carnis uiuit, cum tanquam petra percussa Christi humilitas in cruce contemnitur: Christus enim crucifixus Iudeis scandalum est, Gentibus autem stultitia. Et prudentia carnis moritur, cum tanquam montis eminentia Christus excelsus agnoscitur: ipsis enim uocatis Iudeis et Grecis, Christus Dei uirtus et Dei Sapientia est . Ascendit itaque Moyses in montem, ut carne mortua uiuo spiritu reciperetur: quo Faustus non ascenderat, ut carnales calumnias mente mortua loqueretur. Nonne ipsam petram Petrus per prudentiam carnis percuti exhorruit, cum Domino passionem suam prenuntianti ait: Absit, Domine, non fiet istud; propitius esto tibi? Neque enim pepercit huic peccato Dominus, cum ei retulerit: Redi retro, satanas, scandalum mihi es: non enim sapis que Dei sunt, sed que sunt hominum . Aut ubi mortua est ista carnalis diffidentia, nisi in Christi glorificatione, tanquam in montis altitudine? Nam utique uiuebat, cum eum timide negaret: et utique mortua erat, cum eum libere predicaret. Hec uiuebat in Saulo, cum scandalum crucis detestans uastabat christianam fidem : et ubi nisi in illo monte mortua erat, cum iam Paulus diceret, uiuo autem iam non ego, uiuit uero in me Christus .



CAPUT XuIII.

Quid habes igitur, heretica uanitas, unde te putes posse conuincere, non de Christo esse predictum, Suscitabo illis Prophetam de fratribus ipsorum similem tibi; quando ne hinc quidem potes,  quod dissimilem ostendis? Aliis enim causis et nos similem ostendimus. An quia propheta dictus est, qui et homo esse dignatus est, et tam multa futura predixit? Nisi forte aliud est propheta, quam homo ultra humanas coniecturas futura prenuntians? Unde et ipse de se ipso ait: Non est propheta sine honore, nisi in patria sua . Sed de te uidero, qui te conuictum paulo ante confessus es, cum dixisti, quod te ad credendum Euangelio professio tua fecit obnoxium: Iudeus ipse procedat in medium, qui ceruicem a iugo Christi male liberam tollit, et ideo sibi adhuc fas putat dicere, Mentitus est Christus uester; nichil de illo scripsit Moyses.



CAPUT XIX.

Dicat mihi quem prophetam promiserit Deus, cum ait Moysi, Suscitabo illis Prophetam de fratribus eorum, sicut te, uel, similem tibi? Multi enim prophete postea fuerunt, sed utique unum quemdam intelligi uoluit. Hic ei, credo, facillime occurret successor ille Moysi, qui populum ex Aegypto liberatum, in terram promissionis induxit. Quem cogitans, me adhuc fortasse ridebit querentem de quo dictum sit, Suscitabo illis Prophetam similem tibi; cum legam quis in eodem munere populi illius regendi atque ducendi Moysi defuncto successerit. Qui cum me uelut imperitum riserit , non desinam hominem adhuc etiam compellare [1 1Kb] , et a securo risu ad curam respondendi reuocare, querendo atque flagitando, cur eidem ipsi futuro suo successori, in cuius comparatione improbatus est, ut non ipse introduceret populum in terram promissionis; ne uidelicet Lex per Moysen non ad saluandum, sed ad conuincendum peccatorem data, in regnum celorum introducere putaretur , sed gratia et ueritas per Iesum Christum facta: queram ergo a Iudeo, cur eidem ipsi futuro suo successori Moyses nomen mutauerit. uocabatur enim Ause [2 1Kb] , et appellauit eum Iesum . Cur denique tunc appellauerit, quando ex conualle Pharan premisit ad eamdem terram, quo erat populus ipso duce uenturus? Dixit enim uerus ipse iehsu: Et si iero, et preparauero uobis locum; iterum ueniam, et assumam uos ad me . Queram etiam, utrum non huic figure attestetur propheta dicens, Deus ab Africo ueniet, et sanctus de Pharan : tanquam diceret, Eius nominis ueniet Deus sanctus, cuius nominis erat ille qui uenit ab Africo de Pharan, id est, iehsu. Huc accedit quod idem ipsum Dei uerbum intelligitur loqui, ubi promittit eumdem ipsius Moyseos successorem, per quem populus in terram promissionis mitteretur, nomine angeli eum appellans; sicut etiam homines aliquid nuntiantes in Scriptura diuina solent appellari: et ita dicit, Ecce ego mitto angelum meum ante faciem tuam, ut seruet te in uia, et inducat te in terram quam iuraui tibi [3 1Kb] . Attende tibi, et obaudi eum, ne  non credas illi: nichil enim subtrahet tibi, nomen enim meum est in eo . Quid est hoc? Perscrutetur Scripturas illas non iam Manicheus, sed ipse etiam Iudeus, et uideat utrum de aliquo Angelo Deus dixerit, Nomen meum est in illo, nisi de hoc, quem introductorem in promissionis terram pollicetur. Deinde querat in hominibus quis Moysi successor introduxerit populum; et inueniet Iesum: non hoc ab initio uite sue, sed nomine mutato appellatum. Qui ergo dixit, Nomen meum est in illo Iesu, ipse est uerus iehsu, rector et ductor populi in hereditatem uite eterne, secundum Testamentum Nouum, cuius figura erat Testamentum uetus. Ita quantum attinet ad propheticum apparatum, nec geri, nec dici aliquid posset insignius, quandoquidem res perducta est usque ad nominis expressionem.



CAPUT XX.

Superest ut Iudeus ille, si uult et in abscondito Iudeus esse non littera, sed spiritu ; si uult reputari uerus Isrelita, in quo dolus non est , recordetur in figura illum mortuum Iesum, qui introduxit in terram morientium, et agnoscat in ueritate uiuum Iesum, quo duce intret in terram uiuentium. Talis enim iam non acerbus resistet tam perspicue prophetie, sed ex commemoratione Iesu qui introduxit in illam promissionis terram, mitis effectus, audiet iam ipsum cuius nomen ille habebat, uerius introducentem et dicentem, Beati mites, quoniam ipsi hereditate possidebunt terram . Hic iam etiam ille Gentilis, si non nimis lapideum cor haberet, aut si ex illis esset lapidibus de quibus suscitat Deus filios Abrahe , nonne miraretur in Libris antiquis eiusdem gentis, ex qua natus perhiberetur iehsu, tam euidentem de illo conscriptam esse prophetiam, ut etiam nomen eius exprimeretur: simulque ibi aduerteret, non quemlibet hominem predictum fuisse Iesum, sed utique Deum, cum in homine illo qui regendo et introducendo in regnum populo constitutus, mutato nomine iehsu appellatus est, suum nomen inesse Deus diceret, eumque angelum nominaret; eo ipso quod mutato nomine mittebatur, magnum aliquid diuinumque nuntiantem? Nuntium quippe grece Angelum dici, quis illa lingua uel tenuiter tinctus ignoret? Quamobrem quilibet Gentilis, si peruersus et peruicax esse nollet, non ideo Libros illos contemneret, quia essent Hebrei, cuius gentis lege non teneretur: sed cuiuslibet gentis libros ideo magni penderet, quia in eis tanto ante conscripta inueniret, que suis iam temporibus impleta cognosceret: ipsumque Christum Iesum non propterea sperneret, quia Hebraicis litteris prenuntiatum uideret; sed potius eum, qui litteris quibuslibet, antequam inter homines nasceretur, per tot uolumina seculorum, partim apertioribus testimoniis, partim rerum gestarum et sermonum figuris et sacramentis ita prenuntiari commendarique meruisset, cum ingenti admiratione et deuota religione [1 1Kb] sectandum uenerandumque censeret. Ita illi ex rerum Christianarum iam presentatis effectibus, Librorum  prophetia uera probaretur: ex Librorum uero prophetia Christus colendus agnosceretur. uana loqui deputer, si non ita factum est, si non ita fit, si non in eam fidem per uniuersum orbem terrarum eorumdem Librorum recitatione concurritur.



CAPUT XXI.

Unde mirabiliter istorum est ridenda uecordia, qui tanquam impossibile a nobis querunt, quomodo per Iudeorum Libros fidem Christianam uelit discere homo Gentilis, cum tanta deuotione et tanta celebritate omnes gentes istorum Librorum fieri discipulas cernat [1 1Kb] : eo ipso nimirum fortius atque firmius, quod ex manibus inimicorum tanta de Christo testimonia proferuntur; in quibus ideo Gentes que credunt, nichil de illo ad tempus possunt putare confictum, quia in eis Libris inueniunt Christum, quibus a tot seculis seruiunt, qui crucifixerunt Christum, et quos in tanto apice auctoritatis habent qui quotidie blasphemant Christum. Si enim ab eis proferrentur prophetie de Christo qui predicant Christum, ab eis ipsis conficte putarentur: nunc uero id exponit qui predicat, quod recitat qui blasphemat. Ad aliquem namque usum sanctorum ordinatur omnis cecitas impiorum a summo Deo, qui pro sui regiminis equitate bene utitur etiam malis, ut qui suo arbitrio iniuste uiuunt, illius iudicio iuste disponantur. Ergo ne testimonia prophetie Christi nascituri, mira facturi, indigna passuri, morituri, resurrecturi, ascensuri, per omnes gentes Euangelium uite eterne disseminaturi, illi finxisse crederentur, qui eum populis annuntiarent; magnum aliquid actum est in usum nostrum de infidelitate Iudeorum, ut iidem ipsi qui hec propter se non haberent in cordibus, propter nos haberent in codicibus. Nec inde auctoritas illis Libris minuitur, quod a Iudeis non intelliguntur; imo et augetur: nam et ipsa eorum cecitas ibi predicta est. Unde magis non intelligendo ueritatem perhibent testimonium ueritati: quia cum eos Libros non intelligunt, a quibus non intellecturi predicti sunt, etiam hinc eos ueraces ostendunt.



CAPUT XXII.

Hinc est et illud, cuius ambiguitate Faustus fallitur: uidebis uitam tuam pendentem, et non credes uite tue . Que uerba et aliter posse intelligi, potest aliquis dicere: de Christo autem non posse intelligi, nec Faustus ausus est dicere, nec quisquam prorsus audebit, nisi qui negauerit aut Christum esse uitam, aut a Iudeis uisum esse pendentem, aut eos illi non credidisse. Cum uero et ipse dicat, Ego sum uita ; et eum pependisse constet ante oculos non ei credentium Iudeorum; non uideo cur dubitare debeamus, id etiam de Christo scripsisse illum, de quo Christus ait, Ille enim de me scripsit . Proinde si quod scriptum est, Suscitabo eis Prophetam de fratribus illorum similem tibi, ostendere conatus est Faustus non posse de Christo intelligi, quia Christus Moysi similis non est, et tamen ex omni parte conuictus est; quid opus est in hoc testimonio laborare? Aut certe, sicut dixit  Christum similem non esse Moysi, ut illam refelleret prophetiam; sic etiam ut hanc refellat, dicat Christum non esse uitam, uel in conspectu Iudeorum non ei credentium non pependisse. Cum autem hoc ille non dixerit, nec hodie quisquam eorum audeat dicere, nichil est cur moremur hanc quoque de Domino et Saluatore nostro Iesu Christo famuli eius amplecti prophetiam. At enim inter cetera maledicta et hoc positum est. Num ideo non est prophetia, cum et cetera, inter que positum est, nichil sint aliud quam prophetie? Aut ideo non est de Christo prophetia, quia illa que in ea lectione uel precedentia uel consequentia contexuntur, nichil pertinere uidentur ad Christum? Quasi uero quidquam sit peius inter maledicta, que Iudeis pro merito superbe [1 1Kb] impietatis acciderunt, quam uidere uitam suam, id est, Filium Dei pendentem, et non credere uite sue. Maledicta enim, cum ex prophetia dicuntur, non sunt de malo uoto imprecantis, sed de prescio spiritu denuntiantis. Nam illa que de malo uoto sunt, prohibentur, cum dicitur, Benedicite, et nolite maledicere . Hec autem sepe inueniuntur in sermone sanctorum, sicut apostolus Paulus, Alexander, inquit, erarius multa mala mihi ostendit; reddet illi Dominus secundum opera sua . Nam illud tanquam stomachatus et indignatus etiam male optasse uidetur Apostolus, Utinam et abscindantur qui uos conturbant ! Quod utique si consideres personam scribentis, magis eum elegantissimo ambiguo bene optasse intelliges. Sunt enim spadones, qui se ipsos absciderunt propter regnum celorum . Quod in his quoque uerbis Faustus sapuisset, si pium palatum ad escas dominicas attulisset. Sic enim sonuit fortasse Iudeis, quod dictum est, uidebis uitam tuam pendentem, et non credes uite tue; ut inter minas uel dolos hostium suorum uitam suam uidentes ex incerto pendere, uicturos se esse non crederent. Sed filius Euangelii cum audit, Ille enim de me scripsit, in hac ipsa ambiguitate sententie uidet quid Prophete porcis proiiciant, quid hominibus innuant: statimque illi occurrit uita hominum Christus pendens, eique non credentes Iudei, ob hoc ipsum quia pendentem uident. Et alius quidem aliquis cito diceret, inter cetera maledicta que in illa lectione ad aliquid de Christo intelligendum non pertinent, hoc solum ibi esse de Christo, quod scriptum est, uidebis uitam tuam pendentem, et non credes uite tue. Neque enim fieri non posset ut inter diuersa maledicta que impio populo prophetice prenuntiabantur, hoc quoque poneretur. Sed ego, et qui mecum aliquanto attentius cogitant euangelicam illam dominicamque sententiam, qua non ait, Ille enim et de me scripsit; ut et alia que ad Christum non pertinent, scripsisse crederetur: sed ait, De me enim ille scripsit; ut omnem scripture illius intentionem non nisi ad intelligendam Christi gratiam perscrutando consuleremus; etiam cetera in illa lectione maledicta propter Christum predicta cognoscimus:  quod nunc ostendere si uelim, nimis longum erit.



CAPUT XXIII.

Unde tantum abest ut hoc quod Faustus commemorauit, propterea non pertineat ad Christum, quia inter cetera maledicta positum est; ut nec ipsa cetera rectum habeant intellectum, nisi ad Christi gloriam, qua generi humano consulitur, prophetata referantur: quanto magis hoc? Quod et si talis fuisset Moyses, ut aliud corde intuens, id ore funderet; facilius eum dicerem prophetasse nescientem, quam cum audirem populo Iudeorum dictum, uidebis uitam tuam pendentem, et non credes uite tue, de Christo prophetatum negarem. Neque enim hoc intuebatur animo Caiphas, quod ex uerbis eius intellectum est, cum Christum ut inimicum persequens, ait expedire ut unus homo moreretur, ne periret tota gens. Ubi Euangelista subiecit, hoc eum non a se dixisse, sed cum esset pontifex prophetasse . Sed Moyses non erat Caiphas: quare illud quod populo Hebreo dixit, uidebis uitam tuam pendentem, et non credes uite tue; non solum de Christo dixit, quod etsi nesciens dixisset, de nullo alio dixisse deberet intelligi; uerum etiam sciens dixit. Erat enim fidelissimus dispensator prophetici sacramenti, id est, illius sacerdotalis chrismatis, unde Christi nomen agnoscimus: in quo sacramento, quamuis homo pessimus, Caiphas etiam nesciens potuit prophetare. Hoc quippe in eo egit propheticum chrisma, ut prophetaret: hoc autem uita impia, ut nesciens prophetaret. Quo itaque ore dicitur nichil de Christo prophetasse Moyses, a quo illud chrisma cepit, unde Christi nomen innotuit, et unde Christum etiam persecutor Christi uel nesciens prophetauit?



CAPUT XXIu.

Nam de maledicto pendentis in ligno, iam quantum satis uisum est, supra diximus. Interficiendum autem esse prophetam siue principem populi, qui filios Isrel a Deo suo uellet auertere, aliquodue infringere mandatorum, non aduersus Christum precepisse Moysen, et ex his que iam multa egimus, satis clarum est, et magis magisque consideranti dicta et facta Domini nostri Iesu Christi, magis magisque clarebit: quia nec a suo Deo uoluit quemquam eorum Christus auertere. Deus quippe, quem illis Moyses diligendum colendumque preceperat, ipse est certe Deus Abraham, et Deus Isaac, et Deus Iacob, quem Dominus iehsu Christus eadem commendatione commemorat, eiusque auctoritate Sadduceorum refellit errorem resurrectionem negantium, ubi ait, De resurrectione autem mortuorum non legistis quid Deus locutus sit de rubo ad Moysen, Ego sum Deus Abraham, et Deus Isaac, et Deus Iacob? Non est Deus mortuorum, sed uiuorum : omnes enim illi uiuunt. Opportune itaque eadem uoce nunc conuincuntur Manichei, qua tunc conuicti sunt Sadducei: nam et ipsam resurrectionem alio quidem modo, sed tamen etiam isti negant. Item cum fidem Centurionis laudans diceret, Amen dico uobis, non inueni tantam fidem in Isrel; adiecit et ait, Dico autem uobis, quoniam  multi ab oriente et occidente uenient, et recumbent cum Abraham, et Isaac, et Iacob in regno celorum; filii autem regni ibunt in tenebras exteriores . Si ergo, quod negare Faustus non potest, non commendauit Moyses populo Isrel Deum, nisi Deum Abraham, et Isaac, et Iacob, eumque ipsum Christus ex his et aliis testimoniis sine dubitatione commendat; non est conatus illum populum auertere a Deo suo: sed ideo minatus est eos ituros in tenebras exteriores, quod auersos uideret a Deo suo, in cuius regno Gentes uocatas ex toto orbe terrarum, recubituras dicit cum Abraham, et Isaac, et Iacob: non ob aliud, quam quod fidem, tenuissent Dei Abraham, et Isaac, et Iacob. Unde et Apostolus dicit, Prouidens autem Scriptura, quia ex fide iustificat Gentes Deus, prenuntiauit Abrahe dicens, In semine tuo benedicentur omnes gentes ; ut illi scilicet in semine Abrahe benedicerentur, qui Abrahe fidem imitarentur. Non igitur Christus Isrelitas a Deo suo uolebat auertere, sed eos potius quod ab illo auerterentur arguebat. Mandatorum autem aliquod eorum que per Moysen data sunt, infregisse Dominum qui arbitratur, non mirum si hoc putat quod Iudei: sed ideo errat, quia in hoc errauerunt et Iudei. Ubi autem Faustus commemorat ipsum mandatum, quod Dominum infregisse uult credi, ibi opus est ut ostendamus quomodo fallatur, sicut iam supra, ubi oportebat, ostendimus. Nunc illud dico, quia si aliquod illorum mandatorum Dominus infregisset, non etiam de hoc ipso Iudeos arguisset: quibus calumniantibus quod discipuli eius illotis manibus manducarent, et ob hoc excederent, non mandatum Dei, sed traditiones seniorum, ait illis, Utquid et uos transgredimini mandatum Dei, ut traditiones uestras statuatis? Ipsumque Dei mandatum commemorat, quod per Moysen mandatum esse nouimus. Secutus quippe ait, Deus enim dixit, Honora patrem et matrem; et, Qui maledixerit patri aut matri, morte morietur [1 1Kb] . uos autem dicitis, Quicumque dixerit patri uel matri, Munus quod est ex me, proderit [2 1Kb] , non honorabit patrem suum: et irritum fecistis uerbum Dei propter uestram traditionem . Qua in re uidete quam multa nos doceat, et Iudeos a Deo suo se non auertere; et eius mandata non tantum se non infringere, uerum etiam illos a quibus infringerentur, arguere; et non nisi Deum per Moysen ista mandasse.



CAPUT XXu.

Quamobrem quoniam nos credimus omnia que scripsit Moyses, ad Christi commendationem pertinere, quod isto opere quia demonstrare non possumus, polliciti sumus in iis hoc ostendere, que Faustus de illa scriptura refellenda uel uituperanda delegerit, recte a nobis debitum exigitur, ut hoc etiam, quod precepit Moyses interficiendum esse prophetam siue principem, qui eos a Deo suo uellet auertere, aliquodue infringere mandatorum, ostendamus ad custodiendam fidem, que in Ecclesia Christi discitur, pertinere. uidebat quippe ille spiritu  prophetico et Deo sibi loquente, multos exsurrecturos hereticos diuersorum errorum magistros aduersum doctrinam Christi, qui non eum Christum predicarent qui uerus est Christus. Ille enim uerus est, qui per prophetias, per eumdem Moysen ceterosque sanctos eius gentis editas, prenuntiatus est. Quisquis itaque alium docere uellet, ipsum interficiendum Moyses precipiebat. Quid autem nunc aliud agit lingua catholica, nisi ut spirituali gladio utriusque Testamenti acie bis acuto interficiantur omnes qui nos a Deo nostro uolunt auertere, aliquodue infringere mandatorum? Inter quos precipue cadit ipse Manicheus, cum eius error asserta Legis et Prophetarum ueritate perimitur, uolentis nos auertere a Deo nostro, Deo Abraham, et Isaac, et Iacob, quem Christus commendat; et uolentis infringere mandata Legis, in quorum etiam figuris Christum prophetatum esse cognoscimus.



CAPUT XXuI.

Iam uero illam complexionem utrum obtusissimam [1 1Kb] an fraudulentissimam dicam, nescio; erat enim Fausto ingenium: unde magis arbitror eum nebulam iniicere uoluisse minus attento lectori, quam non uidisse quod dicam [2 1Kb] : ait enim, Quod si hec de Christo minime scripsit, aut alia dabitis, aut nulla erunt. Hec propositio uera est, sed consequens erat ut ostenderet et hec de Christo minime scripta esse, et alia dari non posse. Nihil autem horum fecit: quia et hec nos ostendimus, quomodo de Christo accipi possint; et superius alia multa dedimus, que nisi de Christo intellectum habere non possint. Non est ergo cur concludas, Fauste, nulla esse a Moyse scripta de Christo. Attende enim quid dicas: Quod si hec, inquis, minime de Christo scripsit, aut alia dabitis, aut nulla erunt. uerum dicis. Proinde, quia et hec de Christo, uel propter Christum scripta docuimus, et alia multa dedimus, argumentatio tua potius nulla erit. Et hec quidem que commemorasti, quamuis non obtinueris, saltem conatus es ostendere non esse scripta de Christo. Quod autem subdidisti, Aut alia dabitis, aut nulla erunt; prius demonstrare debuisti, alia nos dare non posse, ut securus inferres nulla esse. Nunc uero tanquam libellus tuus surdos auditores uel cecos lectores esset habiturus, ut nullus aduerteret quid pretermiseris, cucurristi dicere: Si nulla fuerint, nec Christus potuit asseuerare quod nusquam est; ita, si Christus hoc minime asseuerauerit, capitulum hoc falsum esse constiterit. O hominem se cogitantem dictorem, et alium non cogitantem contradictorem! Ubi est acumen tuum? An in mala causa non posses aliter? Sed mala causa te uana loqui cegit: malam uero habere causam nemo te cogit. Quid si enim alia dabimus? Certe utique non erunt nulla, quia erunt aliqua. Et si erunt aliqua, potuit Christus hoc asseuerare quod est. Ita, si Christus hoc asseuerare potuit, capitulum illud euangelicum falsum esse non constat. Redi ergo ad propositionem tuam, qua dixisti, Aut alia dabitis, aut nulla  erunt; et uide non te ostendisse nulla nos alia daturos. uide etiam quam multa alia iam supra dederimus, et quid hinc conficiatur aduerte; scilicet non esse falsum, quod in Euangelium Christum dixisse legimus, Si crederetis Moysi, crederetis et mihi; de me enim ille scripsit. Et Euangelii quidem tam eminens est auctoritas et tam fundata ueritas, ut etiamsi nos propter tarditatem intelligentie nostre nulla inueniremus a Moyse scripta de Christo, non solum esse aliqua, sed ad Christum omnia pertinere que scripsit, quia non ait, Et de me scripsit; sed, De me ille scripsit; credere deberemus. Nunc autem etsi de isto Euangelii capitulo, quod absit, dubitandum esset, compertis tam multis in scriptura Moysi de Christo testimoniis, omnis illa dubitatio tolleretur: et quia de capitulo Euangelii dubitandum non est, etiamsi illa comperta non essent, esse tamen credi oporteret.



CAPUT XXuII.

Nam illud quod adiungis, dissimilem fuisse traditionem Christi atque Moyseos; et ideo non fuisse uerisimile, ut si crederent Moysi, crederent et Christo; imo illud potius esse consequens, ut si alteri Iudei crederent, alteri necessario repugnarent; non utique diceres, si considerationis oculum paululum attolleres, orbemque terrarum sine contentionis cecitate conspiceres in hominibus doctis atque indoctis, Grecis et Barbaris, sapientibus et insipientibus, quibus se debitorem dicebat Apostolus , et Moysi et Christo simul credentem. Si ergo non erat uerisimile ut Iudei Moysi et Christo pariter crederent, multo minus uerisimile est ut orbis terrarum Moysi et Christo pariter credat. Cum uero uideamus omnes gentes utrique credere, et illius prophetiam cum Euangelio huius conuenientem fide robustissima et celeberrima retinere, non ad aliquid impossibile gens una uocabatur, cum ei diceretur, Si crederetis Moysi, crederetis et mihi: potiusque est miranda et uehementius arguenda duritia Iudeorum, qui hoc non fecerunt, quod totum mundum fecisse conspicimus.



CAPUT XXuIII.

Nam quidquid dicis de sabbato, et de circumcisione carnis, et de differentia ciborum, aliam fuisse traditionem Moysi, aliud per Christum didicisse Christianos; iam supra ostendimus quia, sicut dicit Apostolus, Hec omnia figure nostre fuerunt . Non ergo diuersa doctrina est, sed diuersum tempus. Aliud enim erat, quo hec oportebat per figuratas prophetias prenuntiari; et aliud est, quo hec iam oportet per manifestam ueritatem redditamque adimpleri. Sed quid mirum si Iudei carnaliter intelligentes sabbatum, Christo, qui iam hoc spiritualiter insinuabat, repugnauerunt? Tu Apostolo responde, si potes, qui uacationem ipsius diei umbram futuri esse testatur . Sed si illi restiterunt Christo, non intelligentes uerum sabbatum, uos ei nolite resistere, et intelligite ueram innocentiam. Nam eo ipso loco, ubi precipue destructor sabbati putatur iehsu, cum discipuli eius per segetem transeuntes et esurientes uellerent spicas et  ederent, innocentes eos dixit, respondens Iudeis, Si sciretis quid sit, Misericordiam uolo [1 1Kb] quam sacrificium, nunquam condemnassetis innocentes . Magis enim esurientium misereri debuerunt, quia hoc illi coacti fame fecerunt. A uobis autem quisquis uulserit spicas, non ex traditione Christi, qui hanc innocentiam uocat, sed ex traditione Manichei homicida deputatur. An forte misericordiam eisdem spicis exhibuerunt Apostoli, ut inde membra Dei manducando purgarent, sicut uestra fabula est? uos ergo crudeles, qui hoc non facitis. Sed uidelicet nouit Faustus destruere sabbatum, quia scit uirtutem Dei semper atque infatigabiliter operari. Illi hoc dicant, qui intelligunt Deum sine temporali uoluntate uniuersa tempora facientem. Hoc ad uos multum est, qui Dei uestri requiem rebellatione gentis tenebrarum perhibetis excussam, et hostium repentino impetu perturbatam. An ex eterno preuidens hoc futurum, nunquam habuit requiem, quia nunquam securus fuit, qui se cogitabat tam graue bellum cum tanta membrorum suorum labe damnoque gesturum?



CAPUT XXIX.

Ceterum illud sabbatum, quod imperite atque impie deridetis, nisi et ipsum inter prophetias que de Christo scripte sunt, haberet intellectum, non ei Christus sic attestaretur: qui cum propria uoluntate, sicut ipse in eius laude posuisti, pateretur, ideoque tempora passionis et resurrectionis sue haberet in potestate, id egit, ut caro eius in sepultura sabbato requiesceret ab omnibus operibus suis, ut tertio die resurgens, quem dominicum dicimus, qui post sabbatum numeratur octauus, etiam circumcisionem octaui diei ad se prophetandum pertinere declararet. Quid enim significat circumcisio carnis? Quid, nisi exspoliationem mortalitatis, quam de carnali generatione portamus? Propter hoc dixit Apostolus: Exuens se carnem, principatus et potestates exemplauit, fiducialiter triumphans eos in semetipso . Quod enim dicit exuisse se carnem, eo loco carnem mortalitatem carnis intelligimus, secundum quam proprie corpus hoc caro nominatur. Que mortalitas proprie caro appellata est, quia in illa resurrectionis immortalitate non erit: propterea scriptum est, Caro et sanguis regnum Dei non possidebunt. De quibus uerbis soletis calumniari fidei nostre, qua credimus huius corporis futuram resurrectionem, que in ipso Domino iam precessit, dissimulantes ea que sequuntur, in quibus aperte Apostolus quid dicat exponit. uolens enim ostendere quid eo loco dixerit carnem, continuo subiecit: Neque corruptio incorruptionem possidebit. Hoc enim corpus, quod propter mortalitatem proprie caro nominatur, mutari dicit in resurrectione, ut iam non sit corruptibile atque mortale. Quod ne putetur nostra suspicione dici, ipsa eius que sequuntur uerba consulite. Ecce, inquit, mysterium dico: omnes quidem resurgemus, non tamen omnes immutabimur. In atomo, in ictu oculi, in nouissima tuba; canet enim  tuba, et mortui resurgent incorrupti, et nos immutabimur. Oportet enim corruptibile hoc induere incorruptionem, et mortale hoc induere immortalitatem . Ut ergo induatur immortalitate, exuitur mortalitate: hoc est circumcisionis mysterium, que octauo die fieri iussa est , et octauo die, id est, dominico post sabbatum iam in ueritate a Domino impleta. Unde dicitur, Exuens se carnem, principatus et potestates exemplauit. Per hanc enim mortalitatem nobis inuide diabolice potestates dominabantur: quas exemplasse dictus est, quia in se ipso capite nostro prebuit exemplum, quod in toto eius corpore, id est, Ecclesia ex diaboli potestate liberanda, in ultima resurrectione complebitur: hec est fides nostra. Et quoniam, sicut testimonium propheticum Paulus commemorat, Iustus ex fide uiuit ; hec est iustificatio nostra. Mortuum quippe Christum et Pagani credunt: resurrexisse autem Christum, propria fides est Christianorum. Si enim confitearis, ait Apostolus, in ore tuo quia Dominus est iehsu, et credideris in corde tuo quia Deus illum suscitauit a mortuis, saluus eris . Quia ergo ex ista resurrectionis fide iustificamur, ideo et illud de Christo apostolicum est, Quia mortuus est propter delicta nostra, et resurrexit propter iustificationem nostram . Et quia ista resurrectio, que credita nos iustificat, illa octaua diei circumcisione figurata est; propterea de ipso Abraham, cui primum tradita est, dicit Apostolus: Et signum accepit circumcisionis, signaculum iustitie fidei . Ergo et istam circumcisionem inter alias figuras propheticas de Christo scripsit Moyses: de quo ipse dicit, De me enim ille scripsit. Quod autem dicit Dominus, ue uobis, Scribe et Pharisei hypocrite, qui circumitis mare et aridam, facere unum proselytum; et cum feceritis eum, facitis eum filium gehenne duplo quam uos estis: non quia circumciditur, dixit, sed quod eorum mores imitatur, a quibus imitandis cohibet suos, dicens, Super Cathedram Moysi sedent Scribe et Pharisei: que dicunt, facite; que autem faciunt, facere nolite: dicunt enim, et non faciunt . In quibus dominicis uerbis utrumque debetis aduertere, et quantus honor delatus sit doctrine Moysi, in cuius cathedra etiam mali sedentes, bona docere cogebantur; et unde fieret proselytus filius gehenne, non scilicet a Phariseis uerba legis audiendo, sed eorum facta sectando. Hoc ergo dici posset tunc proselyto circumciso, quod Paulus dicit: Circumcisio quidem prodest, si legem custodias . Quia uero ille in non custodienda lege Phariseos imitabatur, fiebat filius gehenne: propterea, quantum arbitror, duplo quam illi, quia hoc negligebat implere quod propria uoluntate susceperat, non ex Iudeis natus, sed sponte Iudeus factus.



CAPUT XXX.

Quid autem dicere uoluisti, sine respectu iniuriose, quod Moyses helluonis in modum disceptator sedet, iubetque alia quidem abliguriri pro mundis, alia uero pro immundis ne contingi quidem?  cum ad helluonem hoc magis pertineat, ut nulla discernat; aut si discernit, suauiora eligat. An hoc ideo dicis, ut imperitis continentia tua uelut ab ineunte etate miranda uideatur, quasi nescientis, uel iam obliti, quanto iucundius sapiat porcina, quam ueruecina? Sed quia et ista Moyses figuris propheticis de Christo scripsit, in animalium carnibus significans homines, uel incorporandos Christi corpori, quod est Ecclesia; uel respuendos; uos quoque inter immunda figurauit, qui propterea fidei catholice non conuenitis, quia nec ruminatis uerbum sapientie, et duo Testamenta, uetus et Nouum, non concorditer distinguentes tanquam geminam ungulam non habetis. Quis autem ferat te quoque Adimanti uestri fallaciam non puduisse sectari?



CAPUT XXXI.

Dicis enim et tu, Christum sic docuisse ciborum indifferentiam, ut a suis quidem discipulis omnes carnes penitus remoueret, secularibus uero uulgo concederet omnia que possent edi; atque asseueraret quod eos nichil in os intrans pollueret, quia que de ore impudenter procedunt, ea sola sunt que polluant hominem. Hec uerba tua sunt, tanto impudentiore, quanto apertiore mendacio deprompta et expressa. Primo quia secundum Christi sententiam, si ea sola polluunt hominem, que mala ex ore procedunt; cur et discipulos Christi non ea sola polluerunt, ut non eos [1 1Kb] tanquam ab immundis carnibus esset necesse prohiberi? An seculares homines non polluuntur his que in os intrant, sed his que ex ore exeunt? Ergo munitiores sunt aduersus immunditiam quam sancti, si sanctos et ea que intrant, et ea que exeunt possunt inquinare. uellem autem isti mihi dicerent, quid manducabat et bibebat Christus, qui in comparatione Ioannis non manducantis neque bibentis, se dixit manducantem et bibentem? Cum enim argueret peruersitatem hominum, utrobique calumnias inquirentium, uenit enim, inquit, Ioannes non manducans neque bibens, et dicunt, Demonium habet: uenit Filius hominis manducans et bibens, et dicunt, Ecce homo uorax et uinarius [2 1Kb] , amicus publicanorum et peccatorum . Et Ioannis quidem escam et potum nouimus: non enim dictum est quod omnino non biberet; sed quod uinum et siceram non biberet : bibebat ergo aquam. Cibus autem eius non omnino nullus erat, sed locuste et mel siluestre . Unde ergo dictus est non manducans neque bibens, nisi quia illo uictu quo Iudei utebantur, ille non utebatur? Hoc ergo Dominus nisi uteretur, non in eius comparatione manducans bibensque diceretur. An forte ideo quia pane et oleribus Dominus uescebatur, quibus Ioannes non uescebatur? Mirum si non manducans dicitur, qui locustas et mel comedit; et manducans dicitur, qui pane atque olere contentus est. Sed de cibis suspicamini quidquid uultis; certe bibens et uinarius [3 1Kb] non diceretur, nisi uinum biberet: cur ergo et hoc uos immundum putatis? Neque  enim hec propter continentiam disciplinamque domandi corporis tangere prohibetis, sed quod immunda sint: nam ea sordes et fel gentis tenebrarum esse perhibetis, contra Apostolum dicentem, Omnia munda mundis . Ecce qui audent dicere Christum indifferentie ciborum magistrum, discipulos tamen suos ab iis prohibuisse, que immunda ipsi putant. Ostendite, ubi ista a discipulis suis remouerit, fallaces, improbi; uerumtamen Dei uindicis prouidentia ita cecati, ut etiam commoneatis nos unde conuincamini. Nam uim patior ab animo meo, nisi totum ipsum Euangelii capitulum, quod iste aduersum Moysen opponere uoluit, inspiciendum inseruero: ut ibi uideamus quam falsum sit, quod prior Adimantus, et modo Faustus dixit, Dominum Iesum a discipulis suis carnes uescendas remouisse, easque uulgo secularibus concessisse  . Nempe cum respondisset calumniantibus quod non lotis manibus manducarent, ita sequitur Euangelium: Et conuocatis turbis, ait illis, Audite et intelligite. Non quod intrat in os, communicat hominem; sed quod procedit de ore, communicat hominem. Tunc accedentes discipuli, dixerunt ad eum: Scis quod Pharisei audito hoc uerbo scandalizati sunt? Hic certe a discipulis compellatus, debuit eos, sicut isti uolunt, proprie docere ab omnibus carnibus abstinendum, ut illud quod supra dixit, Non quod intrat in os, communicat hominem; sed quod procedit de ore, turbis dixisse uideretur. Sequatur ergo Euangelista, et dicat quid iam non turbis, sed discipulis responderit Dominus. At ille respondens ait: Omnis plantatio quam non plantauit Pater meus celestis, eradicabitur. Sinite illos, ceci sunt duces cecorum. Cecus autem si cecum ducat, ambo in foueam cadunt. Hoc utique ideo, quia traditiones suas uolentes statuere, mandata Dei non intelligebant. Sed nondum quesierant discipuli a Magistro, quomodo ipsi quod turbis dixerat, accipere deberent. Ecce et hoc fit: nam contexit Euangelista, et dicit, Respondens autem Petrus, ait illi: Narra nobis parabolam istam. Hinc intelligimus Petrum putasse, non proprie, nec aperte Dominum locutum fuisse cum diceret, Non quod intrat in os, communicat hominem; sed quod procedit de ore: sed, ut solet, obscuritate parabole aliquid significare uoluisse. uideamus ergo utrum iam secretius discipulis interrogantibus hoc dicat, quod Manichei uolunt, immundas esse omnes carnes, nec eos aliquid earum debere contingere. Quid, quod exprobrat quod apertam suam locutionem nondum intellexerint, et proprie dictum parabolam putent? Sic enim sequitur: At ille dixit: Adhuc et uos insipientes estis, et non intelligitis quia omne quod in os intrat, in uentrem uadit, et in latrinam emittitur: que autem procedunt ex ore, de corde exeunt, et illa communicant hominem? Nam de corde exeunt cogitationes male, homicidia, adulteria, fornicationes, furta, falsa testimonia, blasphemie; hec sunt que communicant hominem: non lotis autem manibus manducare, non communicat hominem .



CAPUT XXXII.

Certe iam manifestata fallacia  conuicta discedit: certe iam clarum est, non aliud hac de re turbas, aliud secreto discipulos Dominum docuisse: certe sine dubitatione perspicitur Manicheos potius esse mendaces atque fallaces, non Moysen, non Christum, non Testamenti utriusque doctrinam ibi figuratam, hic reuelatam; ibi prophetatam, hic presentatam. Quomodo ergo nichil eorum Catholicos seruare putant, que Moyses scripsit, cum omnia prorsus obseruent; non iam in figuris, sed in eis rebus quas ille figure significando prenuntiarunt? Neque enim, si aliud tempus esset scribendi, aliud legendi, recte diceremus Scripturam illam non obseruare lectorem, quia et ipse characteres illos non faceret: cum illi fuissent figure sonorum, ille autem iam sonos ipsos expromeret, illarum tamen figurarum non formatione occupatus, sed inspectione commonitus. Ideo autem Iudei Christo non credebant, quia nec illa que Moyses non figurate, sed aperte preceperat, obseruabant. Unde illis dicit: Decimatis mentham et cyminum, et relinquitis grauiora Legis, misericordiam et iudicium; liquantes culicem, camelum autem glutientes: hec oportebat facere, illa autem non omittere . Unde est et illud, quod traditionibus suis docebant quomodo infirmaretur preceptum Dei, quo deferri honorem parentibus iusserat; propter quam superbiam et iniquitatem excecari meruerunt, ut cetera non intelligerent: quia ea que intelligebant, impie contemnebant.



CAPUT XXXIII.

uidesne quam tibi non dicam [1 1Kb] , Si Christianus es, crede dicenti Christo quia de se scripsit Moyses; quod si non credis, Christianus non  es? Ipse quippe uideris quid de te sentias, qui te ut Gentilem uel Iudeum doceri de Christo expetis: ego tamen neque hoc defugi, et omnes tibi aditus erroris quantum potui clausi. Nec illud siui patere precipitium, qua uos ceci mittitis, dicentes falsa esse in Euangelio, sicubi uestra heresis exitum non inuenerit: ut uobis nichil remaneat, quo redire possitis, unde Christo credatis, ubi uobis hec uox pestilentie non possit opponi. Quin etiam sic te doceri cupis, ut christianum Thomam, quem Christus de se dubitantem non est aspernatus, sed quo animi eius uulneribus mederetur, corporis sui cicatrices ostendit. Hec uerba tua sunt. Bene quod sic te doceri exigis. Quam enim uerebar ne hoc quoque in Euangelio falsum esse contenderes! Crede ergo cicatricibus Christi: quia si cicatrices ille uere erant, uera etiam illa uulnera fuerant; nec uera uulnera, nisi uera caro habere potuisset: hoc uerum totum uestrum euertit errorem. Porro, si Christus falsas cicatrices dubitanti discipulo demonstrauit, et ipsum fallacem dicis ita docentem, et te falli cupis ita discentem. Sed quia falli nemo est qui uelit, fallere autem multi uolunt, magis te uelle intelligo quasi exemplo Christi fallaciter docere, quam exemplo Thome fallaciter discere. Proinde, si credis quod falsis cicatricibus Christus fefellerit dubitantem, te quis uelit credere docentem, ac non potius cauere fallentem? At si ille discipulus ueras cicatrices tetigit Christi, ueram confiteri cogeris et carnem Christi. Ita Manicheus non permanebis, si sic credas ut Thomas: infidelis autem remanebis, si nec sic credis ut Thomas .



LIBER DECIMUS SEPTIMUS.



CAPUT PRIMUM.

FAUSTUS dixit: Cur Legem non accipitis et Prophetas, cum Christus eos non se uenisse soluere dixerit, sed adimplere ? Quis hoc testatur dixisse Iesum? Mattheus. Ubi dixisse? In monte. Quibus presentibus? Petro, Andrea, Iacobo et Ioanne, quatuor his tantum: ceteros enim necdum elegerat, nec ipsum Mattheum. Ex his ergo quatuor unus, id est Ioannes, Euangelium scripsit? Ita. Alicubi hoc ipse commemorat? Nusquam. Quomodo ergo quod Ioannes non testatur qui fuit in monte, Mattheus hoc scripsit qui longo interuallo, postquam iehsu de monte descendit, secutus est eum? Ac per hoc de hoc ipso primo ambigitur, utrum iehsu tale aliquid dixerit, quia testis idoneus tacet, loquitur autem minus idoneus: ut interim permiserimus nobis iniuriam fecisse Mattheum, donec et ipsum probemus hec non scripsisse, sed alium nescio quem sub nomine eius: quod docet et ipsa lectionis eiusdem Matthei obliqua narratio. Quid enim dicit? Et cum transiret iehsu, uidit hominem sedentem ad telonium, nomine Mattheum, et uocauit eum: at ille confestim surgens, secutus est eum . Et quis ergo de se  ipso scribens, dicat, uidit hominem, et uocauit eum, et secutus est eum; ac non potius dicat, uidit me, et uocauit me, et secutus sum eum: nisi quia constat hec Mattheum non scripsisse, sed alium nescio quem sub eius nomine? Cum ergo ne quidem si et Mattheus hoc scriberet, uerum foret; quia presens non erat cum iehsu hec loquebatur in monte: quanto magis credendum non erit, quia nec Mattheus eadem scripsit, sed alius sub nominibus et Iesu et Matthei?



CAPUT II.

Quid, quod etiam ex ipso sermone, quo precipit non putare quia uenerit Legem soluere, magis intelligi detur quia soluerit? Neque enim nichil eo tale faciente Iudei suspicari hoc possent. Sed, Nolite, inquit, putare quia ueni soluere Legem. Agedum ergo, si ei et Iudei dixissent, Quid porro autem tu tale agis, unde hoc suspicari possimus? An quia circumcisionem derides, sabbatum uiolas, sacrificia respuis, confundis cibos? Hoc est ergo, Nolite putare. Et quid hoc amplius, quidue manifestius fieri potuit in destructionem Legis ac Prophetarum? Aut si hoc adimplere est Legem, quid erit soluere? Quid, quod  etiam Lex et Prophete ne adimpletione [1 1Kb] quidem gaudent, adeo sibi pleni uidentur et consummati, quorum auctor ac pater non minus cis adiici indignatur, quam detrahi, ut scribens in Deuteronomio dicat, Hec precepta que mando tibi hodie, Isrel, obseruabis; et caue ne declines ab iisdem, neque in sinistram, neque in dexteram; nec addas quidquam eis, nec minuas: sed in iisdem perseuerabis, ut benedicat te Deus tuus ? Quapropter, siue adimplendi causa iehsu Legi aliquid et Prophetis adiecit, in dexteram uidetur lapsus; siue dempsit ut destrueret, in sinistram; utrumque certe offendit Legis auctorem: idcircoque aut aliud aliquid significat istud, aut falsum est.



CAPUT III.

AUGUSTINUS respondit: O mirabilem insaniam [2 1Kb] , de Christo aliquid narranti nolle credi Mattheo, et uelle credi Manicheo! Si Mattheus non interfuit, cum Christus dixisset, Non ueni soluere Legem aut Prophetas, sed adimplere ; et propterea non est ei credendum: numquid Manicheus interfuit, aut iam uel natus fuit, cum Christus inter homines appareret? Secundum ergo hanc fidei uestre legem, nichil ei de Christo testificanti credere debuistis. Nos autem non propterea dicimus non credendum esse Manicheo, quia dictis factisque Christi non interfuit, et longe post natus est; sed quia de Christo contra Christi discipulos loquitur, et contra Euangelium quod illorum auctoritate firmatum est. Habemus enim Apostoli uocem, qui in Spiritu sancto tales uenturos esse cernebat. Unde fidelibus dicebat: Si quis uobis euangelizauerit preterquam quod accepistis, anathema sit . Nam si nemo de Christo uera dicit, nisi qui eum presens uidit et audiuit, hodie de illo nemo uera dicit. Porro si hodie propterea de illo fidelibus eius uera dicuntur, quia illi qui uiderunt et audierunt, uel predicando uel scribendo ea disseminauerunt; cur ex ore Ioannis condiscipuli sui non posset uera Mattheus audire de Christo, ubi ille adfuit, et ipse non adfuit, si ex libro Ioannis possumus uera loqui de Christo, non solum nos tanto post nati, sed etiam post nos alii nascituri? Hinc enim non solum Matthei, uerum etiam Luce ac Marci Euangelium, qui eosdem discipulos secuti sunt, in non imparem auctoritatem receptum est. Huc accedit, quia et ipse Dominus potuit narrare Mattheo, quod antequam eum uocasset, cum iis egerat quos prius uocauerat. At enim hoc ipse Ioannes in Euangelio suo ponere debuit, si hoc dictum a Domino audierat, qui, cum diceretur, presens erat? Quasi fieri non potuerit ut cum omnia que a Domino audierat, scribere non posset, inter alia que pretermisit, et hoc pretermiserit, cum in alia scribenda esset intentus. Nonne Euangelium suum ita ipse conclusit, dicens, Et alia quidem multa fecit iehsu, que si scriberentur singula, nec ipsum existimo capere mundum qui scriberentur libros ? Hic utique ostendit se scientem multa pretermisisse. Sed si de Lege et Prophetis uos  delectat Ioannis auctoritas, Ioanni credite attestant: Legi et Prophetis. Ipse scripsit quod Isaias uiderit Christi gloriam . In eius habetis Euangelio, unde iam paulo ante tractauimus: Si crederetis Moysi, crederetis et mihi; de me enim ille scripsit . Undique tergiuersatio uestra contunditur. Aperte dicite non uos credere Christi Euangelio: nam qui in Euangelio quod uultis creditis, quod uultis non creditis, uobis potius quam Euangelio creditis.



CAPUT Iu.

At quam elegantem rem sibi uisus est Faustus dicere, ubi propterea uoluit non credi hec scripsisse Mattheum, quia cum de sua electione diceret, non ait, uidit me, et dixit mihi, Sequere me; sed, uidit Mattheum, et dixit ei, Sequere me : quod nescio utrum de errore imperitie dixerit, an de more fallacie. Sed non usque adeo imperitum putauerim, ut nec legerit, nec audierit, solere scriptores rerum gestarum, cum in suam personam uenerint, ita se contexere, tanquam de alio narrent, quod de se narrant. Magis ergo hunc arbitror non ut imperitum, sed ut imperitis nebulam obtendere uoluisse, sperantem se plures esse capturum, qui ista non nossent. Et in historia quidem rerum secularium talis narrationis reperiuntur exempla: sed non opus est ut ex alio genere litterarum uel nostros admoneam, uel istum refellam. Ipse certe paulo ante de libris Moysi quedam testimonia ita proferebat, ut non ea negaret scripsisse Moysen, imo et affirmaret, sed ad Christum non pertinere contenderet. Legat ergo in eisdem libris, que de se scripsit Moyses, utrum ita scripserit, Dixi, aut, Feci hoc uel illud; et non potius, Dixit Moyses , et, Fecit Moyses : aut, uocauit me Dominus, uel, Dixit ad me Dominus; et non potius, uocauit Dominus Moysen , et, Dixit Dominus ad Moysen : et omnia cetera in eumdem modum. Ita ergo et Mattheus de se tanquam de alio scripsit: quod et Ioannes fecit; nam circa finem libri sui etiam ipse sic loquitur: Conuersus Petrus uidit discipulum quem diligebat iehsu, qui et recumbebat in cena super pectus eius, et dixerat Domino, Quis est qui te tradet? Numquid et hic dixit, Conuersus Petrus uidit me? An forte propterea nec istum putant hoc Euangelium scripsisse? Sed paulo post dicit: Hic est discipulus qui testificatur de Iesu, et qui hec scripsit; et scimus quia uerum est testimonium eius , Numquid ait, Ego sum discipulus qui testificor de Iesu, et qui hec scripsi; et scimus quia uerum est testimonium meum? Certe manifestum est hunc morem fuisse scriptorum, cum gesta narrarent. Quam multa et ipse Dominus eadem locutione de se dicit, quis enumerare sufficiat? Cum uenerit, inquit, Filius hominis, putas, inueniet fidem in terra ? non dixit, Cum uenero, putas, inueniam? Et, uenit Filius hominis manducans et bibens : non dixit, ueni. Et, ueniet hora, et nunc est, cum mortui audient uocem Filii Dei; et qui audierint, uiuent : non dixit, uocem meam: et multa huiusmodi. Unde iam puto sufficere que dicta  sunt, et ad studiosos commonendos, et ad calumniosos conuincendos.



CAPUT u.

Iam illud quam sit infirmum, quis non uidet, quod ait, non eum dicere potuisse, Nolite putare quia ueni soluere Legem aut Prophetas; non ueni soluere, sed adimplere: nisi aliquid tale iam fecisset, ut in hanc suspicionem posset uenire? Quasi nos negemus Iudeis non intelligentibus uideri potuisse Christum destructorem Legis et Prophetarum: sed hoc ipsum est cur ille uerax et ueritas non potuerit de alia Lege et de aliis Prophetis dicere, quod eos non solueret, nisi de iis quos illi eum soluere suspicabantur. Quod hinc etiam satis confirmatur, quia ibi sequitur, et dicit: Amen, amen dico uobis, donec transeat celum et terra, iota unum, aut unus apex non transiet de Lege, donec omnia fiant. Quicumque ergo soluerit unum ex mandatis istis minimis, et docuerit sic homines, minimus uocabitur in regno celorum: quicumque autem fecerit, et sic docuerit, hic magnus uocabitur in regno celorum. Phariseos enim cogitabat, cum ista diceret, qui soluebant Legem factis, et docebant uerbis. De quibus alio loco dicit: Que dicunt, facite; que autem faciunt, facere nolite: dicunt enim, et non faciunt . Propterea et hic ita sequitur: Dico enim uobis, nisi abundauerit iustitia uestra plus quam Scribarum et Phariseorum, non intrabitis in regnum celorum : id est, nisi uos feceritis et ita docueritis, quod illi non faciunt et sic docent, non intrabitis in regnum celorum. Quam ergo Legem docebant Pharisei et non faciebant, ipsam dicit Christus non se uenisse soluere, sed adimplere: quia ipsa pertinet ad cathedram Moysi, in qua  sedentes Pharisei, et dicentes nec facientes, audiendi sunt, non imitandi.



CAPUT uI.

Nec intelligit Faustus, aut forte se fingit non intelligere, quid sit implere Legem; cum hoc de uerborum adiectione putat accipiendum, quia scriptum est, ne quid addatur Scripture Dei, uel detrahatur : unde dicit non debuisse adimpleri, quod ita perfectum commendatur, ut nichil addendum minuendumque sit. Nesciunt ergo isti quomodo adimpleat Legem, qui sic uiuit ut Lex precepit. Plenitudo enim Legis caritas, sicut dicit Apostolus . Istam caritatem Dominus et exhibere et donare dignatus est, mittendo fidelibus suis Spiritum sanctum. Unde item dicit idem apostolus: Charitas Dei diffusa est in cordibus nostris per Spiritum sanctum qui datus est nobis . Et ipse Dominus: In hoc scient omnes quia discipuli mei estis, si uos inuicem diligatis. . Impletur ergo Lex, uel cum fiunt que ibi precepta sunt, uel cum exhibentur que ibi prophetata sunt. Lex enim per Moysen data est, gratia et ueritas per Iesum Christum facta est . Ipsa Lex cum impleta est, gratia et ueritas facta est. Gratia pertinet ad caritatis plenitudinem, ueritas ad prophetiarum impletionem. Et quia utrumque per Christum, ideo non uenit soluere Legem aut Prophetas, sed adimplere: non ut Legi adderentur que deerant, sed ut fierent que scripta erant: quod ipsa eius uerba testantur. Non enim ait, Iota unum, aut unus apex non transiet a Lege, donec addantur que desunt; sed, donec omnia fiant.



LIBER DECIMUS OCTAuUS.



CAPUT PRIMUM.

FAUSTUS dixit: Non ueni Legem soluere, sed adimplere . Sed enim hoc, nisi aliud forte significat, a Christo dictum credere, non minus tibi contrarium scias esse, quam mihi. Uterque enim nostrum sub hac opinione christianus est, quia Christum in destructionem Legis ac Prophetarum uenisse putauimus. Quod si tu uerbo interim fateri non uis, attamen id operibus indicas. Inde enim est quod Legis ac Prophetarum precepta et ipse contemnis: inde quod Nouum Testamentum Iesum condidisse utrique fatemur: quo quid aliud, quam destructionem fatemur ueteris Testamenti? Que cum ita sint, quomodo Christum illud dixisse credemus, nisi ante nosmetipsos damnemus stulte in preteritum opinionis, et ad penitudinem recurramus, obsequamurque Legi de integro ac Prophetis, atque eorum curemus, qualiacumque sint, obseruare mandata? Quod cum fecerimus, tunc denique uere crediderimus dixisse Iesum quia non uenerit Legem soluere, sed adimplere. Nunc autem falsum est, quia nec tu id credis, de quo me solum incusas.



CAPUT II.

Sed esto, licuerit in preteritum errasse. Quid nunc tandem? Placetne ire sub Legem, si eam  Christus non tam [1 1Kb] soluit, sed adimpleuit? Placet circumcidi, id est, pudendis insignire pudenda, et Deum credere sacramentis talibus delectari? placet suscipere sabbatorum otium, et Saturniacis manus insertare catenis? Placet ad ingluuiem Iudeorum demonis  nunc tauros, nunc arietes, nunc etiam hircos, ut non et homines dicam, cultris sternere: ac propter quod idola sumus exosi, id nunc exercere crudelius sub Prophetis ac Lege? Placet denique feralium ciborum quedam existimare munda, quedam in immundis et contaminatis habere, ex quibus inquinatiorem porcinam Lex asserunt et Prophete? Negabis profecto horum quidquam faciendum nobis uolentibus perseuerare esse quod sumus: quoniam quidem Christum dicentem audias, dupliciter filium gehenne fieri eum qui fuerit circumcisus . Sabbatum uero nec ipsum seruasse uideas, nec usquam mandasse seruandum. De cibis item ipsum asseuerantem audias, nullo eorum inquinari hominem, que in os ingrediuntur, sed ea potius que de  ore procedunt polluere . De sacrificiis item frequentem ipsius esse sermonem, Deum misericordiam uelle, non sacrificium . Hec igitur si ita sunt, ubi illud erit, non eum uenisse soluere Legem et Prophetas, sed adimplere? Quod si dixit, aut aliud significans dixit, aut, quod absit, mentiens dixit, aut omnino nec dixit. Sed Iesum quidem mentitum esse nullus dicat, duntaxat Christianus: ac per hoc aut aliter dictum est, aut omnino nec dictum.



CAPUT III.

Et tamen me quidem iam aduersus capituli huius necessitudinem manichea fides reddidit tutum, que principio mihi non cunctis que ex Saluatoris nomine scripta leguntur passim credere persuasit, sed probare si sint eadem uera, si sana, si incorrupta: esse enim permulta zizania, que in contagium boni seminis Scripturis pene omnibus noctiuagus quidam seminator insperserit . Idcircoque me ne hic quidem terruerit sermo, quamuis reuerendi nominis pre se ferat inscriptionem; quia probare mihi adhuc ex proposito licet, utrumne et hic interdiani satoris et boni sit, an nocturni illius et pessimi. Tu uero qui temere omnia credis, qui nature beneficium rationem ex hominibus damnas, cui inter uerum falsumque iudicare religio est, cuique bonum a contrario separare, non minus formidini est, quam infantibus manie [1 1Kb] ; quid facturus eris, cum te in capituli huius angustiam necessitas coget? Dico autem, cum te Iudeus, seu quis alter sermonis istius non inscius interpellabit, quid ita Legis et Prophetarum precepta non serues, cum Christus eadem non se uenisse soluere dicat, sed adimplere? Nempe cogeris aut uane superstitioni succumbere, aut capitulum profiteri falsum, aut te Christi negare discipulum.



CAPUT Iu.

AUGUSTINUS respondit: Iam toties explosa atque conuicta quia repetis, nos quoque, quibus ea conuicimus, repetere non pigebit. Ea Christiani ex Lege et Prophetis non faciunt, quibus significata sunt ista que faciunt. Ille quippe erant figure futurorum, quas rebus ipsis per Christum reuelatis et presentatis auferri oportebat, ut eo quoque ipso quod hec ablata sunt, Lex et Prophete implerentur. Ibi quippe et hoc scriptum est, daturum Deum Testamentum nouum, Non quale dedi, inquit, patribus eorum . Populus enim ille pro suo corde lapideo, multa precepta magis sibi congrua quam bona acceperat, quibus tamen figurarentur et prophetarentur futura: sed tunc a non intelligentibus celebrabantur. Cum autem uenerunt et patefacta sunt que illis significabantur, non iam illa iubentur facienda, sed leguntur intelligenda. Unde ibi de hac etiam re futura dicitur, Auferam eis cor lapideum, et dabo eis cor carneum : id est, non cor sine sensu, sed cor cum sensu. Unde traxit Apostolus  quod ait, Non in tabulis lapideis, sed in tabulis cordis carnalibus . Quid enim aliud dixit, quam cor carneum? Quia ergo et hoc predictum erat, magis si ista de nostra celebratione non auferrentur, non implerentur Lex et Prophete; quia non fieret quod predixerant: cum uero et hoc fit, inde potius intelliguntur adimpleri, unde uobis uidentur non adimpleri.



CAPUT u.

Nec nos terret insultatio tua, quod sabbatorum otium, catenas Saturniacas appellas. uana est enim et inepta; nec tibi hoc dicere uenisset in mentem, nisi quia uos in die, quem dicunt Solis, solem colitis. Sicut autem nos eumdem diem dominicum dicimus, in eoque non istum solem, sed resurrectionem Domini ueneramur; sic otium sabbatorum sine Saturni ueneratione a patribus obseruatum est, cum sic illud obseruari oportebat: erat enim umbra futurorum, sicut Apostolus testis est . Diebus quippe istis, quorum septenarius numerus in orbem redit, deorum suorum nomina Gentes imposuerunt. De quibus ait Apostolus, quod coluerunt et seruierunt creature potius quam Creatori . Quos in hac parte etiam uos imitamini, nisi quod cum eis lucidiora duo lumina, cetera uero sidera non cum eis adoratis. Sed et mensibus imposuerunt nomina deorum suorum. Propter honorem quippe Romuli, quia eum Martis filium crediderunt, primum mensem Marti dicantes, Martium uocauerunt. Et inde Aprilem a nullo dei sui nomine, sed a re ipsa, quasi Aperilem, quod tunc plurimum germinis [1 1Kb] aperiatur in florem. Inde tertium mensem Maium, quod Maiam Mercurii matrem deam colant. Inde quartum Iunium a Iunone. Inde ceteros usque ad Decembrem a numeris nominarunt. Sed ex eis Quintilis atque Sextilis nominibus hominum, quibus diuinos honores decreuerant, appellati sunt, Iulius et Augustus: nam septimus September, et ceteri, ut dixi, usque de Decembrem, numerorum ex ordine nominibus enuntiantur. Porro Ianuarius a Iano appellatus est, Februarius a Februis sacris Lupercorum. uultis ergo ut et uos dicamini in mense Martio Martem colere? Illo enim mense Bema uestrum cum magna festiuitate celebratis  . Si autem uobis in mense Martio licere arbitramini aliud considerare, non Martem; cur ex die septimo, quod sabbatum a requie nominatum est, diuinis Scripturis Saturnum importare conamini, quia eum diem Saturni Gentes appellauerunt? Nempe iam uidetis cum quanta impietate deliretis.



CAPUT uI.

De sacrificiis autem animalium quis nostrum nesciat, magis ea peruerso populo congruenter imposita, quam Deo desideranti oblata? Sed tamen etiam in his figure nostre fuerunt; quia nostra mundatio, et Dei propitiatio nobis sine sanguine nulla est. Sed illarum figurarum ueritas Christus est, cuius sangiune redempti et mundati sumus. Nam in figuris eloquiorum diuinorum, et taurus dictus est propter uirtutem crucis, cuius cornibus impios uentilauit; et aries, propter innocentie  principatum; et hircus, propter similitudinem carnis peccati, ut de peccato damnaret peccatum : et si quod aliud sacrificii genus expressius commemoraueris, in eo quoque tibi Christum prophetatum esse monstrabo. Quocirca siue circumcisio, siue sabbatum, siue differentia ciborum, siue immolatio sacrificiorum, omnia hec figure nostre fuerunt et prophetie: quas Christus non soluere, sed adimplere uenit, cum ea que his prenuntiabantur, impleuit. Attende cui contradicas: cum Apostolo, ex Apostolo dico, Omnia hec figure nostre fuerunt .



CAPUT uII.

Nam sicut te Manicheus impiam docuit peruersitatem, ut ex Euangelio, quod heresim tuam non impedit, hoc accipias; quod autem impedit, non accipias: sic nos Apostolus docuit piam prouisionem, ut quisquis nobis annuntiauerit preter id quod accepimus, anathema sit . Unde Christiani catholici et uos inter zizania numerant, quia Dominus exposuit quid sint zizania, non aliqua falsa ueris scripturis immissa, sicut tu interpretaris; sed homines filios maligni, id est, imitatores diabolice falsitatis . Nec omnia temere credunt: et ideo Manicheo ceterisque hereticis non utique credunt. Nec rationem ex hominibus damnant: sed quam uos dicitis esse rationem, errorem esse conuincunt. Nec uerum falsumque  iudicare impium putant: ideo uestram sectam falsissimam, fidem autem catholicam uerissimam iudicant. Nec bonum a contrario separare formidant; sed malum non esse naturam, quia contra naturam est, intelligunt: non gentem nescio quam tenebrarum, aduersum diuina regna a suo principio nascentem et rebellantem, que uere ampliorem formidinem intulit deo uestro, quam infantibus manie; quippe quem dicitis, ne sua membra illius impetu capta et uastata conspiciat, uelum contra se posuisse. Proinde nullas ex hoc capitulo patiuntur angustias, quod quasi Legis et Prophetarum precepta non seruent: quia et ex gratia Christi habent legitimam caritatem Dei et proximi, in quibus duobus preceptis tota Lex pendet et Prophete ; et quecumque ibi uel rebus gestis, uel sacramentorum celebrationibus, uel locutionum modis figurate prophetata sunt, in Christo et Ecclesia impleri cognoscunt. Unde nec uane superstitioni succumbimus, nec illud euangelicum capitulum falsum esse dicimus, nec Christi discipulos nos negamus: quia ea ratione ueritatis, quam pro meis uiribus toties exposui, non aliam Legem, nec alios Prophetas, quam eos quos catholica tenet auctoritas. non uenit soluere, sed adimplere.



LIBER DECIMUS NONUS.



CAPUT PRIMUM.

FAUSTUS dixit: Non ueni soluere Legem et Prophetas, sed adimplere . Ecce iam consentio dictum. Querendum tamen est, cur hoc dixerit iehsu, utrumne compalpandi Iudeorum furoris causa, quia iidem sacrosancta sua ab eodem conculcari uidentes indignarentur, eumque ac si impium ac malesanum, ne audiendum quidem existimarent, nedum sequendum: an ut nos qui ei credebamus ex Gentibus, institueret atque informaret, patienter ac morigere mandatorum subire iugum, quod ceruicibus nostris Iudeorum Lex imponeret ac Prophete. Sed hoc quidem nec teipsum putare credo, quod iehsu hoc uerbum protulerit, ut nos Hebreorum Legi addiceret ac Prophetis. Ac per hoc, si hec non fuit causa dicendi, illa alia debet esse quam dixi. Iudeos enim uerbis semper atque operibus Christi uehementer insidiatos esse, nemo qui nesciat. Ex quibus cum iidem colligerent Legem ac Prophetas suos ab eodem solui, indignarentur necesse est, ac per hoc reprimendi furoris eorum gratia non ab re fuerit dixisse, uti ne putarent [1 1Kb] , quia uenisset Legem soluere, sed adimplere. Nec hoc ipsum mentitus est, nec fefellit: indifferenter enim et absolute nominauit Legem.



CAPUT II.

Sunt autem legum genera tria: unum quidem Hebreorum, quod peccati et mortis Paulus appellat . Aliud uero Gentium, quod naturale uocat: Gentes enim, inquit, naturaliter que legis sunt faciunt; et eiusmodi legem non habentes,  ipsi sibi sunt lex, qui ostendunt opus legis scriptum in cordibus suis . Tertium uero genus legis est ueritas, quod perinde significans Apostolus dicit: Lex enim spiritus uite in Christo Iesu liberauit me a lege peccati et mortis . Tribus ergo existentibus legibus, et Iesu asseuerante nobis quia non uenit soluere Legem, sed adimplere, non parua cura ac diligentia opus est, de qua earum dixerit intelligere. Item Prophete, alii sunt Iudeorum, alii Gentium, alii ueritatis. Sed de Iudeorum quidem nullus quesiuerit; notum est enim. De Gentium uero si quis ambigit, audiat Paulum, qui scribens ad Titum de Cretensibus, dicit: Dixit quidam proprius eorum propheta: Cretenses semper mendaces, male bestie, uentres pigri . Ac per hoc dubitandum non est, et Gentes suos habere prophetas. Necnon et ueritatem habere prophetas suos, tam idem Paulus significat, quam etiam iehsu. Et iehsu quidem, ubi dicit: Ecce mitto ad uos sapientes et Prophetas, et ex ipsis inter ficietis in singulis locis . Paulus uero cum dicit: Ipse Dominus constituit primum apostolos, deinde prophetas .



CAPUT III.

Lege ergo tripartita, et tripartitis Prophetis; de quonam eorum iehsu dixerit, non satis liquet: est tamen coniicere ex consequentibus. Etenim si circumcisionem statim nominaret, et sabbata ac sacrificia et obseruationes Hebraicas, inque eas aliquid adimpletionis gratia protulisset; dubium non erat quin de Iudeorum Lege dixisset et Prophetis,  quia eos non soluere uenerit, sed adimplere. Ubi uero horum quidem nichil memorat, sola uero recenset antiquiora precepta, id est, Non occides, Non mechaberis, Non peierabis; Hec autem erant antiquitus in nationibus, ut est in promptu probare, olim promulgata per Enoch et Seth et ceteros eorum similos iustos, quibus eadem illustres tradiderint Angeli temperande in hominibus gratia feritatis: cui non uideatur hoc eum de ueritatis dixisse lege et eius prophetis? Denique etiam adimpletio probatur eius circa hec eadem que promisit. Quid enim dicit? Audistis dictum esse antiquis, Non occides; ego autem dico uobis, ne irascamini quidem: adimpletio est. Audistis dictum esse, Non mechaberis; ego autem dico uobis, ne concupiscatis quidem: adimpletio est. Dictum est, Non peierabis; ego autem dico uobis, ne iuretis quidem: eque adimpletio est. In his enim et priora roborat, et quod defuit, adiicit. Ubi uero Iudeorum quedam uisus est nominasse, illa quidem nec adimpleuit, sed etiam penitus eradicauit preceptione contrariorum. Quid enim sequitur? Audistis dictum esse, Oculum pro oculo, dentem pro dente; ego autem dico uobis, qui te percusserit in maxillam, prebe illi et alteram: hoc iam destructio est. Dictum est, inquit, Amabis amicum tuum, et oderis inimicum tuum; ego autem dico uobis, amate inimicos uestros, et pro persecutoribus uestris orate: eque destructio est. Dictum est, Qui uoluerit uxorem dimittere, det ei repudium; ego autem dico, quicumque uxorem suam dimiserit, excepta causa fornicationis, et ipsam mecari faciet, et is erit mechus, si postea alteram duxerit. . Hec igitur sunt de manifesto Moyseos precepta, idcircoque destructa: illa ueterum iustorum, et ob hoc adimpleta. Quod si et tibi ita intelligere placet, non ab re erit et illud dixisse Iesum, quia non uenit soluere Legem, sed adimplere. Sin hec nostra tibi displicet expositio, aliam quere: tantum ne Iesum mentitum dicere cogaris; aut te necesse sit Iudeum fieri: ne etiam nunc Legem soluere perseueres, quam ipse non soluit.



CAPUT Iu.

Et tamen hoc si mihi Nazareorum obiiceret quisquam, quos alii Symmachianos appellant, quod iehsu dixerit, non se uenisse soluere Legem; aliquantisper hesissem incertus quid ei responderem. Nec immerito: ueniebat enim corpore atque animo simul Lege obsitus ac Prophetis. Nam huiusmodi, quos aio, et circumcisionem portant, et obseruant sabbatum, et porcina ac reliquis abstinent huiusmodi que precepit Lex, sub christiani quamuis nominis professione, decepti etiam ipsi, ut intelligi datur, hoc ipso capitulo quo et tu, quia Christus non ad soluendam Legem se uenisse dixerit, sed ad implendam. Quare cum talibus esset mihi non pusillum, ut dixi, certamen, donec capituli huius a me molestiam demolirer: tibi uero nequaquam congredi metuam, nullis confiso uiribus, et impudentia potius lacessenti, ut facilius tentari me putem abs te, quam cogi, ut credam dixisse Christum, quod nec te uideam credidisse. Nec enim quidquam eorum  preferens [1 1Kb] , quibus Lex et Prophete non solui uideantur, sed adimpleri, me tanquam desidem obiurgas ac preuaricatorem, ex huius obiectione capituli. An et tu iam de truncatorum inguinum obsceno illo signaculo gloriaris, tanquam Iudeus aut Nazareus? An supercilium de obseruatione erigis sabbatorum? An de porcine abstinentia tibi conscius gaudes? An denique de uictimarum sanguine et holocaustorum nidoribus Iudeorum te exsaturasse Deum exsultas? Quod si horum fecisti nichil, quid ita Christum non uenisse Legem soluere, sed adimplere contendis?



CAPUT u.

Quare indeficientes ego preceptori meo refero gratias, qui me similiter labentem retinuit, ut essem hodie Christianus. Nam ego quoque, cum capitulum hoc imprudens legerem, quemadmodum tu, pene ieram in consilium Iudeus fieri. Nec immerito: etenim si Christus Legem non uenit soluere, sed adimplere, adimpletio autem nunquam in uase inani dicitur, sed in semo, solus mihi uidebatur Isrelita posse Christianus fieri, qui refertus maxima ex parte Lege ac Prophetis, ad Christum ueniret, replendus eo cuius adhuc uideretur esse capacior; si tamen et ipse priora non solueret: alioquin nec circa eum adimpletio hec esset, sed exhaustio. At ego ex Gentibus ueniens, incassum me accessisse putabam ad Christum, quia nichil tale afferrem, quod in me de suis posset adiectionibus adimplere. Querens ergo quenam esset prior illa mensura, inuenio sabbata, peritomen, sacrificia, neomenias, baptismata, azymophagias, ciborum discretiones, potuum, uestimentorum, et alia, que percurrere longum est. Arbitratus ergo sum hoc esse; nec aliud quidquam, quod se Christus non uenisse soluere dixerit, sed adimplere. Nec immerito: quid enim Lex sine mandatis? Quid Prophete sine prefatibus [2 1Kb] ? Ad hec inuenio etiam amarum illic indictum maledictum aduersus eos, qui non permanserint in omnibus que scripta sunt in libro Legis illius, ut faciant ea . Et illinc ergo maledictum metuens tanquam Dei, et hinc Christum tanquam eius filium dicentem audiens quod non uenerit eadem soluere, sed adimplere; uide si quid impedire iam poterat quin factus essem iudeus. Sed huic periculo me Manichei ueneranda fides eripuit.



CAPUT uI.

Tu tamen quid fiducie gerens, hec obiicias quero, aut quare contra me id esse putes solum, quod tibi non minus uideatur esse contrarium. Si Christi non est Legem soluere et Prophetas, utique nec Christianorum. Cur ergo eadem uos soluitis? An sensim fatemini uos non esse Christianos? Quid Legi et Prophetis omnibus sacrosanctum illum sabbatorum diem, in quo et mundi ipsum opificem Deum requieuisse testantur , uos omni opere profanatis, nec penam mortis quam aduersum uiolatores eius statuit, nec maledicti pertimescentes infamiam? Quid et a circumcisionis dedecoroso illo signaculo Legi ac Prophetis omnibus honorato, et  maxime Abrahe post opinatam suam fidem, sinus defenditis uestros: presertim cum et periturum omnem de plebe sua perhibeat Iudeorum Deus, quicumque non hac fuerit ignominia presignatus ? Cur et sacrificiorum legitima, que nec Moyses ac Prophete sub Lege, nec sub fide sua in secundis habuit Abraham, uos spernitis? Cur uero et ciborum indifferentia animas polluitis uestras, si hec, ut creditis, omnia Christus non uenit soluere, sed adimplere? Cur et azymorum anniuersale ius, et mactationis agnine sacrum, quod in eternum seruare Lex et Prophete precipiunt, uos impiatis? Cur denique neomenias, et baptismata, et scenopegiam, ac reliqua huiusmodi Legis atque Prophetarum sacramenta carnalia, parum deuitatis irrumpere, si eadem Christus minime destruxit? Quare non immerito dixerim, quia si uultis ut ratio uobis contemptus istius constet, oportet aut uos negare Christi esse discipulos, aut tandem fateri ipsum omnia hec destruxisse priorem. Quod cum fueritis confessi, tunc et illud consequitur, ut aut falso fateamini scriptum esse, tanquam idem dixerit, non se uenisse soluere Legem, sed adimplere; aut nescio quid hoc longe aliud quam uos putatis, significasse.



CAPUT uII.

AUGUSTINUS respondit: Quia iam consentis dixisse Christum, Non ueni soluere Legem uel Prophetas, sed adimplere ; durum enim tibi uidetur aduersus euangelicam auctoritatem uenire; durum etiam tibi uideatur uenire aduersus Apostolum, dicentem, Omnia hec figure nostre fuerunt ; item dicentem de Christo, Quia non [1 1Kb] fuit Etiam et Non, sed Etiam in illo erat: quotquot enim promissiones Dei, in illo Etiam ; id est, in illo exhibite, in illo adimplete sunt: et sine caligine uidebis, et quam Legem adimplere uenerit, et eam quo pacto adimpleuerit. Nec perges extendi per tria genera legis et tria genera Prophetarum, querens qua exeas, et non inueniens. Manifestum est enim, et luce clarius hoc etiam Noui Testamenti scriptura sepe testatur, quam Legem et quos Prophetas Christus non uenerit soluere, sed adimplere. Ipsa est enim Lex, que per Moysen data, gratia et ueritas per Iesum Christum facta est . Ipsa est, inquam, Lex per Moysen data, de quo Christus ait, De me enim ille scripsit . Certe enim ipsa est Lex, que subintrauit ut abundaret delictum : quod ad eius reprehensionem, nichil intelligentes, in ore habere consuestis. Ibi ergo lege et uide, quia ipsa est de qua dicitur, Itaque Lex quidem sancta, et mandatum sanctum et iustum et bonum. Quod ergo bonum est, mihi factum est mors? Absit. Sed peccatum ut appareat peccatum, per bonum mihi operatum est mortem . Neque enim Lex iubebat delictum, ut illa subintrante abundaret delictum; sed superbos multum sibi tribuentes, mandati sancti et iusti et boni adiectio reos etiam preuaricationis effecerat: ut eo modo humiliati, discerent ad gratiam pertinere per fidem, ut iam non essent Legi  subditi per reatum, sed Legi sociati per iustitiam. Idem quippe apostolus dicit: Quia priusquam ueniret fides, sub Lege custodiebamur conclusi, in eam fidem que postea reuelata est. Itaque Lex, inquit, pedagogus noster erat in Christo Iesu: sed posteaquam uenit fides, iam non sumus sub pedagogo . Quia nos reatus Legis non obligat, iam per gratiam liberatos. Namque antequam spiritualem gratiam humiliati reciperemus, nichil nisi mortificabat nos littera, iubens quod non possemus implere. Unde idem dicit: Littera occidit, spiritus autem uiuificat . Rursus eiusdem apostoli uerba sunt: Si enim data esset Lex, que posset uiuificare, omnino ex Lege esset iustitia; sed conclusit Scriptura omnia sub peccato, ut promissio ex fide Iesu Christi daretur credentibus . Item ipsius uerba sunt: Quod enim impossibile erat Legis [1 1Kb] , in quo infirmabatur per carnem, Deus Filium suum misit in similitudinem carnis peccati, ut de peccato damnaret peccatum in carne, ut iustitia Legis impleretur in nobis, qui non secundum carnem ambulamus, sed secundum spiritum . Ecce quod est, Non ueni Legem soluere, sed adimplere. Quia [2 1Kb] lex enim superbos etiam preuaricationis reatu deuinxit, augendo peccatum, cum iubet quod implere non possunt; ipsius Legis impletur iustitia per gratiam spiritus, in eis qui discunt a Christo mites esse atque humiles corde; qui uenit non Legem soluere, sed adimplere. Deinde, quia etiam sub gratia positis, in hac mortali uita difficile est omni modo implere quod in Lege scriptum est, Non concupisces ; ille per carnis sue sacrificium sacerdos effectus, impetrat nobis indulgentiam, etiam hinc adimplens Legem; ut quod per nostram infirmitatem minus possumus, per illius perfectionem recuperetur [3 1Kb] , cuius capitis membra effecti sumus. Unde Ioannes dicit: Filioli, hec scribo uobis, ut non peccetis: et si quis peccauerit, aduocatum habemus apud Patrem Iesum Christum iustum; ipse est exoratio pro peccatis nostris .



CAPUT uIII.

Prophetias autem sic adimpleuit, cum in eo ueritas facta est promissionum Dei [4 1Kb] . Hoc paulo ante ex Apostolo commemoraui, dicente, Quotquot enim promissiones Dei, in illo Etiam. Idem rursus dicit, Dico enim Christum ministrum fuisse circumcisionis propter ueritatem Dei, ad confirmandas promissiones Patrum . Quod ergo in Prophetis, siue aperte, siue per figuras, uel locutionum uel actionum promittebatur, in illo adimpletum est, qui non uenit soluere Legem et Prophetas, sed adimplere. Hoc autem uos non intelligitis, quia si quedam facta et celebrationes, que figure erant uentura prenuntiantes, adhuc a Christianis fierent, nichil significaretur, nisi nondum uenisse, que tum illis figuris prenuntiabantur. Quod enim adhuc uenturum prenuntiatur, aut nondum uenit, aut si iam uenit,  superfluo uel fallaciter prenuntiatur. Quapropter, unde uobis uidetur Christus non implesse Prophetas, quia non fiunt a Christianis quedam que per Prophetas, ab Hebreis ut fierent, instituta sunt, inde potius probatur implesse. Usque adeo enim quidquid per huiusmodi figuras prophetabatur impletum est, ut iam per illas non prophetetur. Ad hoc pertinet etiam quod ipse Dominus ait, Lex et Prophete usque ad Ioannem . Lex enim, que preuaricatores abundanti reatu concludebat in eam fidem que postea reuelata est, gratia facta est per Iesum Christum, per quem superabundauit gratia: ac per hoc impleta est per gratiam liberantem, que non implebatur per litteram iubentem. Item in ipsa Lege uniuersa prophetia, que non tantum uerbis, sed etiam quarumdam actionum figuris, Saluatoris promittebat aduentum, ueritas facta est per Iesum Christum. Lex enim per Moysen data est; gratia autem et ueritas per Iesum Christum facta est . Ex cuius aduentu iam regnum Dei cepit annuntiari: quia Lex et Prophete usque ad Ioannem; Lex ut reos faceret, qui desiderarent salutem; Prophete, ut promitterent Saluatorem. Ceterum prophetas alios exstitisse iam in Ecclesia post ascensionem Christi, quis nesciat? De quibus Paulus dicit: Et quosdam constituit in Ecclesia, primum apostolos, deinde prophetas, tertio doctores , et cetera. Non itaque de illis dictum est, Lex et Prophete usque ad Ioannem: sed de iis qui primum Christi aduentum prophetauerunt; qui aduentus impletus non utique adhuc posset prophetari.



CAPUT IX.

Proinde, cum queris, cur iam non circumcidatur carne Christianus, si Christus non uenit Legem soluere, sed adimplere: respondeo, Imo ideo iam non circumciditur Christianus, quia id quod eadem circumcisione prophetabatur, iam Christus impleuit. Exspoliatio enim carnalis generationis, que in illo facto figurabatur, iam Christi resurrectione adimpleta est: quod est in nostra resurrectione futurum sacramento Baptismi commendatur. Nam neque penitus auferri debuit noue uite sacramentum, quia restat adhuc in nobis futura resurrectio mortuorum: et in melius tamen idem [1 1Kb] succedente Baptismo debuit commutari, quia iam factum est, quod nunquam factum erat, ut future uite eterne in resurrectione Christi nobis preberetur exemplum. Cum queris, sabbati otium cur non obseruet Christianus, si Christus non uenit Legem soluere, sed adimplere: respondeo, Imo id propterea non obseruat Christianus, quia quod ea figura prophetabatur, iam Christus impleuit. In illo quippe habemus sabbatum, qui dixit: uenite ad me, omnes qui laboratis et onerati estis, et ego uos reficiam; tollite iugum meum super uos, et discite a me quoniam mitis sum et humilis corde, et inuenietis requiem animabus uestris .



CAPUT X.

Cum queris, quare Christianus non obseruet differentiam ciborum, que in Lege precipitur,  si Christus non uenit Legem soluere, sed adimplere: respondeo, Imo propterea id non obseruat Christianus, quia quod illis figuris prophetabatur, iam Christus impleuit, non admittens ad corpus suum quod [1 1Kb] in sanctis suis ad uitam eternam predestinauit, quidquid per illa animalia in moribus hominum significatum est. Cum queris, quare Christianus non animalibus immolatis carnis et sanguinis sacrificia offerat Deo, si Christus non uenit Legem soluere, sed adimplere: respondeo, Imo propterea magis hec Christianus iam offerre non debet, quia ea que talibus rerum figuris illi prophetabant, immolatione carnis et sanguinis sui Christus impleuit. Cum queris, cur azyma sicut Iudei non obseruet Christianus, si Christus non uenit Legem soluere, sed adimplere: respondeo, Imo propterea magis hoc non obseruat Christianus, quia quod illa figura prophetabatur, expurgato ueteris uite fermento, nouam uitam demonstrans Christus impleuit . Cum queris, cur de carne agni Christianus Pascha non celebret, si Christus non uenit Legem soluere, sed adimplere: respondeo, Imo propterea Christianus iam sic Pascha non celebrat, quia id quod illa figura prenuntiabatur, agnus immaculatus sua passione Christus impleuit. Cum queris, quam ob causam neomenias in Lege mandatas non celebret Christianus, si Christus non uenit Legem soluere, sed adimplere: respondeo, Imo propterea iam Christianus istas non celebrat, quia propter quod prenuntiandum celebrabantur, iam Christus impleuit. Celebratio enim noue lune prenuntiabat nouam creaturam, de qua dicit Apostolus: Si qua igitur in Christo noua creatura, uetera transierunt; ecce facta sunt noua . Cum queris, cur illa singularum quarumque immunditiarum baptismata, que in Lege precipiuntur, non obseruet Christianus, si Christus non uenit Legem soluere, sed adimplere: respondeo, inde potius hec non obseruare Christianum, quia figure futurorum erant, quas Christus impleuit. uenit enim consepelire nos sibi per Baptismum in mortem; ut quemadmodum Christus resurrexit a mortuis, sic et nos in nouitate uite ambulemus . Cum queris, quid cause est ut scenopegia non sit solemnitas Christianorum, si Lex a Christo adimpleta est, non soluta: respondeo, tabernaculum Dei fideles eius esse, in quibus caritate sociatis et quodammodo compactis habitare dignatur; et ideo magis illud non obseruari a Christianis, quia iam Christus in Ecclesia sua, quod illa figura prophetice promittebat, impleuit.



CAPUT XI.

Et nunc quidem ista pro suscepto negotio, ne silentio preterirentur, quanta potuimus breuitate perstrinximus. Ceterum membratim articulatimque discussa, libros magnos multosque fecerunt [2 1Kb] , nichil aliud in eis quam Christum prophetatum ostendentes: ita fit ut omnia que ex illa Scriptura propterea putatis non obseruari a Christianis, quod ea Christus soluerit, propterea potius reperiantur non obseruari  a Christianis, quod ea Christus impleuerit. Ipsa quippe talium figurarum obseruatio, prenuntiatio Christi fuit. Unde quid mirum est, quid absurdum, imo quid non congruum et consentaneum, si post eius cessauit aduentum, quidquid ideo fiebat, ut eius prenuntiaret aduentum? Figure igitur rerum, que ad hoc obseruabantur, ut ipsa earum obseruatione uenturus Christus prophetaretur, usque adeo non debent propterea putari per Christi aduentum non implete, quia illo ueniente non obseruantur, ut nisi iam per aduentum Christi implerentur, adhuc obseruarentur. In nullum autem nomen religionis, seu uerum, seu falsum, coagulari homines possunt, nisi aliquo signaculorum uel sacramentorum uisibilium consortio colligentur: quorum sacramentorum uis inenarrabiliter ualet plurimum, et ideo contempta sacrilegos facit. Impie quippe contemnitur, sine qua non potest perfici pietas.



CAPUT XII.

uerumtamen, quia uisibilia sacramenta pietatis inesse possunt etiam impiis, sicut habuisse sanctum Baptismum etiam magum Simonem legimus ; fiunt tales, quales Apostolus ait, Habentes formam pietatis, uirtutem autem eius abnegantes . uirtus autem pietatis est finis precepti, id est, caritas de corde puro et conscientia bona et fide non ficta . Unde apostolus Petrus, cum de sacramento arce, in qua Ne domus a diluuio liberata est, loqueretur, Sic et uos, inquit, simili forma Baptisma saluos facit. Et ne sibi sufficere putarent uisibile sacramentum, per quod habebant formam pietatis, et per malos mores perdite uiuendo uirtutem eius abnegarent, continuo subiecit, Non carnis depositio sordium, sed conscientie bone interrogatio .



CAPUT XIII.

Proinde prima sacramenta, que obseruabantur et celebrabantur ex Lege, prenuntiatiua erant Christi uenturi: que cum suo aduentu Christus impleuisset, ablata sunt; et ideo ablata, quia impleta; non enim uenit soluere Legem, sed adimplere: et alia sunt instituta uirtute maiora, utilitate meliora, actu faciliora, numero pauciora, tanquam iustitia fidei reuelata, et in libertatem uocatis filiis Dei iugo seruitutis ablato , quod duro et carni dedito populo congruebat.



CAPUT XIu.

uerumtamen si antiqui iusti, qui sacramentis illis intelligebant uenturam prenuntiari reuelationem fidei [1 1Kb] , ex qua licet adhuc operta et abscondita, munere tamen pietatis intellecta, etiam tunc ipsi uiuebant; quia in hac uita nemo esse potest iustus, nisi qui ex fide uiuit : si ergo antiqui iusti pro illis prenuntiatiuis sacramentis et rerum nondum impletarum figuris, omnia dura et horrenda perpeti parati fuerunt, et plerique perpessi sunt; si tres pueros Danielemque predicamus, quia de mensa regis contaminari noluerunt , quod erat contra illius temporis sacramentum; si Machabeos cum ingenti admiratione preferimus, quia  escas, quibus nunc Christiani licite utuntur, attingere noluerunt , quia tunc pro tempore prophetico non licebat: quanto magis nunc pro Baptismo Christi, pro Eucaristia Christi, pro signo Christi ad omnia perferenda paratior debet esse Christianus, cum illa fuerint promissiones rerum complendarum, hec sint indicia completarum? Quod enim adhuc promittitur Ecclesie, id est, corpori Christi, et in manifestatione predicatur, et in ipso capite corporis Saluatore, id est, in ipso Mediatore Dei et hominum homine Christo Iesu , iam utique completum est. Quid enim promittitur, nisi uita eterna ex resurrectione a mortuis? Hoc iam completum est in illa carne, quod uerbum caro factum est, et habitauit in nobis . Tunc ergo et occulta erat fides; nam eadem credebant, eademque sperabant omnes iusti et sancti etiam temporum illorum; et promissiua erant illa omnia sacramenta omnisque ritus ille sacrorum: nunc autem reuelata est fides, in quam conclusus erat populus, quando sub Lege custodiebatur ; et quod fidelibus promittitur in iudicio, iam completum est in exemplo, per eum qui Legem et Prophetas non uenit soluere, sed adimplere.



CAPUT Xu.

Quapropter queritur quidem inter scrutatores sanctarum Scripturarum, utrum tantum profuerit antiquis iustis fides passuri et resurrecturi Christi, quam uel reuelationibus discebant, uel in Prophetis intelligebant; quantum nunc prodest fides passi et resuscitati: an ipsa effusio sanguinis Agni Dei, que facta est, sicut ipse dicit, pro multis in remissionem peccatorum , aliquid utilitatis et purgationis uel dederit uel addiderit, etiam iis qui hoc futurum credentes, antequam fieret ex hac uita emigrauerant; et utrum mors eius ad liberationem etiam mortuos uisitauerit. Sed nunc istam questionem uel pertractando discutere, uel aliquid in ea repertum etiam confirmando definire, et longum est, et huic operi non necessarium.



CAPUT XuI.

Interim aduersus calumniosam imperitiam Fausti demonstrare suffecerit, quanto errore delirent qui putant signis sacramentisque mutatis, etiam res ipsas esse diuersas, quas ritus propheticus prenuntiauit promissas, et quas ritus euangelicus annuntiauit impletas: aut qui censent, cum res eedem sint, non eas aliis sacramentis annuntiari debuisse completas, quam iis quibus adhuc complende prenuntiabantur. Si enim soni uerborum quibus loquimur, pro tempore commutantur, eademque res aliter enuntiatur facienda, aliter facta, sicut ista ipsa duo uerba que dixi, facienda et facta, nec paribus morarum interuallis, nec iisdem uel totidem litteris syllabisue sonuerunt: quid mirum si aliis mysteriorum signaculis passio et resurrectio Christi futura promissa est, aliis iam facta annuntiatur; quandoquidem ipsa uerba, futurum et factum, passurus et passus, resurrecturus et resurrexit, nec tendi equaliter, nec similiter sonare potuerunt? Quid enim sunt aliud queque corporalia sacramenta, nisi quedam  quasi uerba uisibilia, sacrosancta quidem, uerumtamen mutabilia et temporalia? Deus enim eternus est,ie nec tamen aqua et omnis illa actio corporalis, que agitur cum baptizamus, et fit, et transit [1 1Kb] , eterna est: ubi rursus etiam ille syllabe celeriter sonantes et transeuntes, cum dicitur, Deus, nisi dicantur, non consecratur. Hec omnia fiunt et transeunt, sonant et transeunt: uirtus tamen que per ista operatur, iugiter manet, et donum spirituale quod per ista insinuatur, eternum est. Qui ergo dicit, Si Christus Legem et Prophetas non soluisset, illa sacramenta Legis et Prophetarum in Christianorum congregationibus et celebrationibus permanerent; potest dicere, Si Christus Legem et Prophetas non soluisset, adhuc promitteretur nasciturus, passurus et resurrecturus: cum ideo magis hec non soluerit, sed adimpleuerit, quia iam non promittitur nasciturus, passurus, resurrecturus, quod illa sacramenta quondam personabant; sed annuntiatur quod natus sit, passus sit, resurrexerit, quod hec sacramenta que a Christianis aguntur, iam personant. Qui ergo uenit Legem et Prophetas non soluere, sed adimplere, ipsa adimpletione abstulit ea per que adhuc promittebatur implendum, quod iam constat impletum: tanquam si uerba ista tolleret, nasciturus, passurus, resurrecturus, que cum hec futura essent, recte dicebantur; et institueret dici, Natus est, passus est, resurrexit, que illis completis, et ob hoc ablatis, recte dicuntur.



CAPUT XuII.

Sicut ergo ista uerba, ita illa prioris populi sacramenta, quia per eum qui non uenit Legem et Prophetas soluere, sed adimplere, iam impleta sunt, ideo tolli mutarique debuerunt: quod primis Christianis, qui ex Iudeis crediderant, donec contra tam diuturnam consuetudinem paulatim persuaderetur atque ad intellectum perfectum perduceretur, et quia ita nati erant atque instituti, siuerunt eos Apostoli patrium ritum traditionemque seruare; et eos quibus hoc opus erat, ut congruerent illorum tarditati moribusque monuerunt. Inde est quod Timotheum Iudea matre et Greco patre natum, propter illos, ad quos tales cum eo uenerat, etiam circumcidit Apostolus : atque ipse inter eos morem huiusmodi custodiuit, non simulatione fallaci, sed consilio prudenti. Neque enim ita natis, et ita institutis noxia erant ista, quamuis iam non essent significandis futuris necessaria. Magis quippe noxium erat, ea tanquam noxia prohibere in his hominibus usque ad quos durare debuerunt. Quoniam Christus, qui omnes illas prophetias implere uenerat, sic eos initiatos inuenerat: ut iam de cetero, qui nulla tali necessitudine tenerentur, sed ex diuerso ueluti pariete, id est, ex preputio, ad illum angularem lapidem qui est Christus, conuenirent , ad nulla talia cogerentur. Si autem iis qui ex circumcisione uenerant, talibusque sacramentis adhuc dediti erant, ultro uellent, sicut Timotheus, conferre congruentiam, non prohiberentur: uerum si in huiusmodi Legis operibus putarent suam spem salutemque  contineri, tanquam a certa pernicie uetarentur. Unde est illud Apostoli: Ecce ego Paulus dico uobis, quia si circumcidamini, Christus uobis nichil proderit . Circumcidamini scilicet, sicut ipsi uolebant, sicut eis a quibusdam deprauatis persuasum erat quod sine his Legis operibus salui esse non possent . Nam cum Gentes ad Christi fidem ita uenirent, maxime per Pauli apostoli predicationem, sicut uenire debuerunt, ut nullis eiusmodi obseruationibus onerarentur; quia et insolita ista, maxime circumcisionem, grandes etate reformidantes deterrerentur a fide; et non ita nati, ut talibus sacramentis imbuerentur, si more pristino proselyti fierent, tanquam Christus per illa mysteria uenturus adhuc promitteretur: cum ergo sic uenirent ad fidem, ut iam ex Gentibus uenire oportebat, non intelligentes qui ex circumcisione uenerant, cur sibi illa permissa essent, et cur Gentibus imponenda non essent; quibusdam carnalibus seditionibus ceperant Ecclesiam perturbare, quod Gentiles ad Dei populum accedentes, non solemniter proselyti fierent in carnis circumcisione, et ceteris huiuscemodi obseruationibus Legis: atque in his erant, qui hoc ideo fieri magnopere insistebant, quia timebant Iudeos inter quos uersabantur. Contra hos apostolus Paulus multa scripsit: nam in horum simulationem etiam Petrum adductum fraterna obiurgatione correxit . Sed posteaquam in unum Apostoli congregati, etiam consilio [1 1Kb] suo censuerunt Gentes ad huiusmodi opera Legis non esse cogendas ; displicuit quibusdam ex circumcisione Christianis, non ualentibus mente discernere, illos solos ab huiusmodi obseruationibus non fuisse prohibendos, quos fides, que reuelata est, his iam imbutos inuenerat; ut in eis iam consummaretur ipsa actio prophetica, quos ante adimpletionem prophetie iam tenuerat: ne si et ab ipsis remoueretur, improbata potius quam terminata uideretur; si autem et Gentibus imponeretur, aut non Christi promittendi causa instituta esse, aut adhuc Christum promittere putaretur. Primus itaque populus Dei, antequam Christus ueniret Legem Prophetasque adimplere, illa omnia que hunc promittebant, obseruare iubebatur: liber in eis, qui hec quo pertinerent intelligebant; seruus autem in eis, qui hoc non intelligebant. Posterior uero populus accedens ad fidem qua iam Christus uenisse, passus esse, ac resurrexisse predicabatur, in iis quidem hominibus quos iam talibus sacramentis institutos eadem fides inuenerat, nec cogebatur ista obseruare, nec prohibebatur: in iis autem qui talibus uacui, nulla generis, nulla consuetudinis uel congruentie necessitudine retenti crediderant, etiam prohibebatur; ut per eos iam inciperet apparere, illa omnia propter promittendum Christum fuisse instituta; quo ueniente atque hec promissa adimplente, iam oportere cessare. Hoc igitur temperamentum moderamenque Spiritus sancti per Apostolos operantis cum displicuisset quibusdam ex circumcisione credentibus, qui hec non intelligebant,  in ea peruersitate manserunt, ut et Gentes cogerent iudaizare. Ii sunt quos Faustus Symmachianorum uel Nazareorum nomine commemorauit, qui usque ad nostra tempora iam quidem in exigua, sed adhuc tamen uel in ipsa paucitate perdurant.



CAPUT XuIII.

Quid habent ergo isti, unde Legi et Prophetis calumnientur, quod eos Christus soluere uenerit potius quam adimplere, quia Christiani non obseruant que ibi precepta sunt; cum ea sola non obseruent per que Christus promittebatur; et ideo non obseruent magis, quia eadem promissa iam Christus impleuit, nec adhuc promittuntur que iam impleta sunt; eorumque promissiua signa in eis terminari debuerunt, quos fides Christi hec adimplentis iam talibus imbutos inuenerat? Numquid enim non obseruant Christiani quod in illa Scriptura est, Audi, Isrel; Dominus Deus tuus, Deus unus est : Non facies tibi idolum; et cetera huiusmodi? Numquid non obseruant Christiani quod ibi dicitur, Non accipies nomen Domini Dei tui in uanum? Numquid ipsum sabbatum, quod ad intelligendam ueram requiem pertinet, non obseruant Christiani? Numquid honorem parentibus Christiani non deferunt, quod ibi preceptum est? Numquid a fornicationibus, aut homicidiis, aut furtis, aut falsis testimoniis, aut a concupiscenda uxore proximi, aut a concupiscenda re proximi non se temperant Christiani; que omnia in illa Lege conscripta sunt ? Hec precepta sunt morum, illa sacramenta sunt promissorum: hec implentur per adiuuantem gratiam, illa per redditam ueritatem: utraque per Christum et illam semper gratiam donantem, nunc etiam reuelantem; et hanc ueritatem tunc promittentem, nunc exhibentem: quia Lex per Moysen data est; gratia autem et ueritas per Iesum Christum facta est . Denique ista, que in recte uiuente conscientia conseruantur, fide per dilectionem operante complentur : illa uero que in promittente significatione uersata sunt, rebus redditis transierunt. Ita et ipsa non soluta, sed adimpleta sunt; quia ea non irrita, nec fallacia Christus ostendit, cum id quod eorum significatione promittebatur exhibuit.



CAPUT XIX.

Non itaque, sicut Faustus opinatur, quedam Dominus iehsu adimpleuit, que ab antiquis iustis iam dicta erant ante Legem Moyseos, sicuti est, Non occides; quod non contrario redarguit, sed magis firmauit, cum et ab ira et a conuicio reuocauit : quedam uero soluit, que propria uidebantur legis Hebreorum, sicuti est, Oculum pro oculo, dentem pro dente; quod uidetur potius abstulisse quam confirmasse, eum ait, Ego autem dico uobis, non resistere malo, sed et si quis te percusserit in maxillam tuam dexteram, prebe illi et alteram , et cetera. Nos enim dicimus etiam hec, que isti putant soluisse Christum, uelut contraria referendo, et tunc pro tempore bene fuisse instituta, et nunc a Christo non soluta, sed adimpleta.



CAPUT XX.


Proinde primum ab his quero, utrum illi antiqui iusti, Enoch et Seth , et si qui alii, non solum ante Moysen, sed et si qui ante Abraham fuerunt, irati sint fratri sine causa, aut dixerint fratri, Fatue. Si enim non dixerunt, cur non et talia docuerunt? Quod si et talia docuerunt, quero quemadmodum uel eorum iustitiam doctrinamque Christus adimpleuerit, addendo, Ego autem dico uobis, si quis irascitur fratri suo; aut si quis dicit, Racha; aut si quis dicit, Fatue; reus erit uel iudicii, uel consilii, uel gehenne ignis : quandoquidem et illi eodem modo uiuebant, eodem modo uiuendum monebant? An ignorabant illi iusti frenandam esse iracundiam, nec petulanti conuicio fratrem lacessendum; aut nouerant quidem, sed ab his se abstinere non poterant? Ergo rei erant gehenne: quomodo igitur iusti? Profecto enim nec imperitam rerum ad suum officium pertinentium, nec intemperantem audes dicere eorum fuisse iustitiam, in tantum ut eos faceret reos gehenne. Cur ergo illam legem, secundum quam uiuebant antiqui iusti, hec addendo Christus impleret, cum eorum quoque iustitia sine istis esse non posset? An dicturus es quod preceps iracundia, et lingua improba, ex quo uenit Christus, cepit ad iniquitatem pertinere; antea uero non erat iniquum uel corde uel ore ista committere? Sicut in quibusdam rebus pro temporum proprietatibus institutis, inuenimus nunc aliquid non licere, quod ante licuerit; uel quod ante non licuerit, nunc licere. Non usque adeo desipis, ut hoc dicas: sed etiam si dicas, respondebitur tibi, quod secundum istum intellectum Christus non adimplere uenerit quod legi antique defuit, sed legem instituere que non fuit; si dicere fratri, Fatue, cum apud antiquos iustos non fuisset iniustum, nunc ita iniustum esse Christus uoluit, ut quisquis hoc dixerit, reus sit gehenne. Proinde nondum inuenisti cuinam legi hec aliquando defuerunt quibus nunc additis, eam Christus impleret.



CAPUT XXI.

An forte lex non mechandi apud illos iustos antiquos semiplena erat, donec a Domino adimpleretur, addente, ne quis ad concupiscendum uideat mulierem? Sic enim commemorasti ipsam sententiam: »Audistis dictum esse, Non mechaberis; ego autem dico uobis, ne concupiscatis quidem.« Adimpletio est, inquis. Explica plane ipsa uerba euangelica, noli tuis extenuare quod dictum est, et uide quid de illis antiquissimis iustis senseris. Audistis, inquit, quia dictum est, Non mechaberis: ego autem dico uobis, si quis uiderit mulierem ad concupiscendum eam, iam mechatus est eam in corde suo . Itane uero illi iusti, Seth uel Enoch, uel si qui eis similes fuerunt, mechabantur in cordibus suis; et, aut non erat cor eorum templum Dei, aut mechabantur in templo Dei? Quod si non audes dicere, quomodo etiam de hac re legem illorum, que apud illos iam tunc plena erat, modo ueniens Christus impleuit?



CAPUT XXII.

De non iurando autem , quia et hic illorum legem a Christo adimpletam esse dixisti, non possum affirmare antiquos iustos non iurasse: nam et Paulum apostolum iurasse inuenimus . De uestro autem ore non tollitur crebra iuratio, cum iuretis per lumen, quod amatis cum muscis; neque enim lumen illud mentium ab istis oculis penitus alienum, quod illuminat omnem hominem uenientem in hunc mundum , nostis aliqua ex parte cogitare: et per dominum [1 1Kb] uestrum Manicheum, qui Manes lingua patria uocabatur; sed uos ut apud Grecos nomen insanie uitaretis, uelut declinato et prolongato nomine, quasi fusionem addidistis, ubi amplius laberemini. Sic enim mihi quidam uestrum exposuit, cur appellatus sit Manicheus, ut scilicet in greca lingua tanquam manna fundere uideretur; quia Grece fundi dicitur: ubi quid egeritis nescio, nisi ut expressius uobis somniaretis [2 1Kb] insaniam. Neque enim addidistis in parte priore nominis unam litteram, ut agnosceretur manna; sed addidistis in posteriore duas syllabas, non appellantes Mannicheum, sed Manicheum; ut nichil aliud uobis tam prolixis et uanis sermonibus suis nisi insaniam fundere sonaret. Sepissime iuratis et per Paracletum, non sane illum quem Christus discipulis promisit et misit : sed per eum ipsum, ut latine nomen eius interpreter, insanifusorem [3 1Kb] . Cum ergo iurare nunquam desinatis, uellem scire quomodo intelligatis hanc quoque Legis partem, quam uultis antiquissimam intelligi, quod uobis Dominus adimpleuerit, et magis propter iurationes Apostoli. Nam uestra que auctoritas est, uel uobis ipsis, nedum mihi, aut cuiquam homini? Unde puto iam clarere, quam sit aliter accipiendum quod ait Christus, Non ueni Legem soluere, sed adimplere. Non his uidelicet additamentis, que uel ad expositionem pertinent propositarum antiquarum sententiarum, uel ad conuersationem, non ad impletionem.



CAPUT XXIII.

Quia enim non intelligebant homicidium, nisi peremptionem corporis humani, per quam uita priuaretur; aperuit Dominus omnem iniquum motum ad nocendum fratri in homicidii genere deputari. Unde et Ioannes dicit: Qui odit fratrem suum, homicida est . Et quoniam putabant tantummodo corporalem cum femina illicitam commixtionem uocari mechiam, demonstrauit Magister etiam talem concupiscentiam nichil esse aliud. Item quia peierare graue peccatum est; non iurare autem, sicut uerum iurare, nullum peccatum est; sed longius remotus est a falsum iurando, qui nec iurare consueuit, quam qui uerum iurare procliuis est: maluit nos Dominus et non iurantes non recedere a uero, quam uerum iurantes propinquare periurio. Itaque et Apostolus in sermonibus, quos habuisse narratur, nunquam iurauit, ne iurandi consuetudine aliquando  uel nescius in periurium laberetur. In scriptis autem, ubi est consideratio maior atque propensior, pluribus locis iurasse inuenitur, ne quisquam putaret etiam uerum iurando peccari, sed potius intelligeret, humane fragilitatis corda non iurando tutius a periurio conseruari. Quibus perspectis, inuenimus nec illa esse destructa, sicut Faustus putat, que uelut proprie uult ad Moysen pertinere.



CAPUT XXIu.

Nam et hic quero ab istis, cur proprium uelint esse Legis Moysi, quod dictum estantiquis, Diliges proximum tuum, et oderis inimicum tuum . An et apostolus Paulus non dixit homines quosdam Deo odibiles ? Et utique in hac admonitione ipse Dominus ad hoc nos hortatur, ut imitemur Deum. Ut sitis, inquit, filii Patris uestri qui in celis est, qui facit solem suum oriri super bonos et malos, et pluit super iustos et iniustos. Querendum itaque est quomodo intelligatur, exemplo Dei, cui dixit quosdam odibiles Paulus, odio habendos inimicos; et rursus exemplo Dei, qui facit solem suum oriri super bonos et malos, et pluit super iustos et iniustos, diligendos inimicos. Sic apparebit Dominum male intelligentibus id quod dictum est, Oderis inimicum tuum, inferre uoluisse, quod omnino non norant, ut diligerent inimicos suos. Utrumque autem quomodo seruandum sit, longum est disputare. Sed ad istos interim, quibus generaliter displicet, si quis oderit inimicum suum, est nobis sermo qui eorum frontem premat, cum eos interrogamus, utrum diligat deus eorum gentem tenebrarum: aut si propterea nunc inimici diligendi sunt, quod habeant partem boni; cur non ob hoc eos et odisse debemus, quod habeant partem mali. Ea quippe regula et hoc soluitur, doceturque non esse contrarium, quod in antiqua Scriptura dictum est, Oderis inimicum tuum; et in Euangelio, Diligite inimicos uestros : quod unusquisque iniquus homo, in quantum iniquus est, odio habendus est; in quantum autem homo est, diligendus est; ut illud quod in eo recte odimus, arguamus, id est, uitium, quo possit illud quod in eo recte diligimus, id est, humana natura ipsa emendato uitio liberari. Hec, inquam, regula est, qua et oderimus inimicum propter id quod in eo malum est, id est, iniquitatem; et diligamus inimicum propter id quod in eo bonum est, id est, socialem rationaleqmeu creaturam: nisi quod nos non eum per naturam uel suam uel alienam, sed per propriam uoluntatem malum esse conuincimus. Illi autem per naturam gentis tenebrarum putant esse hominem malum, quam secundum ipsos Deus totus timuit, antequam in parte uinceretur; et in parte ab ea sic uictus est, ut nec totus liberaretur. Audito igitur, et non intellecto, quod antiquis dictum est, Oderis inimicum tuum, ferebantur homines in hominis odium, cum deberent non odisse nisi uitium: hos corrigit Dominus, dicendo, Diligite inimicos uestros; ut, qui iam dixerat, Non ueni Legem soluere, sed adimplere, ideoque de odio inimici quod scriptum est in Lege non solueret,  precipiendo utique ut diligamus inimicos, cogeret nos intelligere quonam modo possemus unum eumdemque hominem et odisse propter culpam, et diligere propter naturam. Sed hoc ad peruersas eorum mentes intelligere multum est. Urgendi sunt tantum, ut secundum calumnie sue perditam rationem, uel potius amentiam, defendant deum suum, quem non possunt dicere dilectorem gentis tenebrarum; ideoque ad eius exemplum non habent quemadmodum hortentur ut suum quisque diligat inimicum. Potius enim genti ipsi tenebrarum dilectionem inimici tribuere potuerunt, quam deo suo. Illa quippe, sicut delirant, uicinam sibi lucem atque contiguam concupiuit eaque frui uoluit, atque ut frueretur inuadere cogitauit. Neque ista culpa est, cum uerum et beatificum bonum appetitur. Unde et Dominus dicit: Regnum celorum uim patitur, et qui uim fecerint, diripient illud . Ecce gens tenebrarum secundum eorum uanitatem, uim facere ac diripere uoluit bonum quod amauerat, eius claritate et specie delectata: nec eam uicissim Deus dilexit, sed odio detestans frui se uolentem, funditus eradicare molitus est. Si ergo mali amant bonum quo fruantur, boni autem oderunt malum ne polluantur; respondete, Manichei, quinam eorum impleant quod Dominus ait, Diligite inimicos uestros. Ecce si has singulas repugnantesque sententias esse uultis, deus uester fecit quod scriptum est in lege Moysi, Oderis inimicum tuum; et gens tenebrarum, quod scriptum est in Euangelio, Diligite inimicos uestros. Quanquam nec fingendo inuenire potuistis, pacto dirimatis questionem inter muscas lucipetas, et blattas lucifugas: utramque enim prolem gentis tenebrarum esse contenditis. Unde ergo ille amant a se alienam lucem, ille autem hanc auersando sua potius origne delectantur? An mundius nascuntur musce in fetidis cloacis, quam blatte in obscuris cubiculis?



CAPUT XXu.

Iam uero illud quod antiquis dictum est, Oculum pro oculo, dentem pro dente, quomodo contrarium habet quod ait Dominus, Ego autem dico uobis, non resistere malo, sed si quis percusserit te in maxillam tuam dextram, prebe illi et alteram , et cetera? Quandoquidem et illud antiquum ad reprimendas flammas odiorum, seuientiumque immoderatos animos refrenandos, ita preceptum est [1 1Kb] . Quis enim tantumdem facile contentus est reponere uindicte [2 1Kb] , quantum accepit iniurie? Nonne uidemus homines leuiter lesos moliri cedem, sitire sanguinem, uixque inuenire in malis inimici unde satientur? Quis pugno percussus, non aut iudicia eoncitat in damnationem eius qui percusserit; aut, si ipse repercutere uelit, totum hominem, si non etiam telo aliquo arrepto, pugnis calcibusque contundit? Huic igitur immoderate, ac per hoc iniuste ultioni, lex iustum modum figens, penam talionis instituit, hoc est, ut qualem quisque intulit iniuriam, tale supplicium pendat. Proinde,  Oculum pro oculo, dentem pro dente, non fomes, sed limes furoris est, non ut id quod sopitum erat, hinc accenderetur, sed ne id quod ardebat, ultra extenderetur, impositus [1 1Kb] . Est enim quedam iusta uindicta, iusteque debetur ei qui fuerit passus iniuriam: unde utique cum ignoscimus, de nostro quodam modo iure largimur. Unde etiam debita dicuntur, que in oratione dominica humanitus dimittere monemur, ut nobis et nostra diuinitus dimittantur . Quod autem debetur, etsi benigne dimittitur, non tamen inique repetitur: sed sicut in iurando, etiam qui uerum iurat, propinquat periurio, unde longe abest qui omnino non iurat; et quamuis non peccet qui uerum iurat, remotior tamen a peccato est qui non iurat; unde admonitio non iurandi, conseruatio est a peccato periurii: ita cum peccet qui per immoderationem iniuste uult uindicari, non peccet autem qui modum adhibens iuste uult uindicari; remotior est a peccato iniuste uindicte qui non uult omnino uindicari. Peccat enim qui exigit ultra debitum; non peccat autem qui exigit debitum: sed tutior longe est a peccato iniusti exactoris, qui omnino non exigit debitum, presertim ne cogatur et ipse reddere debitum ab eo qui nullum habet debitum. Possem ergo et ego sic ista ponere, Dictum est antiquis, Non iniuste uindicabis; ego autem dico, ne uindicetis quidem; adimpletio est: sicut de iurando Faustus ait, Dictum est, »Non peierabis; ego autem dico, ne iuretis quidem;« eque adimpletio est. Poteram ergo et ego ita dicere, si mihi per hec adiecta uerba, quod Legi defuit, a Christo additum uideretur; ac non potius id quod Lex uolebat efficere, ne iniuste se quisquam uindicando peccaret, conseruari tutius si omnino se non uindicaret; sicut id quod uolebat efficere, ne quisquam peierando peccaret, conseruari tutius si non iuraret. Nam si contrarium est, Oculum pro oculo; et, Qui te percusserit in maxillam, prebe illi et alteram: cur non sit contrarium, Reddes Domino iusiurandum tuum; et, Noli iurare omnino ? Et tamen illam non destructionem, sed adimpletionem Faustus arbitratur: quod et hic debuit arbitrari. Nam si, uerum iura, adimpletur dicendo, Ne iures: cur non et, Iuste uindica, adimpletur dicendo, Ne uindices? Sic et ego [2 1Kb] in utroque conseruationem esse arbitror a peccato, quo uel falsum iuratur, uel iniuste uindicatur: quanquam hoc de donanda omnino uindicta ualeat etiam ad illud, ut dimittendo huiusmodi debita, etiam nobis dimitti mereamur. Sed duro populo modus prius adhibendus fuit, quo disceret non egredi debitum: ut edomita ira, que ad immoderatam uindictam rapit, iam qui uellet, tranquillus attenderet quid ipse deberet, quod sibi relaxari a Domino cuperet, ut hac consideratione conseruo debitum relaxaret.



CAPUT XXuI.

Nam et illud de uxore non dimittenda quod Dominus precepit; cum antiquis dictum  sit, Quicumque dimiserit uxorem suam, det illi libellum repudii ; si diligenter intueamur, uidebimus non esse contrarium. Exposuit enim Dominus quid Lex uoluerit: cum passim dimittenti uxorem iusserit libellum repudii dare. Neque enim ait, Qui uoluerit, dimittat uxorem suam; cui esset contrarium non dimittere: sed utique nolebat dimitti uxorem a uiro, qui hanc interposuit moram, ut in discidium animus preceps, libelli conscriptione refractus absisteret, et quid mali esset uxorem dimittere cogitaret: presertim quia, ut perhibent, apud Hebreos scribere litteras Hebreas nulli fas erat, nisi Scribis solis, cum et excellentiorem profiterentur sapientiam, et si qui eorum essent equitate ac pietate prediti, non tantum profiterentur sapientiam, uerum etiam sectarentur. Ad hos igitur, quos oporteret esse prudentes Legis interpretes et iustos discidii dissuasores, Lex mittere uoluit eum, quem iussit libellum repudii dare, si dimisisset uxorem. Non enim ei poterat scribi libellus, nisi ab ipsis, qui per hanc occasionem ex necessitate uenientem quodam modo in manus suas bono consilio regerent, atque inter ipsum et uxorem pacifice agendo dilectionem concridamque concordiamque suaderent. Quod si tantum intercederet odiu, ut exstingui emendarique non posset, tunc utique scriberetur libellus: quia frustra non dimitteret, quam sic odisset, ut ad debitam coniugio caritatem nulla prudentium persuasione reuocaretur. Si enim non diligitur uxor, dimittenda est. Quia ergo dimittenda non est, diligenda est. Dilectio autem monendo atque suadendo componi, non inuitum cogendo imponi potest. Hoc facere Scriba debebat iustus et sapiens, qualem in illa professione esse oportebat: ad quem ut ueniretur, discordi marito libellus conscribendus preceptus est: quem uir bonus prudensque non scriberet, nisi in animo nimis auerso atque peruerso consilium concordie non ualeret. uerumtamen a uobis ex uestri erroris sacrilega uanitate quero, cur displiceat dimittere uxorem, quam non ad matrimonii fidem, sed ad concupiscentie crimen habendam esse censetis? Matrimonium quippe ex hoc appellatum est, quod non ob aliud debeat femina nubere, quam ut mater fiat: quod uobis odiosum est. Eo modo enim putatis partem dei uestri, gentis tenebrarum prelio deuictam et subactam, etiam carneis compedibus colligari.



CAPUT XXuII.

Sed ut potius quod nunc agitur explicem: si Christus, ubi quibusdam antiquis sententiis propositis adiunxit, Ego autem dico uobis, neque primorum hominum legem hoc uerborum additamento adimpleuit, neque illam que per Moysen data est quasi contrariorum oppositione destruxit; sed potius omnia ex Hebreorum lege commemorata ita commendauit, ut quidquid ex persona sua insuper loqueretur, uel ad expositionem requirendam ualeret, si quid illa obscure posuisset, uel ad tutius conseruandum quod illa uoluisset: uides quam sit aliter intelligendum, quod ait, non se uenisse Legem soluere, sed adimplere; scilicet ut non quasi semiplena  istis uerbis integraretur, sed ut quod littera iubente propter superborum presumptionem non poterat, suadente gratia propter humilium confessionem impleretur, opere factorum, non adiectione uerborum. Fides enim, sicut Apostolus ait, per dilectionem operatur . Unde item dicit; Qui enim diligit alterum, Legem impleuit . Istam caritatem quia ueniens Christus, per Spiritum sanctum quem promissum misit, in manifestatione donauit, qua sola caritate iustitia Legis posset impleri, propterea dixit: Non ueni soluere Legem, sed adimplere. Hoc est Nouum Testamentum, quo huic dilectioni hereditas regni celorum promittitur, quod in figuris ueteris Testamenti pro temporum distributione tegebatur. Unde idem dicit: Mandatum nouum do uobis, ut uos inuicem diligatis .



CAPUT XXuIII.

Itaque uel omnia, uel pene omnia, que monuit seu pracepit, ubi adiungebat, Ego autem dico uobis, inueniuntur et in illi ueteribus Libris. Ibi contra iram dictum est, Turbatus est pre ira oclus meus ; et, Melior est qui uincit iram, quam qui capit ciuitatem . Ibi contra uerbum durum, Plaga flagelli liuorem faciet; plaga autem lingue confringet ossa . Ibi contra mechiam cordis, Ne concupiscas uxorem proximi tui . Non enim iat, Ne adulteres; sed; Ne concupiscas. Unde Apostolus hoc ex Lege commemorat, dicens, Nam concupiscentiam nesciebam, nisi Lex diceret, Non concupisces . Ibi de patientia non resistendi laudatur uir prebens percutientise maxillam et saturatus opprobriis . Ibi de inimoco diligendo dicitur, Si esurierit inimicus tuus, ciba illum: si sitit, potum da illi . Hinc enim hoc commemorauit Apostolus . Et illud in Psalmo, Cum iis qui oderant pacem, eram pacificus : et alia multa. Quod autem temperando a uindicta, et diligendo etiam malos, Deum imitemur, habes ibi de ipso Deo id agente copiosum locum: ibi namque scriptum est, Multum enim ualere tibi soli superat [1 1Kb] semper, et uirtuti brachii tui quis contra stabit? Quoniam tanquam momentum statere, sic ante te est orbis terrarum; et tanquam gutta roris antelucani, que descendit in terram: sed misereris omnium, quoniam omnia potes et dissimulas peccata hominum propter penitentiam. Diligis enim omnia que sunt, et nichil odisti horum que fecisti: nec enim odio habens aliquid constituisses. Quomodo ergo posset aliquid permanere, nisi tu uoluisses; aut quod a te uocatum no esset, conseruaretur? Parcis autem omnibus, quoniam tua sunt, Domine, qui animas amas. Bonus enim spiritus tuus est in omnibus; propter quod eos qui exerrant partibus corripis, et de quibus peccant admonens, alloqueris, ut relicta malitia credant in te, Domine . Ad hanc benignam patientiam Dei, qui facit solem suum oriri super bonos et malos, et pluit super iustos et iniustos, nos imitandam  Christus hortatur: ut uindicare nostras iniurias negligamus, et benefaciamus nis qui nos oderunt, ut simus perfecti, sicut Pater noster celestis perfectus est . ualere autem nobis et ad remittenda debita peccatorum nostrorum, quod aliis ista ultionum debita relaxamus, et cauendum esse, ne si hoc non fecerimus, nec nobis deprecantibus peccati obligatio remittatur, sic in illis Libris ueteribus scriptum est: Qui uindicari uult, inueniet uinidictam a Deo, et peccata illius confirmans confirmabit. Relinque proximo tuo nocenti te, et nunc deprecanti tibi peccata soluentur. Homo homini reseruatiram, et a Domino querit medelam carnis? In homoinem similem sibi non habet misericordiam, et pro peccatis suis deprecatur Dominum? et ipse dum caro sit, reseruat iram, et repropitiationem petit a Domino? et quis exorabit pro peccatis illius ?



CAPUT XXIX.

Iam uero de uxore non dimittenda, quid aliud, uel quid opportunius ex illis Libris commemorem, quam id unde Iudeis de hac re interrogantibus Dominus ipse respondit? Cum enim quererent utrum liceret quacumque ex causa dimittere uxorem, ait illis: Non legistis quia qui fecit ab initio [1 1Kb] , masculum et feminam facit eos, et dixit, Propter hoc dimittet homo patrem et matrem, et adherebit uxori sue; et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet. Ecce Iudei ex libris Moysi conuincuntur non esse uxorem dimittendam, qui secundum uoluntatem legis Moysi arbitrabantur se facere, cum dimitterent. Simul et illud hic, ipso Christo attestante, cognoscimus, Duem fecisse et coniunxisse masculum et feminam: quod Manichei negando damnant [2 1Kb] , non iam Moyseos libro, sed Christi Euangelio resistentes. Porro autem si quod ipsi opinantur et predicant, uerum est, diabolum fecisse atque iunxisse masculum et feminam: qua calliditate diabolica Faustus reprehendit Moysen tanquam coniugia dirimentem per libellum repudii, et laudat Christum tanquam illud eiusmodi uinculum confirmantem ex precepto Euangelii; cum utique secundum suam stultam sacrilegamque sententiam Moysen laudere debuerit separantem quod fecerat et coniunxerat diabolus, et Christum uituperare diaboli figmentum et ligamentum solidantem? Iam illud qumod aperit Magister bonus, cur ipse Moyses, ex cuius libro prolata est de prima coniunctione masculi et femine tam sancta et nulla separatione uiolanda castitas coniugalis, postea permiserit dimittere uxorem? Nam cum illi respondissent, Quid ergo Moyses mandauit dari libellum repudii, et dimittere? ait illis, Quoniam Moyses ad duritiam cordis uestri permisit uobis dimittere uxores uestras . Hoc est quod paulo ante exposuimus . Quanta enim duritia erat ,que nec per libelli interpositionem, ubi dissuadendi locus iustis et prudentibus  tribuebatur, solui et flecti posset ad recipiendam uel reuocandam coniugii caritatem? Ita Dominus, quid Lex et bonis preciperet, et duris permitteret, eiusdem Legis testimonio declarauit; cum et non dimittendam uxorem ex eadem Scriptura commemorata coniunctione masculi et femine monuit, diuinamque auctoritatem eiusdem coniunctionis exposuit, et dandum libellum repudii propter duritiam uel domandi uel indomiti cordis ostendit.



CAPUT XXX.

Quapropter, cum omnia illa excellentia precetpa Domini, que ueteribus Hebreorum Libris contraria Faustus uolebat ostendere, in eisdem quoque Libris inueniantur; unde uenit Dominus Legem non soluere. sed adimplere, nisi ut exceptis [1 1Kb] promissorum figuris, que reddita ueritate adimplete atque suhblate sunt, ipsa quoque precepta, per que Lex illa sancta et iusta et bona est , non per uetustatem littere iubentis, et delicta superborum reatu etiam preuaricationis augentis, sed per nouitatem spiritus adiuuantis, et humilium confessionem salutis gratia liberantis, implerentur in nobis? Quia reuera, sicut omnia ista precepta sublimia nec in illis Libris ueteribus desunt; ita illic finis quo referantur occultus est: quamuis secundum eum uiuerent sancti, qui futuram eius reuelationem uidebant, et pro temporum proprietate uel prophetice tegebant, uel prophetice tectum sapienter intelligebant.



CAPUT XXXI.

Denique, quod non temere dixerim, nescio utrum quisquam in illis Libris inuenit nomen regni celorum, quod tam crebro nominat Dominus. Dicitur quidem ibi: Diligite sapientiam, ut in eternum regnetis . Et ipsa uita eterna si non illic in manifesto predicaretur, non diceret Dominus etiam malis Iudeis: Scrutamini Scripturas, in quibus putatis uos uitam eternam habere; ipse testimonium perhibent de me . Quo enim nisi ad hoc pertinet, quod ibi scriptum est, Non moriar, sed uiuam, et enarrabo opera Domini ; et, Illumina oculos meos, ne unquam obdormiam in morte ; et, Iustorum anime in manu Dei sunt, et non tanget illos tormentum: et paulo post, Illi autem sunt in pace; et si coram hominibus tormenta passi sunt, spes illorum immortalitate plena est; et in paucis uexati, in multis bene disponentur : et in alio loco, Iusti autem in perpetuum uiuent, et apud Dominum est merces eorum, et cogitatio eorum apud Altissimum; ideo accipient regnum decoris et diadema speciei de manu Domini ? Hec et alia multa, siue apertissima siue subobscura, inueniuntur illic testimonia uite eterne. Et de ipsa corporum resurrectione non tacuerunt Prophete. Unde Pharisei aduersum Sadduceos eam non credentes, acerrime confligebant: quod non solum in Actibus Apostolorum canonicis, quos isti non accipiunt, ne de aduentu ueri Paracleti, quem promisit Dominus, conuincantur, euidenter apparet ; uerum etiam in Euangelio, ubi ei proponunt Sadducei questionem de muliere, que septem fratribus singillatim nupserat, cum in eius connubium  alter alteri morienti succederet, cuiusnam eorum in resurrectione uxor esset futura . Proinde testimoniis uite eterne et resurrectionis mortuorum abundat illa Scriptura: sed hoc nomen, id est regnum celorum, de nullo inde loco mihi occurrit; hoc enim proprie pertinet ad reuelationem Noui Testamenti, quia ea corpora que terrena fuerant, mutatione illa quam Paulus apertius commemorat, in resurrectione fient spiritualia , ac per hoc celestia, in quibus possideamus regnum celorum. Quod ori eius etiam nominandum seruabatur,  quem regem ad regendos, et sacerdotem ad sanctificandos fideles suos uniuersus ille apparatus ueteris Instrumenti in generationibus, factis, dictis, sacrificiis, obseruationibus, festiuitatibus, omnibusque eloquiorum preconiis, et rebus gestis, et rerum figuris parturiebat esse uenturum: qui plenus gratia et ueritate , et ad precepta facienda adiuuando per gratiam, et ad promissa implenda curando per ueritatem, uenit Legem non soluere, sed adimplere.



LIBER uIGESIMUS.



CAPUT PRIMUM.

FAUSTUS dixit: Cur solem colitis, nisi quia estis Pagani et Gentium schisma, non secta? Igitur non ab re fuerit et hoc ipsum querere, quo manifestius uidere possimus, uter nostrum hoc nomine debeat appellari. Et quidem si tibi fidem meam nunc simpliciter, ut in amicis referam, uidear fortasse excusationis causa id fingere, aut diuinorum, quod absit, luminum erubescere culturam. Sed tu quidem utcumque uolueris accipe: me tamen dixisse non penitebit, uel propter aliquos, qui hactenus scire habebunt, religionem nostram nichil cum Gentibus habere commune.



CAPUT II.

Igitur nos Patris quidem Dei omnipotentis, et Christi Filii eius, et Spiritus sancti unum idemque sub triplici appellatione colimus numen: sed Patrem quidem ipsum lucem incolere credimus summam ac principalem, quam Paulus alias inaccessibilem uocat : Filium uero in hac secunda ac uisibili luce consistere; qui quoniam sit et ipse geminus, ut cum Apostolus nouit, Christum dicens esse Dei uirtutem et Dei sapientiam ; uirtutem quidem eius in sole habitare credimus, sapientiam uero in luna: necnon et Spiritus sancti, qui est maiestas tertia, eris hunc omnem ambitum sedem fatemur ac diuersorium; cuius ex uiribus ac spirituali profusione, terram quoque concipientem, gignere patibilem Iesum, qui est uita ac salus hominum, omni suspensus ex ligno. Quapropter et nobis circa uniuersa, et uobis similiter erga panem et calicem par religio est, quamuis eorum acerrime oderitis auctores. Hec nostra fides est: de qua si querendum alias putaueris, audies; quamuis nec illud ad presens minus firmum sit argumentum, quod uel tu, uel quilibet alius rogatus, ubinam Deum suum credat habitare, respondere non dubitabit, In lumine: ex quo cultus hic meus omnium pene testimonio confirmatur.



CAPUT III.

Sed nunc ad illud, quia nos non sectam, sed schisma Gentium nuncupasti. Schisma, nisi fallor, est eadem opinantem atque eodem ritu colentem quo ceteri, solo congregationis delectari discidio. Secta uero est longe alia opinantem quam ceteri, alio etiam sibi ac longe dissimili ritu diuinitatis instituisse culturam. Que si ita sunt, mea interim et opinio et cultus longe alia sunt quam Paganorum.  De tuis postea uidebimus. Pagani bona et mala, tetra et splendida, perpetua et caduca, mutabilia et certa, corporalia et diuina unum habere principium dogmatizant. His ego ualde contraria sentio, qui bonis omnibus principium fateor Deum, contrariis uero Hylen: sic enim mali principium ac naturam theologus noster appellat. Item Pagani, aris, delubris, simulacris, uictimis, atque incenso Deum colendum putant. Ego ab his in hoc quoque multum diuersus incedo, qui ipsum me, si modo sim dignus, rationabile Dei templum puto: uiuum uiue maiestatis simulacrum Christum Filium eius accipio: aram, mentem bonis artibus et disciplinis imbutam, honores quoque diuinos ac sacrificia in solis orationibus et ipsis puris ac simplicibus pono: quomodo ergo schisma sum Paganorum?



CAPUT Iu.

Hactenus enim et Iudeorum me poteras dicere schisma, quia et omnipotentem Deum colam, quod sibi et Iudeus omnis audaciter assumit, cum non considerares rituum diuersitatem, qua a me coleretur Omnipotens, et a Iudeis; si tamen Omnipotentem Iudei colunt. Sed interim de opinione tractamus, que sic et Paganos de solis cultura fefellit, ut de Omnipotentis Iudeos. Sed nec uestrum quidem schisma si me dixeris, uerum est, quamuis Christum uenerer et colam: quia alio eum ritu colo et alia fide quam uos. Schisma uero aut nichil immutare debet ab eo unde factum est, aut non multum: ut puta uos, qui desciscentes a Gentibus, monarchie opinionem primo uobiscum diuulsistis, id est, ut omnia credatis ex Deo: sacrificia uero eorum uertistis in agapes, idola in martyres, quos uotis similibus colitis: defunctorum umbras uino placatis et dapibus; solemnes Gentium dies cum ipsis celebratis, ut calendas, et solstitia: de uita certe mutastis nichil; estis sane schisma, a matrice sua diuersum nichil habens nisi conuentum. Necnon et priores uestri Iudei, segregati etiam ipsi a Gentibus sculpturas solum dimiserunt: templa uero, et immolationes, et aras, et sacerdotia, atque omne sacrorum ministerium eodem ritu exercuerunt, ac multo superstitiosius quam Gentes. De opinione uero monarchie in nullo etiam ipsi dissentiunt a Paganis: quare constat uos atque Iudeos schismata esse Gentilitatis; cuius fidem tenentes et  ritus, modice quamuis immutatos, de sola conuentuum diuisione putatis uos esse sectas. Porro autem sectas si queras, non plus erunt quam due, id est, Gentium, et nostra, qui eis longe diuersa sentimus. Ita quidem oppositi inuicem nobis, ut est ueritas et mendacium, ut dies et nox, ut egestas et copia, ut morbus et sanitas. uos uero nec erroris secta estis, nec ueritatis: sed schisma tantum; nec ipsum ueritatis saltem, sed erroris.



CAPUT u.

AUGUSTINUS respondit: O imperita pestis, et uanitas uersipellis! utquid tibi obiicis, quod si quis tibi obiicit, nescit cum quo agat? Neque enim uos Paganos dicimus, aut schisma Paganorum; sed habere cum eis quamdam similitudinem, eo quod multos colatis deos. uerum uos eis esse longe deteriores. quod illi ea colunt que sunt, sed pro diis colenda non sunt: sunt enim et idola, sed ad salutem nichil sunt. Et qui colit arborem, non quidem arando, sed adorando, non id colit quod nusquam est, sed quod ita colendum non est. Ipsa etiam demonia, unde dicit Apostolus, Que immolant Gentes, demoniis immolant, et non Deo ; utique sunt quibus illos immolare dicit, et quorum nos socios esse non uult. Iam uero celum et terra, mare et er, sol et luna, et cetera sidera, omnia hec manifesta oculis apparent, atque ipsis sensibus presto sunt. Que cum Pagani tanquam deos colunt, uel tanquam partes unius magni dei; nam uniuersum mundum quidam eorum putant maximum deum: ea colunt que sunt. Cum quibus quando agimus, ut ea non colant, non eis dicimus quod nulla sint, sed quod colenda non sint: eisque colendum horum omnium conditorem Deum inuisibilem suademus, cuius solius participatione beatus homo fieri potest; quod omnes uelle nemo ambigit. Sed quia nonnulli eorum inuisibilem et incorpoream creaturam colunt, quod est et anima mensque humana; tamen quia nec eiusmodi creature participatione fit homo beatus; ille non solum inuisibilis, uerum etiam incommutabilis Deus, id est, Deus uerus colendus est: quia solus ille colendus est, quo solo fruens, beatus fit cultor eius; et quo solo non fruens, omnis mens misera est, qualibet re alia perfruatur. uos autem cum ea colatis que omnino non sunt, sed uestrarum fallacium fabularum uanitate finguntur, propinquiores essetis uere pietati ac religioni, si saltem Pagani essetis, uel in eorum genere qui corpora colunt, etsi non colenda, sed tamen uera. Unde uos uerius dixerim nec solem istum colere, ad cuius gyrum uestra oratio circumuoluitur.



CAPUT uI.

Nam et de ipso tam falsa, et tam detestanda iactatis, ut si suas uindicaret iniurias, iam flammis eius uiui arderetis. Nam primo eum nauim quamdam esse dicitis: ita non tantum, ut dicitur, toto celo erratis, sed et natatis. Deinde cum omnium oculis rotundus effulgeat, eaque illi figura pro sui ordinis positione perfecta sit; uos eum triangulum perhibetis, id est, per quamdam triangulam celi fenestram lucem istam mundo terrisque radiare. Ita fit ut ad istum quidem solem dorsum ceruicemque curuetis;  non autem ipsum tam clara rotunditate conspicuum, sed nescio quam nauim per foramen triangulum micantem atque lucentem, quam confictam cogitatis, adoretis. Quam profecto faber ille non faceret, si quemadmodum emuntur ligna, quibus nauigiorum tabule compinguntur, sic emerentur et uerba, quibus hereticorum fabule confinguntur. uerum hec tolerabilius uel ridentur uel flentur in uobis: illud est intolerabiliter sceleratum, quod de ipsa naui puellas pulchras et pueros proponi dicitis, quorum formosissimis corporibus inardescant principes tenebrarum, ad feminas masculi, et ad masculos femine; ut in ipsa flagranti libidine et inhianti concupiscentia de membris eorum tanquam de tetris sordidisque compedibus dei uestri membra soluantur. Et his obscenissimis pannis uestris conamini assuere ineffabilem Trinitatem, dicentes Patrem in secreto quodam lumine habitare; Filii autem in sole uirtutem, in luna sapientiam; Spiritum uero sanctum in ere!



CAPUT uII.

In qua tripartita uestra, uel potius iam quadripartita fabula, de Patris quidem secreto lumine, quid uobis dicam, nisi quia lumen cogitare non potestis, nisi quale uidere consuestis? Hoc enim conspicuum et omni carni, non tantum hominum, uerum etiam bestiarum et uermiculorum notissimum lumen intuentes, ex illo conceptam corde phantasiam in immensum soletis augere, et eam lucem dicere ubi Deus Pater habitat cum regnicolis suis. Quando enim discreuistis lucem qua cernimus, ab ea luce qua intelligimus, cum aliud nichil unquam putaueritis esse intelligere ueritatem, nisi formas corporeas cogitare, siue finitas, siue ex aliquibus partibus infinitas; que inania phantasmata esse nescitis? Proinde cum tantum intersit inter cogitationem qua cogito terram luminis uestram que omnino nusquam est, et cogitationem qua cogito Alexandriam quam nunquam uidi, sed tamen est; rursusque tantum intersit inter istam qua cogito Alexandriam incognitam, et eam qua cogito Carthaginem cognitam: ab hac quoque cogitatione qua certa et nota corpora cogito, longe incomparabiliter distat cogitatio qua intelligo iustitiam, castitatem, fidem, ueritatem, caritatem, bonitatem, et quidquid eiusmodi est: que cogitatio dicite, si potestis, quale lumen sit, quo illa omnia que hoc non sunt, et inter se discernuntur, et quantum ab hoc distent, fida manifestatione cognoscitur: et tamen etiam hoc lumen, non est lumen illud quod Deus est; hoc enim creatura est, Creator est ille; hoc factum, ille qui fecit; hoc denique mutabile, dum uult quod nolebat, et scit quod nesciebat, et reminiscitur quod oblitum erat, illud autem incommutabili uoluntate, ueritate, eternitate persistit; et inde nobis est initium existendi, ratio cognoscendi, lex amandi; inde omnibus et irrationalibus animantibus natura qua uiuunt, uigor quo sentiunt, motus quo appetunt; inde etiam omnibus corporibus mensura ut subsistant, numerus ut ornentur, pondus ut ordinentur. Itaque lumen illud Trinitas inseparabilis, unus Deus est, cuius uos nullo corpore adiuncto, per se ipsam incorpoream,  spiritualem, incommutabilemque substantiam etiam locis diuiditis. Nec saltem Trinitati loca tria datis, sed quatuor: Patri unum, id est, lumen inaccessibile, quod prorsus non intelligitis, Filio duo, solem scilicet atque lunam; Spiritui sancto rursus unum, id est, eris hunc omnem ambitum. De Patris ergo inaccessibili lumine, quia ueram fidem tenentibus non inde separatur Filius et Spiritus sanctus, hactenus, in presentia dixerim.



CAPUT uIII.

uestre autem uanitati quid placuit in sole ponere uirtutem Filii, et in luna sapientiam? Cum enim in ipso Patre Filius inseparabilis maneat, quomodo potest sapientia eius ab eius uirtute separari, ut illa sit in sole, hec in luna; cum per eiusmodi locos nisi corpora diuidi separarique non possint? Quod si sciretis, nunquam stulto insanoque phantasmate tantas fabulas texeretis. At in ea ipsa falsitate atque fallacia, quam incongrue, quam peruerse sedem sapientie minus lucere dicitis, quam sedem uirtutis; cum ad uirtutem pertinere uideatur operari et efficere, ad sapientiam uero docere et ostendere: ac per hoc si calor in sole, lux autem prepolleret in luna, utcumque inuenissent ista figmenta uerisimilitudinis nebulam, hominibus carnalibus et animalibus decipiendis, qui nichil putant esse, nisi quod corporale cogitauerint; caloris enim uiolenta operatio est ad mouendum [1 1Kb] , unde uirtuti tribueretur; lucis autem clarus fulgor, ad demonstrandum, unde hanc sapientie darent: cum uero lux longe in sole precellat, quomodo ibi uirtus, hic autem quod tanto minus lucet, sapientia est? O sacrilega ineptia! et cum sit unus Christus, Dei uirtus et Dei Sapientia , Spiritus autem sanctus non ipse sit Christus; quomodo separatur a se ipse Christus, cum ab eo non separetur Spiritus sanctus? Aerem quippe, quem sedem Spiritui sancto uestra fabula tribuit, totam mundi fabricam implere perhibetis. Unde sol et luna circuitus suos peragentes, semper cum illo sunt. A sole autem luna recedit, et ad solem rursus accedit: ita uobis auctoribus, uel potius deceptoribus, per dimidiam partem circuli recedit a uirtute sapientia, et ad eam per aliam dimidiam rursus accedit: et cum plena est, tum longe est a uirtute sapientia; tunc enim tam longo interuallo a se disiuncta sunt hec duo lumina, ut cum sol uergit ad occidentem, tunc luna surgat ab oriente: ex quo fit, ut quoniam infirmantur omnia que uirtute deseruntur, eo sapientia sit infirmior, quo est luna plenior. Si autem, quod ueritas habet, et sapientia Dei semper tantumdem ualet, et uirtus Dei semper tantumdem sapit; cur hec sic duo dicitis, ut ea locorum sedibus interuallisque separetis, cum et ipsas sedes eiusdem substantie dicatis, homines ceca et insana mente non recedentes a phantasmate corporum, et uirtute ac sapientia ita carentes, ut nec sapere possitis aliquid fortiter, nec ualere sapienter? Itane uero, detestanda et anathemanda stultitia, Christus per solem  lunamque distentus; hic uirtute habitans, hic sapientia; nec hic perfectus et plenus, nec in sole sapiens, nec in luna prepotens, utrobique pulchros pueros subornat concupiscendos feminis principibus tenebrarum, et masculis puellas? Hec legitis, hec creditis, hec docetis: ex hac fide doctrinaque uiuitis; et miramini quia sic abominamini!



CAPUT IX.

uerum si in istis tam eminentibus notissimisque luminibus sic erratis, ut in eis non quod sunt, sed quod uobis dementissime fingitis adoretis, quid de ceteris uestris fabulis dicam? Quis enim splenditenens suspendit mundum, et quis Atlas cum illo supportat? Hec et innumerabilia, que similiter deliratis, omnino non sunt, et colitis ea. Hinc uos Paganis dicimus deteriores, eo tantum similes, quod multos deos colitis: eo uero in peiorem partem dissimiles, quod illi pro diis ea colunt que sunt, sed dii non sunt; uos autem colitis ea que nec dii, nec aliquid sunt, quoniam prorsus nulla sunt. Habent quidem et illi quedam fabulosa figmenta, sed esse illas fabulas norunt; et uel a petis delectandi causa fictas esse asserunt, uel eas ad naturam rerum uel mores hominum interpretari conantur: sicut uulcanum claudum, quia ignis terreni motus eiusmodi est; et Fortunam cecam, quod ex incerto accidant, que fortuita dicuntur; et tria Fata in colo et fuso digitisque filum ex lana torquentibus, propter tria tempora, preteritum quod in fuso iam netum atque inuolutum est, presens quod inter digitos nentis traiicitur, futurum in lana, que colo implicata est, quod adhuc per digitos nentis ad fusum, tanquam per presens ad preteritum traiiciendum est; et uenerem uulcani uxorem, quia ex calore uoluptas naturaliter nascitur [1 1Kb] , et Martis adulteram, quia belligerantibus incongrua est; et Cupidinem puerum uolitantem ac sagittantem, quod irrationabilis et instabilis amor corda uulneret miserorum: et alia permulta in hunc modum. Quocirca hoc in eis irridemus, quod interpretata sic adorant, que non intellecta, quamuis damnabiliter, tamen excusabilius adorarent. Ipsis quippe interpretationibus conuincuntur, non se illum Deum colere, cuius solius participatione mens beata fit, sed ab illo conditam creaturam: nec solas uirtutes ipsius creature, sicut Mineruam, cuius fabulam quod de Iouis capite nata sit, ad prudentiam consiliorum interpretantur, que rationis est propria, cui sedem capitis etiam Plato dedit; sed etiam uitia, sicut de Cupidine diximus. Unde quidam eorum tragicus ait:

Deum esse amorem, turpis et uitio fauens
Finxit libido. 
Nam et corporalium uitiorum simulacra Romani consecrauerunt, sicut Palloris et Febris. Ut ergo omittam quod simulacrorum adoratores circa ipsas corporum figuras habent affectum, ut eas ipsas formas in locis honorabilibus sublimatas, quibus tantum  obsequium exhiberi uident, tanquam deos timeant; ille ipse interpretationes, quibus hec muta, et surda, et ceca, et exanima defenduntur, dignius accusantur: uerumtamen et ista quoque modo sunt, quamuis, ut iam dixi, ad salutem uel aliquam utilitatem nichil sint, et que ex his interpretantur, in rebus inueniuntur. uos autem primum hominem cum quinque elementis belligerantem; et spiritum potentem de captiuis corporibus gentis tenebrarum, aut potius [1 1Kb] de membris dei uestri uictis atque subiectis, mundum fabricantem; et splenditenentem, reliquias eorumdem membrorum dei uestri habentem in manu, et cetera omnia capta, oppressa, inquinata plangentem; et Atlantem maximum subter humeris suis cum eo ferentem, ne totum ille fatigatus abiiciat, atque ita fabula uestra [2 1Kb] uelut in tapete theatrico ad illius ultimi globi catastolium peruenire non possit: et alia innumerabilia pariter inepta et insana, nec pingendo aut sculpendo, nec interpretando demonstratis: et ea, cum omnino nulla sint, creditis et colitis; et insuper Christianis fide non ficta pias mentes mundantibus tanquam temere credulis insultatis. Ut enim multa non queram, quibus hec ostendantur omnino non esse, quia subtilius sublimiusque tractare de mundi fabrica, etsi mihi difficile non esset, certe nimis longum est; hoc dico: si ista uera sunt, Dei substantia commutabilis est, corruptibilis, coinquinabilis. Hoc autem credere, plenum est sacrilege insanie. Illa igitur omnia uana sunt, falsa sunt, nulla sunt. Proinde uos Paganis istis, qui uulgo noti sunt, et antiquitus fuerunt, et in reliquiis suis iam nunc erubescunt, prorsus deteriores estis, quod illi colunt ea que dii non sunt, uos autem omnino que non sunt.



CAPUT X.

Itaque, si propterea uos putatis tenere ueritatem, quia et errori Paganorum longe dissimiles estis, nos autem propterea esse in errore, quia longius a uobis, quam a Paganis forte distamus: dicatur et mortuus ideo sanus, quia iam nec egrotus est; et ideo reprehendatur qui sanus est, quia uicinior est egroto quam mortuo. Aut si plerique Pagani; non uelut egri, sed uelut mortui deputandi sunt; laudetur in sepulcro cinis informis, quia iam nec formam cadaueris tenet; et membra uiua culpentur, quia cadaueri sunt similiora, quam cineri. Sic et nos ideo [3 1Kb] isti culpandos putant, quia nos similiores esse dicunt funeri Paganorum, quam cineri [4 1Kb] Manicheorum. Quanquam per multas differentias aliter atque aliter queque res ad discernendum diuidi soleant, ut quod in hac erat parte, per alias differentias in alia  parte inueniatur ubi ante non erat. uelut, uerbi gratia, si quis omnem carnem diuidat in uolatilia, et ea que uolare non possunt; per hanc differentiam quadrupedia hominibus sunt similiora, quam auibus; pariter enim uolare non possunt. Rursus si quis per aliam differentiam diuidat, ut dicat alia esse rationalia, alia irrationalia; iam quadrupedes auibus sunt similiores, quam hominibus; pariter enim sunt rationis expertes. Hoc Faustus non cogitans, ait: Porro autem sectas si queras, non plus erunt quam due; ia est, Gentium, et nostra, qui eis longe diuersa sentimus. uidelicet quoniam dixerat eo maxime distare Gentes a Manicheis, quod ab uno principio dicunt esse omnia, quod Manichei negant, addentes principium gentis tenebrarum. In hac differentia, quod fatendum est, plerique Pagani nobiscum sentiunt: sed non uidit quia item si quis ita diuidat, ut dicat eorum qui aliqua religione detinentur, aliis placere unum Deum colendum, aliis multos; per hanc differentiam et Pagani a nobis remoti sunt, et isti cum Paganis deputantur, nos autem cum Iudeis. Potest ergo aliquis secundum hanc differentiam hoc etiam modo duas solas sectas putare. Hic forte dicatis quod uos multos deos uestros ex una substantia perhibetis: quasi Pagani multos suos non ex una asserant; quamuis diuersa illis officia et opera et potestates attribuant: sicut etiam apud uos alius expugnat gentem tenebrarum, alius ex ea capta fabricat mundum; alius desuper suspendit, alius subter portat; alius rotas ignium, uentorum, et aquarum in imo uersat, alius in celo circumiens radiis suis, etiam de cloacis membra dei uestri colligit. Et quis numeret omnia deorum uestrorum officia fabulosa, nulla ueritate manifesta, nullis enigmatibus figurata? Porro, si alius ita diuidat omnes homines, ut alios esse dicat qui credunt Deum humana curare, alios qui id omnino non credunt: in hac parte et Pagani nobiscum sentiunt et Iudei, et uos et omnes heretici, qui quoquo modo Christiani appellantur; in illa uero Epicurei reperiuntur, et si qui alii sunt qui ita senserunt. Paruane ista differentia est? Cur ergo non et secundum istam due sole secte esse dicantur, ut in una earum nobiscum sitis? An audebitis in hac differentia discedere a nobis, qui Deum predicamus humana curare; et esse cum Epicureis, qui hoc negant? Hic profecto illos repudiantes ad nos curritis. Sic per alias et alias differentias, nunc hic, nunc illic reperiuntur, aliunde iuncti, aliunde disiuncti, uicissim omnes nobiscum, et nos cum omnibus, et rursus nulli eorum nobiscum, nec nos cum aliquibus eorum. Quod si Faustus cogitaret, non tam diserte deliraret.



CAPUT XI.

Quid autem hinc dicam, quod ait, ex uiribus sancti Spiritus ac spirituali profusione terram quoque concipientem, gignere patibilem Iesum, qui est uita ac salus hominum, omni suspensus ex ligno? O demens, ut interim non discutiam de hac re uestra uaniloquia, potestne terra de Spiritu sancto concipere patibilem Iesum, et Maria uirgo non potuit? Compara, si nudes, uirginalia uiscera tanta castitate sanctificata,  cum omnibus terre locis, ubi arbores herbeque gignuntur. Itane in illa femina exhorrescis, aut horrescere te fingis uterum pudicitie dedicatum, et in hortis omnibus circum quasque urbes ex cloacinis aquis Iesum gigni non exhorrescis? Quis enim quamlibet cenulentus humor non innumerabilia germina edit et nutrit? Sic predicatis nasci patibilem Iesum, quem credere natum esse de uirgine clamatis indignum. Si carnem putatis immundam, cur uobis non uidetur immundius, quod a sue salutis temperamento ipsa natura carnis expurgat? An caro immunda est, et fimus qui carne egeritur mundus est? Non ergo attenditis, non uidetis stercoribus letari agros, quo fertilius fecundentur? Nempe ad id redit uestra dementia, ut de Spiritu sancto, quem carnem Marie dicitis dedignatum, tanto uberius et letius terra concipiat, quanto studiosius fuerit carnis sordibus et squaloribus pinguefacta. An ut hoc defendatis, dicetis Spiritum sanctum incontaminabili ubique pollere presentia? Respondetur uobis: Cur non ergo et in utero uirginali? Sed ut de conceptu iam taceam, partum ipsum deinde respicite. Concipientem de Spiritu sancto dicitis terram gignere patibilem Iesum, quem tamen ita contaminatum omni ex ligno pendere perhibetis in frugibus et pomis, ut innumerabilibus animalibus [1 1Kb] animalium uescentium carnibus amplius contaminetur, ex ea sola parte purgandus cui fames uestra subuenerit. Itaque nos Christum Filium Dei, uerbum Dei, incontaminabiliter carne indutum, corde credimus, ore confitemur; quia illa substantia contaminari nec carne potest, que nulla re potest: uos autem secundum uestram fabulam, adhuc in arbore pendentem Iesum iam contaminatum dicitis, antequam carnem ingrediatur cuiusque uescentis: aut si non est contaminatus, quomodo uos eum manducando purgatis? Deinde cum omnes arbores crucem ipsius esse dicatis, unde a Fausto predicatur omni suspensus ex ligno; cur non sicut illum uerum Iesum, bonum opus faciens Ioseph ille ab Arimathia de cruce deposuit, ut sepeliret , ita et uos poma decerpitis, ut Iesum de ligni suspensione depositum uestro uentre sepeliatis? Aut unde pium est, Christum sepulcro condere, impium autem de ligno deponere? An, ut de uobis etiam concinat, quod de propheta ponit Apostolus, Sepulcrum patens est guttur eorum ; ore aperto exspectatis quis inferat Christum, tanquam optime sepulture, faucibus uestris? Postremo, dicite nobis quot christos esse dicatis. Aliusne est quem de Spiritu sancto concipiens terra patibilem gignit, omni non solum suspensus ex ligno, sed etiam iacens in herba; et alius ille quem Iudei crucifixerunt sub Pontio Pilato; et tertius ille per solem lunamque distentus? An unus atque idem, ex quadam sui parte ligatus in arboribus, ex quadam uero liber, eidem ligate capteque subueniens? Quod si  ita est, ille quem sub Pontio Pilato passum esse conceditis, cum eum sine carne fuisse narretis, nondum dico quemadmodum talem mortem sine carne perpeti potuerit; sed quero cui naues illas reliquerit, ut inde descendens talia pateretur, qualia sine quocumque corpore fieri non possent. Secundum presentiam quippe spiritualem nullo modo illa pati posset: secundum presentiam uero corporalem simul et in sole, et in luna, et in cruce esse non posset. Proinde si corpus non habuit, non est crucifixus: si autem habuit, quero unde habuerit, cum omnia corpora ex tenebrarum gente esse dicatis, quamuis substantiam diuinam cogitare nisi corpoream nunquam ualueritis. Unde cogimini aut sine corpore dicere crucifixum, quo absurdius et dementius dici nichil potest: aut in phantasmate potius quam in ueritate uisum fuisse crucifigi; qua rursus impietate quid peius est? aut non omnia corpora de gente esse tenebrarum, sed esse etiam corpus diuine substantie, quod tamen immortale non sit, sed possit ligno affigi et occidi; quod nichilominus plenum est dementie: aut ex gente tenebrarum mortale corpus habuisse Christum, atque ita qui eius corporis matrem Mariam uirginem credere timetis, gentem demonum non timetis. Postremo, cum secundum sententiam Fausti, quam quidem ex illa longissima fabula uestra decerptam, quanta potuit breuitate perstrinxit, de Spiritu sancto terra concipiens gignat patibilem Iesum, qui est uita et salus hominum, omni suspensus ex ligno; cur ille Saluator pendenti pendendo congruit, et nascenti nascendo non congruit? Si autem propterea Iesum dicitis esse in arboribus, et Iesum crucifixum sub Pontio Pilato, et Iesum per solem lunamque distentum, quia totum hoc ex una eademque substantia est; cur non et cetera millia numinum uestrorum hac appellatione concluditis? Cur enim non sit iehsu et ille splenditenens, et ille Atlas, et ille rex honoris, et ille spiritus potens, et ille primus homo, et quidquid aliud innumerabiliter per diuersa nomina et diuersa officia predicatis?



CAPUT XII.

Ipse denique Spiritus sanctus cur in tertia persona ponitur, cum sit inter innumerabiles? aut cur non sit etiam ipse iehsu? Et quid sibi iam uult [1 1Kb] in scriptis Fausti fallax textura uerborum, ubi conatus uelut congruere ueris Christianis, a quibus longe nimiumque secluditur, ait: Igitur nos Patris quidem Dei omnipotentis, et Christi Filii eius, et Spiritus sancti, unum idemque sub triplici appellatione colimus numen? Cur enim sub triplici, ac non potius sub multiplici, non appellatione tantum, sed etiam re, si quot nomina, tot persone sunt? Neque enim sicut in armis una res est sub triplici appellatione, ensis, mucro, gladius, sicut unam rem dicitis, et lunam, et nauem minorem et luminatorem nocturnum, et si quid aliud uocabuli eidem rei tribuitis; ita potestis dicere eumdem primum hominem, quem spiritum potentem, et quem splenditenentem, et quem Atlantem maximum: sed alius est ille, alius atque alius ille et ille,  et neminem istorum Christum dicere soletis. Aut quomodo unum numen, si diuersa opera? Aut cur non totum simul [1 1Kb] unus Christus, si propter unam substantiam et in arboribus Christus, et in persecutione Iudeorum Christus, et in sole ac luna Christus? Nempe uias omnes uestra phantasmata perdiderunt: nempe nichil aliud sunt, quam uisa furentium.



CAPUT XIII.

Cur autem arbitretur Faustus parem nobis esse religionem circa panem et calicem nescio, cum Manicheis uinum gustare non religio, sed sacrilegium sit. In uua enim agnoscunt deum suum, in cupa nolunt, quasi aliquid eos calcatus et inclusus offenderit. Noster autem panis et calix, non quilibet , sed certa consecratione [2 1Kb] mysticus fit nobis [3 1Kb] , non nascitur. Proinde quod non ita fit, quamuis sit panis et calix, alimentum est refectionis, non sacramentum religionis: nisi quod benedicimus, gratiasque agimus Domino in omni eius munere, non solum spirituali, uerum etiam corporali. uobis autem per fabulam uestram in escis omnibus Christus ligatus apponitur, adhuc ligandus uestris uisceribus, soluendusque ructatibus. Nam et cum manducatis, dei uestri defectione uos reficitis; et cum digeritis, illius refectione deficitis. Cum enim uos plenos reddit, resumptio uestra ipsum premit. Quod quidem misericordie deputaretur, quando aliquid pro uobis patitur in uobis, nisi uos rursus inanes relinqueret, ut a uobis liberatus effugeret. Quomodo ergo comparas panem et calicem nostrum, et parem religionem dicis errorem longe a ueritate discretum; peius desipiens quam nonnulli, qui nos propter panem et calicem Cererem ac Liberum colere existimant? Quod ideo commemorandum putaui, ut aduertatis ex qua uanitate ueniat etiam illud uestrum, quod propter sabbatum Saturno dicatos fuisse patres nostros putatis. Sicut enim a Cerere et Libero Paganorum diis longe absumus, quamuis panis et calicis sacramentum, quod ita laudastis, ut in eo nobis pares esse uolueritis, nostro ritu amplectamur; ita patres nostri longe fuerunt a Saturniacis catenis, quamuis pro tempore prophetie sabbati uacationem obseruauerint.



CAPUT XIu.

Sed cur non etiam propter Hylen, que in nonnullis libris Paganorum frequentatur, parem uos cum Paganis religionem habere dixistis? Quinimo propter hoc imparem longeque dissimilem uoluistis intelligi, quia hoc nomine mali principium ac naturam theologus uester appellat. In quo quidem imperitia uestra magna deprehenditur: quia nec quid sit Hyle scitis, et hoc rei uocabulo, quam penitus ignoratis, etiam inflari uelut docti affectatis. Hylen namque Greci, cum de natura disserunt, materiem quamdam rerum definiunt, nullo prorsus modo formatam, sed omnium corporalium formarum capacem:  que quidem in corporum mutabilitate utcumque cognoscitur; nam per se ipsam nec sentiri nec intelligi potest. uerum in hoc errant quidam Gentilium, quod eam tanquam ceternam Deo coniungunt; ut hec ab illo non sit, quamuis ab illo formetur: quod alienum esse a ueritate, ipsa ueritas docet. Ecce tamen quibus Paganis de hac ipsa Hyle inuenimini esse consimiles, quod eam uos quoque suum habere principium, nec ex Deo esse perhibetis: et in hoc uos dispares esse dicebatis, nescientes quid dicatis. In illo uero, quod nulla est huic Hyle forma propria, nec nisi a Deo formari potest, nostre illi ueritati consentiunt: a uestra autem falsitate dissentiunt; qui nescientes quid sit Hyle, id est quid sit rerum materies, gentem tenebrarum eam dicitis, ubi non solum distinctas quinque generibus innumerabiles corporum formas, uerum etiam mentem constituitis horum corporum formatricem; et, quod est imperitius, uel potius dementius, ipsam magis mentem dicitis Hylen, quam non formari, sed formare perhibetis. Nam si esset ibi mens quedam formans, et elementa corporea que formarentur, illa elementa dicenda essent Hyle, id est, materies quam formaret eadem mens, quam mentem principium mali esse uultis. Hoc si diceretis, non quidem multum erraretis in eo quod est Hyle, nisi quod ipsa quoque elementa, quamuis in alias formas formanda, tamen quia iam elementa essent, et speciebus propriis distinguerentur, Hyle non essent, quia illa est prorsus informis; uerumtamen tolerabilis esset imperitia uestra, quia eam que formaretur, non eam que formaret, Hylen diceretis: sed tamen etiam sic eo teneremini uani atque sacrilegi, quia nescientes omnem modum naturarum numerumque formarum et ordinem ponderum non esse posse, nisi a Patre et Filio et Spiritu sancto, principio mali tantum bonum tribueretis. Nunc uero cum et quid sit Hyle, et quid sit malum ignoretis, o si possem uobis persuadere, ut a seducendis imperitioribus uos compesceretis!



CAPUT Xu.

Iam uero quod etiam inde uos Paganis uultis esse meliores, quod illi aris, delubris, simulacris, uictimis atque incenso Deum colendum putant, uos autem nichil horum facitis, quis non irrideat? Quasi uero non satius sit uel lapidi, qui quoquo modo est, aram constituere, et uictimam offerre, quam id quod omnino non est, in deliramento phantasmatis adorare? uerum tu, qui rationabile Dei templum te esse dixisti, quomodo hoc explicabis? Placetne tibi ut templum Deus habeat, cuius aliquam partem diabolus fabricauerit? An uos non estis, qui dicitis omnia membra uestra, totumque corpus a maligna mente, quam Hylen dicitis, fabricatum, eiusque ipsius fabricatricis partem illic habitare simul cum parte dei uestri? Que cum ibi teneatur, ut perhibetis, concatenata et inclusa, utrum Dei templum, an Dei carcerem te dicere debuisti? Nisi forte animam tuam templum Dei dicis, quam ex terra luminis habes. At illam partem Dei, uel membrum Dei soletis dicere, non templum Dei. Restat ergo ut templum  Dei non te dixeris, nisi ex corpore, quod secundum te diabolus fabricauit. Ecce quomodo templum Dei blasphematis, ut non solum sanctum non esse dicatis, uerum etiam machinamentum diaboli, et ergastulum Dei. At uero Apostolus, Templum enim Dei sanctum est, inquit, quod estis uos: et ne putes tantummodo ad animam pertinere, quod dictum est; audi expressius, Nescitis, inquit, quia corpora uestra templum est in uobis Spiritus sancti, quem habetis a Deo ? uos autem fabricam demonum Dei templum dicitis, et ibi uiuum, sicut Faustus ait, uiue maiestatis simulacrum Christum Filium Dei collocatis. Plane Christus uester phantasmaticus habitet in tali templo sacrilege uanitatis. Ille quippe non a similitudine, sed a simulatione simulacrum uocari potest.



CAPUT XuI.

Ita et mentem tuam aram fecisti, sed uide cuius. Ex ipsis enim artibus et disciplinis tuis apparet, quibus eam imbutam esse dixisti. Ille artes et discipline uetant panem porrigere mendicanti homini, ut in ara uestra cum sacrificio crudelitatis ardeatis: talem aram Domino destruente, qui ex Lege commemorat quali odore delectatur Deus, dicens, Misericordiam uolo quam sacrificium . Ubi autem hoc Dominus commemorauerit, attendite: cum scilicet transiret per segetem, et esurientes discipuli eius uellerent spicas, quod homicidium esse uos dicitis ex disciplina uestra, qua imbuistis mentem uestram; aram sane, non Dei, sed demoniorum mendaciloquorum, ex quorum doctrinis inusta cauteriatur maligna conscientia , homicidium appellans, quam ueritas innocentiam dicit. Ita enim Iudeis ait, ubi uos quoque futuros percussit atque destruxit: Si sciretis quid sit, Misericordiam uolo quam sacrificium, nunquam condemnassetis innocentes .



CAPUT XuII.

Quas autem habere simplices et puras orationes, tanquam diuinos honores ac sacrificia poteritis, cum de ipsa natura atque substantia diuina tanta indigna et turpia sentiatis, ut non solum uestris sacrificiis Deus uerus non propitietur, sed in sacrificiis Paganorum deus uester immoletur? Neque enim in lignis solum, et in herbis, aut in membris humanis, sed etiam in pecorum carnibus eum contaminantibus et polluentibus uinculis colligatum esse censetis. Ipsa uero anima uestra, cui Deo laudem dicat, cuius particulam se ipsam in tenebrarum gente captam teneri conclamans, quid aliud quam uituperat Deum, quem sibi alio pacto aduersus hostes suos consulere non potuisse testatur, nisi partium suarum tanta corruptione, et tam turpi captiuitate? Unde uestre etiam preces ad deum uestrum non possent esse religiose, sed inuidiose. Quid enim mali apud illum commiseratis, ut in pena ista nunc ad eum gematis, quem non propria uoluntate peccando deseruistis, sed ab illo dati estis hostibus ipsius, ut pax regno eius compararetur? Nec saltem sicut obsides dari solent, cum honore custodiendi: nec sicut pastor ad capiendam  bestiam tendit insidias: pecus enim suum solet ponere in illa captoria tendicula, non membrum suum; et plerumque ita, ut ante bestia capiatur, quam pecus ledatur. uos autem membra dei dati estis hostibus, non ualentes eorum a deo uestro compescere feritatem, nisi eorum contaminati feditate, non habentes peccatum proprium, sed hostili ueneno tabefacti. Unde non potestis dicere in precibus uestris, Propter gloriam nominis tui, Domine, libera nos; et propitius esto peccatis nostris propter nomen tuum : sed dicitis, Libera nos arte tua, quia ut modo in regno tuo securus lugeas, nos hic premimur, dilaniamur, inquinamur. Hec uox accusatoria est, non deprecatoria. Nec illud potestis dicere, quod Magister ueritatis docuit: Dimitte nobis debita nostra, sicut et nos dimittimus debitoribus nostris . Qui sunt enim debitores uestri, qui in uos peccauerunt? Si gens tenebrarum, numquid ei dimittitis debita, quam usque in finem eradicatam eterno carcere includitis? Que autem debita uobis potest ille dimittere, quando ille potius in uos peccauit, cum ad ista uos misit, quam uos in illum, qui mittenti obtemperastis? Aut si propterea ille non peccauit, quia hoc necessitate fecit; maior est uestra necessitas, cum iam in pugna prostrati iaceatis, quam fuit illius antequam pugnaretis. Iam enim uos patimini commixtum malum, nichil tale ille patiebatur, cum tamen necessitatem, ut uos mittere, pateretur. Itaque aut ipse potius uobis debet, quod ei dimittatis; aut si nec ipse uobis, multo magis nec uos illi. Ubi sunt ergo sacrificia uestra, simplices ac pure orationes uestre, cum sint fallaces et impure blasphemie?



CAPUT XuIII.

Et tamen uolo mihi dicatis, unde ista omnia que laudatis in uobis, his nominibus appelletis, ut dicatis templum, aram, sacrificium. Si enim uero Deo ista uera non debentur, cur laudabiliter in uera religione predicantur? Si autem Deo uero uerum sacrificium rite debetur, unde etiam diuini honores recte appellantur, cetera que dicuntur sacrificia ad similitudinem fiunt cuiusdam ueri sacrificii. Hec autem partim sunt imitamenta falsorum et fallacium deorum, hoc est demoniorum, superbe sibi ab eis quos deceperint, diuinos honores exigentium, sicut sunt uel erant omnia in templis idolisque Gentilium; partim predicamenta uenturi unius uerissimi sacrificii quod pro peccatis omnium credentium offerri oporteret, qualia erant precepta diuinitus antiquis patribus nostris, ubi erat et illa mystica unctio qua Christus prefigurabatur, unde et ipsum nomen a chrismate ducitur. Proinde uerum sacrificium, quod uni uero debetur Deo, quo eius altare solus Christus impleuit, in uictimis pecorum imitata demonia sibi arroganter exposcunt. Unde dicit Apostolus, Que immolant Gentes, demoniis immolant, et non Deo : non quod offerebatur culpans, sed quia illis offerebatur. Hebrei autem in uictimis pecorum, quas offerebant Deo, multis et uariis modis, sicut re tanta dignum erat, prophetiam celebrabant future uictime, quam Christus obtulit. Unde iam Christiani, peracti  eiusdem sacrificii memoriam celebrant, sacrosancta oblatione et participatione corporis et sanguinis Christi. Manichei uero nescientes quid damnandum sit in sacrificiis gentium, et quid intelligendum in sacrificiis Hebreorum, et quid tenendum uel obseruandum in sacrificio Christianorum; uanitatem suam sacrum offerunt diabolo, qui eos decepit, recedentes a fide, intendentes spiritibus seductoribus, et doctrinis demoniorum in hypocrisi mendaciloquorum.



CAPUT XIX.

Discat ergo Faustus, uel potius illi qui eius litteris delectantur, monarchie opinionem non ex Gentibus nos habere; sed Gentes non usque adeo ad falsos deos esse delapsas, ut opinionem amitterent unius ueri Dei, ex quo est omnis qualiscumque natura. Sapientes enim eorum  cognoscentes Deum, non sicut Deum honorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum: dicentes enim se esse sapientes, stulti facti sunt, et immutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedium, et serpentium. Hec sunt enim simulacra Gentium, in quibus interpretandis non habent exitum, nisi ad creaturam quam condidit Deus; ut in ipsa quoque interpretatione simulacrorum, de qua se peritiores eorum iactare atque inflare consueuerunt, hoc in eis fiat quod paulo post idem apostolus dicit: Coluerunt et seruierunt creature potius quam Creatori, qui est benedictus in secula . uos autem et in eo quod eis dissimiles estis, uani estis; et in eo quod eis similes estis, peiores estis [1 1Kb] . Ad hoc enim non cum ipsis creditis monarchiam, quod illi uerum credunt, ut ipsius unius Dei substantiam expugnabilem corruptibilemque credatis; quod est impie uanitatis: in pluribus autem diis colendis doctrina demoniorum mendaciloquorum illis persuasit multa idola, uobis multa phantasmata.



CAPUT XX.

Nec sacrificia eorum uertimus in agapes: sed sacrificium illud quod paulo ante commemoraui intelleximus, dicente Domino, Misericordiam uolo quam sacrificium. Agapes enim nostre pauperes pascunt, siue frugibus, siue carnibus. Pascitur enim creatura Dei de creatura Dei, que humanis dapibus congrua est. uobis autem quia demonia mendaciloqua persuaserunt, non ad regendam carnem, sed ad exercendam blasphemiam, abstinere a cibis, quos Deus creauit ad percipiendum cum gratiarum actione fidelibus, et his qui cognouerunt ueritatem; quoniam omnis creatura Dei bona est, et nichil abiiciendum, quod cum gratiarum actione percipitur : ingrati Creatori, et pro largis eius beneficiis sacrilegas retribuentes iniurias, quoniam plerumque in agapibus etiam carnes pauperibus erogantur, misericordiam  Christianorum similem dicitis sacrificiis Paganorum, quorum nonnullis in hoc quoque similes estis. Propterea enim nefas habetis pecora occidi, quia humanas animas in ea reuolui arbitramini, quod in quorumdam gentilium philosophorum libris inuenitur: quanquam a posterioribus aliter intellectum esse dicatur. uerum in hoc etiam multo deterius erratis: illi enim in pecore timuerunt trucidare proximum suum; uos autem deum uestrum, cuius membra esse etiam pecorum animas arbitramini.



CAPUT XXI.

Nam quod etiam hinc nobis calumniatur Faustus, quod martyrum memorias honoramus, in hoc dicens nos idola conuertisse, non tam me mouet, ut huic calumnie respondeam, quam ut ipsum Faustum ostendam studio calumniandi etiam ab ipsius Manichei uanitatibus exorbitare uoluisse, et in uulgarem atque peticam Paganorum opinionem, a quibus se alienissimum cupit uideri, nescio quomodo incautum incidisse. Cum enim dixisset nos uertisse idola in martyres, quos uotis, inquit, similibus colitis, defunctorum umbras uino placatis et dapibus: sunt ergo umbre defunctorum? Nunquam hoc in uestris sermonibus audiuimus, nunquam in litteris legimus: imo contradicere soletis talibus opinionibus, asserentes animas mortuorum malas minusue purgatas [1 1Kb] , aut in reuolutiones ire, aut in grauiores aliquas penas; bonas autem in naues imponi, et in celo nauigantes transire hinc in illud phantasma terre luminis, pro qua pugnando perierant: ita nullas animas circa suorum corporum sepulcra detineri: unde igitur umbre defunctorum? que substantia earum? qui locus? Sed maledicendi cupiditate Faustus quid profiteretur, oblitus est: aut forte dormitans umbras somniando dictauit; nec, cum uerba sua legeret, euigilauit. Populus autem christianus memorias martyrum religiosa solemnitate concelebrat, et ad excitandam imitationem, et ut meritis eorum consocietur, atque orationibus adiuuetur: ita tamen ut nulli martyrum, sed ipsi Deo martyrum [2 1Kb] , quamuis in memoriis martyrum, constituamus altaria. Quis enim antistitum in locis sanctorum corporum assistens altari, aliquando dixit, Offerimus tibi, Petre; aut, Paule; aut, Cypriane: sed quod offertur, offertur Deo qui martyres coronauit, apud memorias eorum quos coronauit; ut ex ipsorum locorum admonitione maior affectus exsurgat, ad acuendam caritatem et in illos quos imitari possumus [3 1Kb] , et in illum quo adiuuante possumus. Colimus ergo martyres eo cultu dilectionis et societatis, quo et in hac uita coluntur sancti homines Dei, quorum cor ad talem pro euangelica ueritate passionem paratum esse sentimus. Sed illos tanto deuotius, quanto securius post certamina superata [4 1Kb] : quanto etiam fidentiore laude predicamus, iam in uita feliciore uictores, quam in ista adhuc usque  pugnantes. At illo cultu, que Grece dicitur, latine uno uerbo dici non potest, cum sit quedam proprie diuinitati debita seruitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii, unde idololatria dicitur eorum qui hoc etiam idolis exhibent; nullo modo tale aliquid offerimus, aut offerendum precipimus, uel cuiquam martyri, uel cuiquam sancte anime, uel cuiquam angelo: et quisquis in hunc errorem delabitur, corripitur per sanam doctrinam, siue ut corrigatur [1 1Kb] , siue ut caueatur. Etiam ipsi enim sancti, uel homines, uel Angeli, exhiberi sibi nolunt, quod uni Deo deberi norunt. Apparuit hoc in Paulo et Barnaba, cum commoti miraculis que per eos facta sunt Lycaonii, tanquam diis immolare uoluerunt: conscissis enim uestimentis suis, confitentes et persuadentes se deos non esse, ista sibi fieri uetuerunt . Apparuit et in Angelis, sicut in Apocalypsi legimus, angelum se adorari prohibentem, ac dicentem adoratori suo, Conseruus tuus sum et fratrum tuorum . Ista sibi plane superbi spiritus exigunt, diabolus et angeli eius, sicut per omnia templa et sacra Gentilium. Quorum similitudo in quibusdam etiam superbis hominibus expressa est: sicut de Babylonie quibusdam regibus memorie commendatum tenemus. Unde sanctus Daniel accusatores ac persecutores pertulit, quod regis edicto proposito, ut nichil a quoquam deo peteretur, nisi a rege solo, Deum suum, hoc est, unum et uerum Deum adorare deprecarique deprehensus est . Qui autem se in memoriis martyrum inebriant, quomodo a nobis approbari possunt, cum eos, etiam si in domibus suis id faciant, sana doctrina condemnet? Sed aliud est quod docemus, aliud quod sustinemus, aliud quod precipere iubemur, aliud quod emendare precipimur, et donec emendemus, tolerare compellimur. Alia est disciplina Christianorum, alia luxuria uinolentorum, uel error infirmorum. uerumtamen et in hoc ipso distant plurimum culpe uinolentorum et sacrilegorum. Longe quippe minoris peccati est, ebrium redire a martyribus, quam uel ieiunum sacrificare martyribus. Sacrificare martyribus dixi: non dixi, Sacrificare Deo in memoriis martyrum; quod frequentissime facimus, illo duntaxat ritu quo sibi sacrificari Noui Testamenti manifestatione precepit: quod pertinet ad illum cultum, que latria dicitur, et uni Deo debetur. Sed quid agam, et tante cecitati istorum hereticorum quando demonstrabo, quam uim habeat quod in Psalmis canitur: Sacrificium laudis glorificabit me, et illic uia est, ubi ostendam illi salutare meum ? Huius sacrificii caro et sanguis ante aduentum Christi per uictimas similitudinum [2 1Kb] promittebatur; in passione Christi per ipsam ueritatem reddebatur; post ascensum Christi per Sacramentum memorie celebratur: ac per hoc tantum interest inter sacrificia Paganorum et Hebreorum, quantum  inter imitationem errantem, et prefigurationem pre nuntiantem. Sicut autem non ideo contemnenda uel detestanda est uirginitas sanctimonialium, quia et uestales uirgines fuerunt; sic non ideo reprehendenda sacrificia Patrum, quia sunt et sacrificia Gentium: quia sicut inter illas uirginitates multum distat, quamuis nichil aliud distet, nisi que cui uoueatur atque reddatur; sic inter sacrificia Paganorum et Hebreorum multum distat, eo ipso, quod hoc solum distat, que cui sint immolata et oblata: illa scilicet superbe impietati demoniorum idipsum sibi ob hoc arrogantium, quo haberentur dii, quia diuinus honor est sacrificium; illa uero uni Deo, ut ei offerretur similitudo promittens ueritatem sacrificii, cui erat offerenda ipsa reddita ueritas in passione corporis et sanguinis Christi.



CAPUT XXII.

Neque enim, sicut Faustus dixit, priores nostri Iudei segregati a Gentibus, cum templum haberent, et immolationes, et aras, et sacerdotia, sculpturas solum dimiserunt, id est, idola: poterant enim sicut nonnulli, etiam sine idolorum sculpturis, arboribus, et montibus, postremo etiam soli ac lune ceterisque sideribus immolare. Quod si facerent per illum cultum, que latria dicitur, creature potius quam Creatori seruientibus, et ob hoc non paruo malo impie superstitionis errantibus, nichilominus demonia se preberent ad eos illudendos, et ab eis sumenda, que sic obtulissent. Illi quippe superbi et impii spiritus, non nidore ac fumo, sicut nonnulli uani opinantur, sed hominum pascuntur erroribus: non sui corporis refectione, sed maleuola delectatione [1 1Kb] cum quoquo modo decipiunt, uel arroganti fastu simulate maiestatis cum diuinos sibi honores exhiberi gloriantur. Non ergo illi patres nostri sola Gentium simulacra dimiserunt; sed neque terre, neque cuiquam terrene rei, neque mari, neque celo, neque militie celi aliquid immolantes, uni Deo creatori omnium uictimas obtulerunt: quas sibi offerri uoluit, per earum similitudinem promittens uictimam ueram, per quam nos sibi peccatorum remissione reconciliauit in Christo Iesu Domino nostro, cuius capitis corpus effectos fideles Paulus alloquitur dicens, Obsecro autem uos, fratres, per misericordiam Dei, ut exhibeatis corpora uestra hostiam uiuam, sanctam, Deo placentem . Sed Manichei corpora humana opificium dicunt esse gentis tenebrarum, et carceres quibus uictus inclusus est Deus: unde longe aliud annuntiat Faustus, aliud Paulus. Sed quoniam quisquis uobis euangelizauerit preterquam quod accepistis, anathema sit ; uerum dicit Christus in Paulo, anathema sit Manicheus in Fausto.



CAPUT XXIII.

Qui etiam dicit, nichil nos mutasse de moribus Gentium, nesciens quid loquatur. Cum enim iustus ex fide uiuat ; finisque precepti sit caritas de corde puro, et conscientia bona, et fide non ficta ; maneantque ad formandam [2 1Kb] uitam fidelium tria hec, fides, spes,  caritas : unde fieri potest ut pares cum aliquo mores habeat, qui hec tria cum illo paria non habet? Qui enim aliud credit, aliud sperat, aliud amat, necesse est ut aliter uiuat. Et si usus quarumdam rerum similis uidetur nobis esse cum Gentibus, sicut cibi et potus, tectorum, uestimentorum, lauacrorum; et qui ex nostris coniugalem uitam gerunt, uxorum ducendarum et habendarum, filiorum gignendorum, nutriendorum, hereditandorum: longe tamen aliter his rebus utitur, qui ad alium finem usum earum refert; et aliter qui ex his Deo gratias agit, de quo praua et falsa non credit. Sicut enim in ipso errore uestro, cum eo pane uescamini quo ceteri homines, et fructibus uiuatis et fontibus, lana et lino similiter texto amiciamini, nec in his tamen parem ducitis uitam, non aliud edendo, aut bibendo, aut induendo, sed aliud sentiendo et credendo, et ad alium finem ista omnia referendo, finem scilicet uestri erroris atque uanitatis: ita nos et in his et in aliis, que similiter sumimus, non similiter cum Gentibus uiuimus, easdem res non ad eumdem finem referendo, sed ad finem legitimi diuinique precepti, caritatem de corde puro, et conscientia bona, et fide non ficta, a quibus quidam aberrantes, conuersi sunt in uaniloquium. In quo sane principatum tenetis, non intuentes, non considerantes in eisdem habendis agendisque rebus tantum ad diuersam uitam ualere, si diuersa sit fides, ut cum auditores uestri et uxores habeant, et filios quamuis inuiti suscipiant, eisque patrimonia congerant uel custodiant, carne uescantur, uinum bibant, lauent, metant, uindemient, negotientur, honores publicos administrent, uobiscum eos tamen, non cum Gentibus computetis, cum facta eorum Gentibus uideantur similiora quam uobis. Nam et  quorumdam facta Gentilium cum magis uobis propinquent, quam quibusdam Auditoribus uestris; nonnulli quippe in sacrilegis sacris suis et a uino et a carnibus et a concubitu temperant; potius Auditores uestros his omnibus utentes, et in eo uobis dissimiles, in Manichei grege numeratis, quam istos eadem que facitis facientes: potiusque feminam que in Manicheum crediderit, uestram dicitis, etiam parientem, quam Sibyllam nec saltem nubentem. At enim multi Christiani catholici uocantur, et sunt adulteri, raptores, auari, ebriosi, et quidquid aliud sane doctrine aduersatur? Quid autem inter uos, in tam exiguo ac pene nullo numero uestro, nonne plerique sunt tales, et quidam in Paganis [1 1Kb] non sunt tales? Num ideo Paganos, qui tales non sunt, dicitis meliores uobis? Cum tamen propter sacrilegam uanitatem secte uestre etiam qui in uobis tales non sunt, Paganis etiam talibus deteriores sint. Unde manifestum est, non ideo derogari sane doctrine, que sola catholica est, quia multi eius nomine censeri uolunt, et per illam sanari nolunt. Agnoscenda est enim paucitas illa, quam Dominus precipue commendat in ingenti atque innumerabili multitudine toto orbe diffusa : que tamen paucitas sanctorum atque fidelium, quod sepe commendandum est, tanquam granorum in comparatione multitudinis palearum, paucitas dicitur; per se autem ipsam tantam massam frumenti facit, ut omnes probos et reprobos uestros, quos pariter ueritas reprobat, incomparabili multitudine superet. Ecce non sumus Gentium schisma, a quibus plurimum distamus in melius: sed nec uos hoc estis, quia plurimum ab eis distatis in peius.



LIBER uIGESIMUS PRIMUS.



CAPUT PRIMUM.


FAUSTUS dixit: Unus Deus est, an duo? Plane unus. Quomodo ergo uos duos asseritis? Nunquam in nostris quidem assertionibus duorum deorum auditum est nomen. Sed tu unde hoc suspicaris, cupio scire. Quia bonorum et malorum duo principia traditis. Est quidem quod duo principia confitemur, sed unum ex his Deum uocamus, alterum Hylen: aut, ut communiter et usitate dixerim, demonem. Quod si tu hoc putas duos significare deos, poteris et medico disputante de infirmitate atque sanitate, duas easdem putare sanitates; et cum quis bonum nominat et malum, tu poteris eadem duo putare bona; et copiam audiens atque egestatem, duas easdem putabis copias. Quod si et de albo et nigro disputante me, et frigido et calido, et dulci et amaro, dicas quia duo alba, et duo calida, et duo dulcia ostenderim, nonne uideberis mentis impos [1 1Kb] , et cerebri minime sani? Sic et cum duo principia doceo, Deum et Hylen, non idcirco uideri iam debeo  tibi duos ostendere deos. An quia uim omnem maleficam Hyle assignamus, et beneficam Deo, ut congruit, idcirco nichil interesse putas, an utrumque eorum uocemus Deum? Quod si ita est, poteris et uenenum audiens et antidotum, nichil interesse putare, an utrumque uocetur antidotum, quia utrumque eorum uim suam habeat, utrumque agat aliquid et operetur: necnon et medicum audiens ac uenenarium, utrosque uocabis medicos: et iustum audiens atque iniustum, poteris utrosque uocare iustos, quia uterque eorum aliquid agat. Quod si hoc facere absurdum est, quanto absurdius Deum et Hylen idcirco duos putare deos, quia eorum quisque aliquid operetur? Quapropter inepta hec et uiribus satis effeta argumentatio est, ut quia de re mihi respondere non possis, de solis nominibus confles inuidiam. Nam nec diffiteor, etiam interdum nos aduersam naturam nuncupare deum, sed non hoc secundum nostram fidem, uerum iuxta presumptum iam in eam nomen a cultoribus suis, qui eam imprudenter existimant deum: quemadmodum et Apostolus, Deus, inquit, seculi huius  excecauit mentes infidelium . Deum quidem nominans, quia sic iam uocaretur a suis: sed adiiciens, quod mentes excecet, ut ex hoc intelligatur non esse uerus Deus.



CAPUT II.

AUGUSTINUS respondit: Duos quidem deos in uestris disputationibus solemus audire, quod etsi primo negasti, tamen paulo post etiam ipse confessus es, quasi rationem reddens cur hoc dicatis: quia et Apostolus ait, Deus seculi huius excecauit mentes infidelium. Quam quidem sententiam plerique nostrum ita distinguunt, ut uerum Deum dicant excecasse infidelium mentes. Cum enim legerint, In quibus Deus, suspendunt pronuntiationem; ac tunc inferunt, seculi huius excecauit mentes infidelium. Quia etsi ita non distinguas, sed exponendi gratia ita uerborum ordinem mutes, In quibus Deus excecauit mentes infidelium seculi huius, idem qui in illa distinctione sensus elucet. Potest enim etiam talis operatio, qua excecantur mentes infidelium, secundum quemdam modum pertinere ad uerum Deum; quod non facit malitia, sed iustitia: sicut idem Paulus alibi dicit, Numquid iniquus Deus, qui infert iram ? Item alibi: Quid ergo dicimus, inquit? numquid iniquitas est apud Deum? Absit. Moysi enim dicit: Miserebor cui misertus ero, et misericordiam prestabo cui misericors fuero. Cum ergo premisisset, quod inconcusse est retinendum, non esse iniquitatem apud Deum, paulo post attende quid dicat: Si autem uolens Deus ostendere iram, et demonstrare potentiam suam, attulit in multa patientia uasa ire, que perfecta sunt in perditionem, et ut notas faceret diuitias glorie sue in uasa misericordie, que preparauit in gloriam etc. . Certe hic nullo modo dici potest, alium Deum esse qui ostendit iram et demonstrat potentiam suam in uasis que perfecta sunt ad perditionem, et alium qui ostendit diuitias in uasis misericordie. Nam unum eumdemque Deum facere utrumque, apostolica doctrina testatur. Hinc est et illud, Propter hoc tradidit illos Deus in concupiscentias cordis eorum, in immunditiam, ut contumeliis afficiant corpora sua in semetipsis: et paulo post, Propterea tradidit illos Deus in passiones ignominie: item paulo post, Et quoniam non probauerunt Deum habere in notitia, tradidit illos Deus in reprobum sensum . Ecce quomodo uerus Deus et iustus excecat mentes infidelium. Neque enim unquam in his Apostoli uerbis que commemoraui, alius Deus intellectus est, quam ille qui Filium suum misit dicentem, In iudicium ueni in hunc mundum, ut qui non uident, uideant; et qui uident, ceci fiant . Nam et hic satis apparet mentibus fidelium, quomodo Deus excecet mentes infidelium. Precedit enim aliquid occultum in occultis, ubi Deus agat iustissimum examen iudicii sui, ut quorumdam mentes excecentur, quorumdam illuminentur: cui uerissime dictum est, Iudicia tua abyssus multa . Cuius profunditatis impenetrabilem altitudinem Apostolus admiratus, exclamat: O altitudo diuitiarum sapientie et scientie Dei! quam  inscrutabilia sunt iudicia eius, etc. !



CAPUT III.

uos autem non ualentes discernere quid faciat Deus beneficio, quid iudicio, quia et a corde et ab ore uestro longe est Psalterium nostrum, ubi dicitur, Misericordiam et iudicium cantabo tibi, Domine ; quidquid uos pro infirmitate humane mortalitatis offenderit, alienatis omnino ab arbitrio et iudicio Dei ueri: uidelicet habentes paratum alterum deum malum, quem uobis non ueritas ostendit, sed uanitas fingit, cui tribuatis non solum quidquid facitis iniuste, uerum etiam quidquid patimini iuste; ita Deo tribuentes beneficia donorum, et ei auferentes iudicia penarum, quasi de alio dixerit Christus quod preparauerit [1 1Kb] ignem eternum malis , quam de illo qui facit solem suum oriri super bonos et malos, et pluit super iustos et iniustos . Unde hic tantam bonitatem, et ibi tantam seueritatem ad unum pertinere Deum non intelligitis, nisi quia misericordiam et iudicium cantare non nostis? Nonne idem ipse qui facit solem suum oriri super bonos et malos, et pluit super iustos et iniustos, frangit tamen ramos naturales et contra naturam inserit oleastrum? Nonne de uno ipso illic dicit Apostolus: uides ergo bonitatem et seueritatem Dei: in eos quidem qui fracti sunt, seueritatem; in te autem bonitatem, si permanseris in bonitate ? Nempe auditis, nempe aduertitis, quemadmodum nec Deo auferat iudiciariam seueritatem, nec homini liberam uoluntatem. Occultum est, altum est, inaccessibili secreto ab humana cogitatione seclusum est, quemadmodum Deus et damnet impium, et iustificet impium: utrumque enim de illo Scripturarum sanctarum ueritas loquitur. Num igitur ideo aduersus diuina iudicia garrire delectat, quia sunt inscrutabilia? Quanto conuenientius, quanto accommodatius est modulo nostro, expauescere illic ubi Paulus expauit, et exclamare, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quanto melius est ita mirari quod inuestigare non sufficis, quam propterea uelle alterum deum malum fingere, quia unum bonum non potuisti comprehendere? Non enim de nomine agitur, sed de opere.



CAPUT Iu.

Nam cito uidetur Faustus se defendisse, cum ait: Non dicimus duos deos, sed Deum et Hylen. Porro autem cum quesieris quam dicat Hylen, audies plane describi alterum deum. Si enim materies informis corporalium formarum capax ab eis Hyle appellaretur, que appellata est ab antiquis, nemo eam nostrum coargueret dici deum. Nunc uero quantus error est, quanta dementia, uel materiem corporum dicere opificem corporum, uel opificem corporum negare Deum [2 1Kb] ? Quia ergo quod Deus uerus facit, id est, corporum, elementorum, animalium qualitates et formas, ut corpora, ut elementa, ut animalia sint, hoc uos dicitis nescio quem alterum facere;  quolibet eum nomine uocitetis, recte dicimini errore uestro deum alterum inducere. In hac enim una re bis erratis errore sacrilego: semel quidem, quod ea que Deus facit, eum facere dicitis, quem Deum fateri erubescitis; sed nullo modo efficietis ut non sit Deus, nisi eum talia facere negaueritis, qualia non facit nisi Deus: iterum autem, quia ea que bonus Deus bona facit, uos et a malo fieri, et mala esse opinamini, puerili sensu horrentes que penalis mortalitatis imbecillitati non congruunt, et amantes que congruunt. Proinde malum dicitis, qui fecit colubrum: istum autem solem tam magnum bonum putatis, ut nec factum a Deo, sed prolatum uel missum esse credatis. Deus autem uerus, in quem nondum a uobis credi nimium doleo, et colubrum fecit inter alia inferiora, et solem inter alia superiora; et adhuc in sublimioribus non corporalibus celestibus, sed iam in spiritualibus multa ista luce longe meliora, que carnalis homo quilibet non percipit: quanto magis uos, qui cum carnem detestamini, nichil aliud quam uestram regulam detestamini, qua bona et mala metimini? Neque enim potest in uobis esse cogitatio uel malorum, nisi qualibus carnalis sensus offenditur; uel bonorum, nisi qualibus carnalis acies oblectatur.



CAPUT u.

Ut ergo ista in imo rerum opera Dei, terrena, infirma, mortalia, sed tamen opera Dei, qualia possumus uidere, considerem, ineffabiliter moueor laude Creatoris illorum, qui prorsus ita magnus est in operibus magnis, ut minor non sit in minimis. Ars enim diuina, qua celestia et terrena opera fiunt, cum ea sint inter se dissimilia, ipsa in omnibus sui similis est, quia in suo quoque genere perficiendo ubique perfecta est. Neque enim uniuersum condit in singulis, sed ad uniuersi complexum condens singula, uniuersam se condendis prebet et singulis, omnia congruenter locis suis et ordinibus faciens atque disponens, et omnibus particulariter atque uniuersaliter congrua tribuens. Ecce hic in isto quasi fundo infimo [1 1Kb] uniuerse creature aspicite animalia, que uolant, et natant, et gradiuntur, et repunt. Nempe mortalia sunt: nempe uita eorum, sicut scriptum est, uapor est ad modicum apparens . Hunc enim modulum ab optimo Conditore perceptum, tanquam in commune conferunt uniuerso pro sui generis portione complendo, ut cum istis imis sint omnia bona, in quibus sunt eis superna meliora. uerumtamen attendite, et date mihi unum quamlibet abiectissimum animal, cuius anima oderit carnem suam, ac non potius nutriat et foueat eam, motuque uitali uegetet et regat, et quodam modo administret pro sui generis exiguitate quoddam uniuersum suum, ad incolumitatem tuendam sibi conciliatum. Quod enim rationalis anima castigat corpus suum, et seruituti subiicit, ne immoderato appetitu terrenorum impediatur a perceptione sapientie [2 1Kb] , etiam sic utique  diligit carnem suam, quam sibi ad obediendum legitime subdit atque ordinat. Postremo uos ipsi, quamuis carnali errore carnem detestemini, non potestis nisi diligere carnem uestram, eiusque saluti et incolumitati consulere, omnes ictus, et casus, et intemperiem qua leditur deuitare, munimenta uero et salubritatem qua conseruatur appetere: ita ostenditis preualere nature legem contra erroris uestri opinionem.



CAPUT uI.

Quid in ipsa carne uitalia uiscera, totius forme conuenientia, membra operandi, uasa sentiendi, locis atque officiis suis cuncta distincta, et concordi unitate contexta, moderatione mensurarum, parilitate numerorum, ordine ponderum, nonne indicant artificem suum Deum uerum, cui uere dictum est, Omnia in mensura, et numero, et pondere disposuisti ? Si ergo cor non peruersum atque corruptum uanis fabulis haberetis, inuisibilia eius etiam per ista que in hac infirma et carnali creatura facta sunt, intellecta conspiceretis . Unde enim istis hec que commemoraui, nisi ab illo cuius unitate omnis modus sistitur, cuius sapientia omnis pulchritudo formatur, cuius lege omnis ordo disponitur? Quod si ad ista intuenda oculum non habetis, apostolica uos ducat auctoritas.



CAPUT uII.

Apostolus enim, cum de sancta dilectione preciperet, qualis esse debeat uirorum in uxores, ex anima amantis [1 1Kb] sumpsit exemplum. Qui diligit, inquit, uxorem suam, se ipsum diligit: nemo enim unquam carnem suam odio habet, sed nulrit et fouet eam, tanquam Christus Ecclesiam . Ecce in conspectu uestro est carnalis uniuersa substantia; uidete quemadmodum in omne animal sibi ad salutem conciliatum pertendat nature ista communio, ut diligat carnem suam. Neque enim hoc in hominibus tantum est, qui cum recte uiuunt, non solum consulunt saluti carnis sue, uerum etiam carnales motus ad usum rationis [2 1Kb] edomant et refrenant: sed etiam bestie fugiunt dolorem, formidant interitum; et quidquid illam membrorum compagem copulamque carnis et spiritus a concordi iunctura dissicere [3 1Kb] ac dirimere potest, quanta ualent agilitate deuitant, nutrientes etiam ipse ac fouentes carnem suam. Nemo enim unquam carnem suam odio habet, sed nutrit, inquit, ac fouet eam, sicut et Christus Ecclesiam. uidete unde, quo ascenderit: intuemini, si potestis, quam uim ducat a Creatore creatura, ab ipsis celestibus apparatibus usque ad carnem et sanguinem uniuersitatis plenitudine terminata, formarum uarietate decorata, rerum gradibus ordinata.



CAPUT uIII.

Rursus idem apostolus, cum de spiritualibus diuersis muneribus, et tamen ad unitatem consonis, rem plane magnam et diuinam et abditam nos doceret, de ista ipsa carne nostra similitudinem dedit, cuius artificem Deum, cum hec loqueretur, omnino non tacuit. Quod etsi longum  est, tamen quia ualde necessarium, totum ipsum locum ex eius ad Corinthios Epistola huic operi me inserere non pigebit. De spiritualibus autem nolo uos ignorare, fratres: scitis quando Gentes eratis, ad simulacra sine uoce quomodo ascendebatis inducti. Propter quod notum facio uobis, quia nemo in Spiritu Dei loquens, dicit anathema Iesu: et nemo potest dicere, Dominus iehsu, nisi in Spiritu sancto. Diuisiones autem donationum sunt, idem autem Spiritus: et diuisiones ministrationum sunt [1 1Kb] , et idem ipse Dominus: et diuisiones operationum sunt, idem uero Deus, qui omnia operatur in omnibus. Unicuique autem datur manifestatio Spiritus ad utilitatem: alii quidem datur per Spiritum sermo sapientie; alii, sermo scientie secundum eumdem Spiritum; alteri autem, fides in eodem Spiritu; alii, donatio curationum in uno Spiritu; alii, operationes uirtutum; alii, prophetia; alii, diiudicatio Spirituum; alii, genera linguarum; alii, interpretatio sermonum: omnia autem hec operatur unus atque idem Spiritus, diuidens propria unicuique prout uult. Sicut enim corpus unum est et membra habet multa, omnia autem membra corporis cum sint multa, unum est corpus; ita et Christus. Etenim in uno Spiritu nos omnes in unum corpus baptizati sumus, siue Iudei, siue Greci, siue serui, siue liberi; et omnes unum Spiritum potauimus. Etenim corpus non est unum membrum, sed multa. Si dixerit pes, Quia non sum manus, non sum de corpore; num ideo non est de corpore? uel si dixerit auricula, Quia non sum oculus, non sum de corpore; num ideo non est de corpore? Si totum corpus oculus, ubi auditus? Si totum auditus, ubi odoratus? Nunc autem posuit Deus membra, singulum quodque eorum in corpore prout uoluit. Si autem fuissent omnia unum membrum, ubi corpus? Nunc autem multa membra, unum autem corpus. Non potest autem dicere oculus manui, Opus te non habeo; aut iterum caput pedibus, Opus uobis non habeo: sed multo magis que uidentur membra corporis infirmiora esse, necessariora sunt; et que uidentur uiliora esse corporis, his abundantiorem honorem circumponimus; et que inhonesta sunt nostra, abundantiorem honestatem habent: que autem honesta sunt nostra, non opus habent: sed Deus temperauit corpus, ei cui deerat maiorem honorem dans, ut non esset scissura in corpore, sed idem ipsum, ut pro inuicem sollicita sint membra: et siue patitur unum membrum, compatiuntur omnia membra; siue glorificatur [2 1Kb] unum membrum, congaudent omnia membra . Si ulla non dico fides christiana, ut credatis Apostolo, sed ullus sensus humanus in uobis est, ut manifesta cernatis; unusquisque in semetipso ista uideat atque consideret, quam uera, quam certa sint, quam in paruo magna, et in extremo quam bona: quandoquidem ista in laude ponit Apostolus, ut per hec infima corporalia que uidentur, possint facilius illa sublimia spiritualia que non uidentur, intelligi.



CAPUT IX.

Horum ergo membrorum et corporis nostri, que sic commendat, sic laudat Apostolus,  quisquis artificem Deum negat, uidetis cui contradicat, annuntians uobis [1 1Kb] preter id quod accepimus . Quid igitur opus est ut a me redarguatur potius, quam ab omnibus Christianis anathemetur? Dicit Apostolus, Deus temperauit corpus: et dicit iste, Hyle, non Deus. Quid apertius his inimicitiis ante anathemandis, quam refellendis? Numquid et hic Apostolus, cum diceret, Deus, addidit, huius seculi ? Ubi etiam si quis diabolum intellexerit excecare mentes infidelium, non negamus, malis suasionibus: quibus qui consentiunt, iustitie lumen amittunt, Deo retribuente quod iustum est. Hec omnia legimus in Scripturis sanctis: nam et illud dictum est de seductione extrinsecus ueniente, Timeo ne sicut serpens Euam seduxit in uersutia sua, ita corrumpantur mentes uestre a simplicitate et castitate, que est in Christo . Cui simile est, Corrumpunt mores bonos colloquia mala : et illud quod et sibi quisque seductor sit, Qui autem putat se esse aliquid, cum nichil sit, se ipsum seducit : et illud de Dei uindicta, quod supra commemoraui, Tradidit illos Deus in reprobum sensum, ut faciant que non conueniunt . Ita et in ueteribus Libris, cum predixisset, Deus mortem non fecit, nec letatur in perditione uiuorum ; paulo post, Inuidia, inquit, diaboli mors introiuit in orbem terrarum . Et rursus de ipsa morte, ne se homines extra culpam ponerent, Impii autem manibus et uerbis, inquit, accersierunt illam; et existimantes illam amicam defluxerunt . Alibi autem, Bona et mala, uita et mors, diuitie et paupertas a Domino Deo sunt . Hic perturbati homines non intelligunt in uno eodemque opere malo, non postea consequente alia que manifesta erit, sed quadam continuo comitante uindicta, aliud uenire de astutia suadentis, aliud de nequitia uolentis, aliud de iustitia punientis; cum diabolus suggerit, homo consentit, Deus deserit. Quocirca in opere malo, id est, excecatione infidelium, si intelligatur et diabolus propter suadendi malignitatem, ut sic distinguatur, Deus huius seculi, non mihi uidetur absurdum. Neque enim sine additamento dicitur, Deus; cum adiungitur, huius seculi, id est hominum impiorum, non nisi in hoc seculo florere uolentium: secundum quod dicitur, et malum seculum, sicut scriptum est, Ut eximeret nos de presenti seculo maligno . Tale est enim et illud, Quorum Deus uenter : nisi esset ibi, Quorum, nullo modo diceret, deus uenter. Nec in Psalmo demonia possent dii appellari, nisi adderetur, Gentium. Sic enim scriptum est: Quoniam dii Gentium demonia . Hic autem, nec, Deus huius seculi; nec, quorum deus uenter; nec, dii Gentium demonia: sed simpliciter positum est, Deus temperauit corpus; qui non potest intelligi, nisi Deus uerus omnium creator. Illa enim cum uituperatione dicuntur, hoc autem cum laude dictum est. Nisi forte Deum temperasse corpus, non dispositione membrorum, hoc est, fabricando et construendo,  sed admixtione lucis sue, Faustus intelligit: ut scilicet hec membra ita distincta et locata suis sedibus alter posuerit, qui hoc fabricauit [1 1Kb] ; Deus autem miscendo bonitatem suam, huius fabrice malitiam temperauerit. Talibus enim fabulis pueriles animas hebetant. Sed neque hoc eos posse dicere permisit subueniens Deus paruulis per ora sanctorum. Habes enim et paulo superius, Deus posuit membra, singulum quodque eorum in corpore prout uoluit. Quis iam non intelligat secundum hoc Deum dictum temperatorem corporis, quod ex multis membris corpus fabricauit, officia diuersorum operum in unitatis compage seruantibus?



CAPUT X.

Dicant ergo Manichei utrum animalia, que secundum deliramenta eorum Hyle fabricauerat in gente tenebrarum, antequam illis Deus lucem suam miscuisset, non habebant istam membrorum concordiam, quam sic laudat Apostolus: utrum ibi diceret caput pedibus, aut oculus manui, Opus te non habeo. Nunquam hoc dixerunt, nec dicere potuerunt: tales enim eis actus et opera tribuunt; repebant, ambulabant, natabant, uolabant, queque pro suo genere; uidebant quoque, et audiebant, ceterisque sensibus sentiebant, alimentis et temperamentis congruis nutriebant et fouebant corpora sua. Hinc etiam prolis fecunditas suppetebat: nam et coniugia tribuunt eis. Hec certe omnia que tanquam Hyles opera uituperat Manicheus, fieri non possunt sine membrorum concordia, quam laudat et Deo assignat Apostolus. Dubitatis adhuc quisnam sectandus, et quisnam anathemandus sit? Quid, quod erant ibi quedam, que etiam loquebantur, ut eis concionantibus omnia serpentia, quadrupedia, uolatilia, natatilia, audirent, intelligerent, consentirent? Miranda hec et omnino diuina eloquentia; et neminem grammaticum aut rhetorem audierant, nec inter lacrymas ferularum atque uirgarum ista didicerant. Nempe iste Faustus ut has uanitates diserte garriret, ad disciplinam faciendi sermonis etiam serus [2 1Kb] accessit; et quamuis esset acer ingenio, tamen legendo stomachum rupit, ut ei loquenti tam pauci assentirentur. O miserum, qui in ista luce, ac non in illis tenebris natus est! illic enim eum contra lucem concionantem, omnis bipes, omnis multipes, omnis etiam serpens a dracone usque ad cochleam libenter audiret, alacriter obediret: hic autem contra tenebras disputantem, plures eloquentem, quam doctum, multi autem seductorem peruersissimum nominabant: inter paucos uero Manicheos tanquam magno magistro plaudentes, nullum ei pecus annuebat, nec ex illa doctrina saltem caballus eius aliquid sciebat, tanquam omnibus animalibus ad hoc pars diuina concreta sit, ut stolida fierent. Quid est hoc, rogo? Euigilate aliquando, miseri, et comparate in fabula uestra omnium animantium prius tempus et presens, tunc in terra sua, nunc in hoc mundo; tunc firma erant corpora, nunc infirma sunt, tunc acris acies oculorum ad uidendum cum delectatione inuadendi  regionem dei, nunc ita obtusa, ut a solis radiis auertatur; tunc aucte mentes animalium ad intelligendum concionantis sermonem, nunc hebetes et ab huiusmodi capacitate penitus aliene; tunc naturalis tam magna et tam potens eloquentia, nunc tanto studio ac labore uix parua et exigua. O quam magna bona commixtione boni perdidit gens tenebrarum!



CAPUT XI.

Iste ipse Faustus in hoc ipso sermone, cui nunc respondeo, multa sibimet contraria eleganter opponere uisus est, sanitatem et infirmitatem, copiam et egestatem, album et nigrum, calidum et frigidum, dulce et amarum: in quibus omitto de albo et nigro aliquid dicere: aut si ullum momentum boni et mali est in coloribus, ut album dicant ad Deum pertinere, nigrum autem ad Hylen; cum omnia genera uolatilium Hylen creasse perhibeant, si album colorem plumis eorum Deus aspersit, ubi latebant corui, quando cycni candore perfusi sunt? Item de calido et frigido disputare non opus est: utrumque enim temperanter adhibitum, salubre, intemperanter autem, perniciosum est. Cetera uideamus. Bonum et malum, quod in primis forte ponere debuit in iisdem contrariis ita uidetur posuisse, ut tanquam generalia uellet intelligi, scilicet ut ad bonum pertineat sanitas, copia, album, calidum, dulce; ad malum autem, infirmitas, egestas, nigrum, frigidum, amarum: quam imperite et inconsiderate, uideat qui potuerit. Ego autem ne homini calumniari puter, nichil obiicio de albo et nigro, calido et frigido, de dulci et amaro, sanitate atque infirmitate [1 1Kb] . Si enim album et dulce duo bona sunt, nigrum autem et amarum duo mala, quomodo plurima uua, omnisque oliua nigrescendo dulcescit, id est, mali amplius habendo fit melior? Item si duo bona sunt calor et sanitas, duo uero mala frigus et infirmitas, cur calescendo corpora egrescunt? An forte sana febriunt? Non ergo hec obiicio, que forte non cautus, aut pro quibuslibet contrariis potius, quam pro bonis et malis commemorauit: presertim quia ignem gentis tenebrarum nunquam frigidum fuisse dixerunt, sed calorem eius utique malum.



CAPUT XII.

uerum ut ista omittamus, illa uideamus, que ita commemorauit bona in his contrariis, ut nolit inde dubitari, sanitatem, copiam, dulcedinem. Itane in illa gente non erat sanitas corporum, in qua et nasci, et crescere, et gignere, et ita perdurare potuerunt illa animalia, ut quibusdam eorum grauidis, sicut desipiunt, captis, et in celo colligatis, nec saltem pleni temporis, sed abortiui fetus de tam excelso in terram cadentes, et uiuere potuerint et crescere, et ista carnium, que nunc sunt innumerabilia, genera propagare? aut copia ibi non erat, ubi arbores non tantum in aquis et uentis, sed etiam in igne et fumo et nasci potuerunt et tanta fecunditate ditari, ut ex earum fructibus sui cuiusque generis animalia gignerentur, et earum arborum feracitate  nutrita atque pasta conseruarentur, quorum sagine letitiam prolis quoque fecunditas testaretur: maxime ubi nullus labor agriculture, nec intemperies esset estatis et hiemis; neque enim sol ibi circumibat, ut alternantibus temporibus anni transcurrerent? Proinde perpetua fertilitas erat arborum, quibus elementum et alimentum sui generis, sicut gignendis adfuerat, ita fetandis perpetuo suppetebat, et fructus nunquam deesse faciebat: sicut uidemus arbores citriorum toto anno flores et fructus parere, si iugiter irrigentur. Magna ergo illic copia, et eius habende magna securitas: neque enim uel grando timebatur, ubi non erant luminis exactores, quos tonitrua commouere fabulamini.



CAPUT XIII.

Dulces autem ac suaues si non haberent cibos suos, nunquam eos appeterent, nunquam eis corpora uegetarent. Ita enim se res habet, ut pro cuiusque corporis congruentia uel delectet esca uel offendat. Si delectat, dulcis aut suauis dicitur; si autem offendit, amara, siue aspera, siue aliqua insuauitate respuenda. Nonne ipsi nos homines ita sumus, ut plerumque alter appetat alimentum, quod alter exhorreat; siue pro temperatione nature, siue pro usu consuetudinis, siue pro affectione ualetudinis? Quanto magis longe diuersi generis corpora bestiarum possunt illud habere iucundum, quod nobis amarum est? An aliter capre ad rodendum suspenderentur oleastrum? Nam sicut nonnulli morbo hominum mel amarum est, ita illi nature pecoris suauis oleaster. Sic insinuatur prudentibus rerum examinatoribus ordo quid ualeat, cum scilicet sua cuique adhibentur atque redduntur; quantumque hoc bonum sit ab imis usque ad summa, a corporalibus usque ad spiritualia. Itaque in gente tenebrarum, cum animal alicuius elementi eo uescebatur cibo, qui nascebatur in eius elemento, procul dubio suauitatem ipsa congruentia faciebat: si autem incidisset in alterius elementi cibum, ipsa incongruentia faceret offensionem sensui gustantis: que offensio uel amaritudo uel asperitas uel insuauitas uel quodlibet aliud, aut si ita nimium est, ut aliena ui compagem corporis concordiamque disrumpat, ac sic interimat, aut uires auferat, etiam uenenum uocatur, non nisi per incongruentiam, quod alteri generi per congruentiam cibus est: sicut panem, qui quotidiana esca nostra est, si accipiter sumat, exstinguitur; et nos, si helleborum, quo pecora pleraque uescuntur; cuius tamen herbe adhibende quidam modus etiam medicamentum est. Quod si sciret aut consideraret Faustus, non utique uenenum et antidotum pro exemplo duarum naturarum mali et boni poneret, tanquam Deus sit antidotum, et Hyle uenenum: cum eadem res eademque natura nunc congruenter, nunc incongruenter sumpta siue adhibita, uel prosit, uel noceat. Itaque secundum eorum fabulam potest dici deus eorum fuisse uenenum genti tenebrarum, cuius corpora tam firma ita corrupit, ut infirmissima redderet: sed quia et lux ipsa capta, oppressa, corrupta est, inuicem sibi uenenum fuerunt.



CAPUT XIu.

Cur non ergo hec, aut duo bona  dicitis aut duo mala, uel magis et duo bona et duo mala; duo bona apud se, duo mala in alterutrum? Postea si opus fuerit, queremus quid horum sit melius aut peius: interim quia duo bona erant apud se, ita consideratur: Regnabat Deus in terra sua, regnabat et Hyle in sua. Sanitas regnantium et ibi et hic: copia fructuum et ibi et hic: fecunditas prolis utrobique: suauitas propriarum uoluptatum apud utrosque. Sed illa gens, inquiunt, excepto eo quod uicine luci mala erat, et apud se ipsam mala erat. Interim bona eius multa iam dixi, si et uos mala eius potueritis ostendere, erunt duo regna bona, sed illud melius, ubi nullum erat malum: quenam ergo huius mala dicitis fuisse? uastabant se, inquit, inuicem ledebant, occidebant, absumebant. Si ad hoc solum ibi uacaretur, quomodo ibi tanta agmina gignerentur, nutrirentur, perficerentur? Erat ibi ergo et quies et pax. uerumtamen fateamur illud fuisse melius regnum, ubi nulla discordia: duo tamen bona ista multo accommodatius dixerim, quam unum bonum et alterum malum; ut illud sit melius, ubi nec singuli sibimetipsis nocebant, nec inuicem; hoc autem inferius bonum, ubi quamuis inuicem aduersarentur, unumquodque tamen animal suam salutem, incolumitatem, naturamque tuebatur. uerumtamen deo uestro ille saltem princeps tenebrarum non ita longo interuallo comparari potest, cui nemo resistebat, cui regnanti cuncta seruierunt, quem concionantem cuncta secuta sunt; quod sine magna pace atque concordia fieri non posset. Ibi enim sunt regna felicia, ubi omnium pleno consensu regibus obeditur. Huc accedit, quia illi principi non tantum sui generis, id est, bipedes, quos parentes hominum dicitis, sed etiam cuncta animalium ceterorum genera subdita erant, et ad nutum eius conuertebantur, faciendo quod iussisset, credendo quod suasisset. Hec dicentes, usque adeo putatis surda hominum corda, ut exspectent a uobis deum alterum nominari, quem uident plane aperteque describi. Si enim principis huius uires hoc poterant, magna potentia; si honor, magna claritas; si amor, magna concordia; si timor, magna disciplina. In his omnibus bonis si erant aliqua mala, num ideo iam mali natura dicenda est, nisi ab eis qui nesciunt quid loquantur? Porro, si propterea mali naturam putatis, quia non solum in alteram naturam mala erat, sed etiam in se ipsa habebat malum; nullumne malum esse arbitramini duram necessitatem, quam patiebatur deus uester ante commixtionem nature contrarie, ut cum ea bellare, et in eius fauces sic opprimenda membra sua mittere cogeretur, ut non posset [1 1Kb] tota purgari? Ecce erat et in ipsa magnum malum, antequam ei misceretur quod solum dicitis malum. Aut enim ledi et corrumpi non poterat a gente tenebrarum, et propria stultitia patiebatur illam necessitatem; aut si poterat corrumpi eius substantia, non colitis Deum incorruptibilem, qualem Apostolus predicat  . Quid ergo? et ipsa corruptibilitas, qua quidem nondum corrumpebatur illa natura, sed tamen a qua [1 1Kb] corrumpi poterat, non uobis in deo uestro uidetur malum?



CAPUT Xu.

Illud etiam quis non uideat, quod aut prescientia ibi non erat; ubi uestrum est iam cogitare, utrum nullum uitium Dei sit carere prescientia, et quid immineat omnino nescire: aut si erat ibi prescientia, securitas ibi esse non poterat, sed eternus timor; et hoc quantum malum sit, certe agnoscitis. An non timebat, ne iam iamque adueniret tempus, quo membra eius ita uastarentur et inquinarentur in illo prelio, ut uix cum tanto labore, nec tamen tota liberentur atque mundentur? Sed si ad ipsum hoc non pertinebat, quod quidem cernitis quam dure dicatur; certe ipsa membra eius, que hic tanta mala passura erant, nempe metuebant. An hoc futurum ipsa nesciebant? Ergo qualicumque parti substantie dei uestri defuit utique prescientia. Numerate mala in summo uestro bono. An ideo non timebant, quia suam consecuturam liberationem ac triumphum pariter preuidebant? Certe uel pro sociis timebant, quos eternis in illo globo uinculis a suo regno nouerant alienandos.



CAPUT XuI.

An ibi caritas non erat, ut nulla esset fraterna compassio, pro his utique quorum peccato nullo precedente impendebant eterna supplicia? Quid, ille ipse anime in globo ligande, nonne et ipse membra dei uestri erant? Nonne unum genus et una substantia est? ipse saltem prescientes futurum sempiternum uinculum suum, nempe timebant, nempe merebant. Aut si ipse hoc futurum nesciebant, pars dei uestri prouida erat, pars improuida: quomodo ergo una eademque substantia? Cum ergo tanta mala et ibi fuerint, antequam esset alieni mali commixtio, quid de illo tanquam puro et simplici et summo bono gloriamini? Ergo etiam apud semetipsas istas duas naturas, aut duo bona, aut duo mala fateri cogimini. Concedimus uobis, si duo mala dixeritis, ut quod uolueritis horum peius dicatis: si autem duo bona, quodlibet horum melius dicite, erit postea diligentior consideratio; dum tamen uester error ille tollatur, quo dicitis duo principia duarum naturarum, bone et male; et plane duos deos, unum bonum, et alterum malum. Iam uero si propterea malum est aliquid, quod alteri nocet, inuicem sibi ista nocuerunt: fuerit una pars improbior, quia prior appetiuit alienum. Una ergo malum inferre uoluit, altera malum pro malo retribuit: et non lege talionis, tanquam oculum pro oculo , quod imprudenter reprehendere soletis, sed multo grauius. Eligite ergo quam peiorem dicatis, que prior nocere uoluit, an que amplius nocere et uoluit et potuit. Ista enim pro modulo suo luce perfrui concupiuit; illa eam funditus eradicauit. Ista si quod appetiuit implesset, sibi certe nichil obfuisset: illa uero ut hostilem aduersitatem penitus euerteret, etiam sue parti grauiter nocuit.  Sicut est illa notissima, et quarumdam litterarum memorie commendata furiosa sententia: Pereant amici, dum inimici una intercidant . Missa est enim ad inexpiabilem contaminationem pars dei, ut esset unde tegeretur globus, quo in eternum hostis uiuus sepeliendus est: tantum enim timebitur et uictus, tantum terrebit inclusus, ut sempiterna miseria partis dei cetero deo tribuat qualemcumque securitatem. O magna innocentia bonitatis! Ecce faciet et deus uester, unde tenebrarum gentem horribiliter accusatis, quod et suis noceat et alienis. Idipsum omnino in deo uestro arguit ille globus extremus, quo et hostis includitur, et ciuis affigitur: imo uero superat in amplius nocendo, et alienis et suis, pars illa, quam dicitis deum. Hyle quippe non eradicare alienum regnum uoluit, sed tenere; suos autem quosdam, etsi ab aliis suis quibusdam consumendo interimebat, in alias tamen formas denuo commutabat, ut moriendo et renascendo saltem per interualla temporum sue uite letitia fruerentur: Deus autem, qualem omnipotentem optimumque describitis, in eternum et alienos eradicat, et suos damnat: et quod mirabiliore dementia creditur, Hyle animalia sua ledit in pugna sua, Deus membra sua punit in uictoria sua. Quid est, uani homines? Nempe recordamini uerba Fausti de Deo tanquam de antidoto, et Hyle tanquam ueneno: ecce plus nocet uestrum antidotum quam uenenum. Numquid Hyle tam horrendo globo in eternum, uel Deum includeret, uel sua uiscera affigeret [1 1Kb] : et quod sceleratius est, calumniatur eisdem reliquiis, ne defecisse uideatur, quod eas purgare non potuit. Dicit enim Manicheus in Epistola Fundamenti, ideo dignas illas animas fieri tali supplicio, quod errare se a priore lucida sua natura passe sunt, et inimice lumini sancto exstiterunt cum eas in illum errorem, quo ita tenebrarentur, ut inimica luci lux fieret, ipse miserit; si inuitas, iniustus, ut cogeret; si uolentes, ingratus, ut damnet [2 1Kb] . Que se futuras inimicas origini sue, si prescire potuerunt, et ante bellum timore cruciate, et in bello inexpiabiliter maculate, et post bellum in eternum damnate, nunquam beate. Si autem prescire non potuerunt, et ante bellum improuide, et in bello inualide, et post bellum misere, nunquam diuine. Et utique quod ipse, hoc Deus, secundum unitatem substantie. Putamusne respicitis quam immaniter blasphematis? Et tamen aliquando uolentes quasi defendere bonitatem Dei, etiam ipsi Hyle prestare dicitis aliquid boni, ut inclusa in semetipsa non seuiat [3 1Kb] . Habebit ergo aliquid boni, cum ei nullum mixtum erit bonum? An forte sicut Deus ante bellum sine commixtione mali habebat necessitatis malum, ita Hyle post bellum sine commixtione boni habebit cessationis bonum? Dicite ergo duo mala, sed unum altero peius: aut duo non summa bona, sed unum  altero melius; ita sane, ut quod est melius, hoc dicatis miserius: nam si illius tanti belli hic erit exitus, ut superata [1 1Kb] Hyle a propria uastatione et Dei membris affixis in globo, aliquid boni prestetur hostibus, et tantum mali infligatur ciuibus; cogitate quis  uicerit. Sed uidelicet uenenum est Hyle, que formare, firmare, nutrire, uegetare ualuit animalia sua: et antidotum Deus, qui damnare potuit, qui sanare non potuit membra sua. Insani, nec illa est Hyle, nec ille Deus. Sic delirant, qui sanam doctrinam non sustinentes, ad fabulas conuertuntur .



LIBER uIGESIMUS SECUNDUS.



CAPUT PRIMUM.


FASTUS dixit: Cur Legem blasphematis et Prophetas? Minime quidem nos hostes sumus, aut inimici Legis ac Prophetarum, sed nec ullius omnino: adeo ut si modo per ipsos uos liceat, simus parati fateri, falsa illa omnia esse que de eis scripta sunt, et quorum causa uidentur nobis exosi. Sed enim uos repugnatis, et scriptoribus assentiendo uestris, in crimen forsitan Prophetas innocentes adducitis, infamatis Patriarchas, dedecoratis et Legem, atque quod sit stultius, uultis et scriptores uestros non esse mendaces, et eos tamen religiosos ac sanctos, quorum hi flagitia et turpes conscripserint uitas. Quod quia utrumque pariter constare non potest: oportet enim aut hos fuisse malos, aut illos mendaces et falsos:



CAPUT II.

Age, si libet, assensu communi scriptoribus damnatis, defensionem suscipiamus Legis et Prophetarum. Legem autem nunc dico ego, non circumcisionem, nec sabbata, et sacrificia, ceteraque huiusmodi Iudeorum; sed eam que uere sit Lex, id est, Non occides, Non mechaberis, Non peierabis , et cetera. Cui quia olim diffamate in gentibus, id est, ex quo mundi huius creatura consistit, Hebreorum scriptores irruentes, tanquam lepram ac scabiem, abominanda hec sua et turpissima precepta commiscuerunt, que ad peritomen spectant, et sacrificia, age si es certo [1 1Kb] et tu amicus Legis, damna eos mecum, qui hanc uiolare ausi sunt hac commixtione inconuenientium eidem preceptorum: que precepta, nisi et uos Legem non esse sciretis, nec Legis partem, utique aut eadem seruare niteremini professi iustitiam, aut uos coram fateremini esse non iustos. Nunc uero et de illis que scelera prohibent mandatis, sollicita uobis est cura recte uolentibus uiuere; et de iis que pertinent ad Iudeos, nulla fit mentio: quod quatenus excusatum uobis erit, nisi eamdem Legem non esse constiterit? Denique si ut incenderis, intolerabile conuicium iudicans, si quis te negligentem precepti huius appellet, quo dictum est, Non occides, uel, Non mechaberis; ita etiam exardesceres, si quis te et incircumcisum uocaret, et negligentem sabbati; erat intelligi procul dubio quod essetutrumque lex et Dei mandatum [2 1Kb] . Nunc uero et de illis superioribus laudem queris et  gloriam, si ea conserues; et de his nullam eiusdem boni iacturam metuis, quia contemnas. Quare constat hec, ut dixi, non esse Legem, sed Legis potius maculas et scabiem: que si damnantur a nobis, damnantur ut falsa, non ut legitima. Nec tangit conuicium hoc Legem, nec Legis auctorem Deum, sed eos qui hunc et illam nefariis suis religionibus inscripserunt. Ut autem interdum Legis nos reuerendum nomen, cum Iudaica precepta persequimur, lacessamus, uestro fit uitio, qui inter Hebraicas institutiones et Legem, nullum uultis esse discrimen: alioquin reddite Legi propriam dignitatem, Isreliticas ab eadem turpitudines tanquam uerrucas incidite, deformationis eius crimen scriptoribus [1 1Kb] imputate, et statim uidebitis nos Iudaismi inimicos fuisse, non Legis. Legis nomen est quod uos decipit: quia cui iure debeat adscribi, non nostis.



CAPUT III.

Ad hec et Prophetas ac Patriarchas uestros cur nos blasphemare existimetis, ego non uideo. Nam si a nobis scripta hec dictataue fuissent [2 1Kb] , que iidem commisisse leguntur, esset uestra hec in nos non irrationabilis accusatio: ubi uero aut ab ipsis eadem scripta sunt contra honestatis morem, de uitiis captantibus gloriam, aut ab eorum sociis ac paribus, nostra que istic culpa est? Damnamus enim detestati actus iniquos, quos ultro de se, nec interrogati confessi sunt rei: aut si hec per inuidiam scriptorum aduersus eos malignitas finxit, puniantur scriptores, damnentur eorum libri, purgetur propheticum nomen indigna fama, grauitati atque censure sue Patriarcharum reddatur auctoritas.



CAPUT Iu.

Et sane fieri potuit ut quemadmodum de Deo impudenter iidem tanta finxerunt, nunc eum in tenebris ex eterno uersatum dicentes, et postea miratum cum uidisset lucem; nunc ignarum futuri, ut preceptum illud quod non esset seruaturus Adam, ei mandaret; nunc et improuidum, ut eum latentem in angulo paradisi post nuditatem cognitam uidere non posset; nunc et inuidum ac timentem, ne si gustaret homo suus de ligno uite, in eternum uiueret; nunc alias et appetentem sanguinis atque adipis ex omni genere sacrificiorum, zelantemque si et aliis eadem offerrentur ut sibi; et nunc irascentem in alienos, nunc et in suos; nunc perimentem millia hominum ob leuia quidem aut nulla commissa; nunc etiam comminantem uenturum se fore cum gladio, et parciturum nemini, non iusto,  non peccatori: fieri, inquam, potuit ut et de Dei hominibus mentirentur, qui de Deo ipso tanta proteruitate mentiti sunt. Sed uos consentite nobiscum, ut portent scriptores crimen, si uultis eodem liberari Prophetas.



CAPUT u.

Alioquin neque illa nos de Abraham scripsimus, quod habende prolis insana flagrans cupidine, et Deo, qui id iam sibi de Sara coniuge promiserat, minime credens, cum pellice uolutatus sit sub conscientia  uxoris . Nec quod matrimonii sui infamissimus nundinator, idem auaritie ac uentris causa duobus regibus, Abimelech et Pharaoni, diuersis temporibus, memoratam Saram coniugem suam sororem mentitus , quia erat pulcherrima, in concubitum uenditauit. Nec quod Loth ipsius frater de Sodoma liberatus, cum duabus filiabus suis in monte concubuit ; qui honestius arsisset in Sodoma ictu fulminis, quam in monte flagrauit inconcesse flamma libidinis. Sed nec quod Isaac eadem patri suo gessit ac paria, erga Rebeccam coniugem suam, fingens et ipse eam sororem , quo per ipsam uiueret turpiter. Nec quod Iacob filius eius inter Rachel et Liam duas germanas sorores, earumque singulas famulas, quatuor uxorum maritus, tanquam hircus errauerit; ut esset quotidie inter quatuor scorta certamen, quenam eum uenientem de agro prior ad concubitum raperet, interdumque etiam mercedibus in noctem ab inuicem conducerent eum . Item quod Iudas filius eius cum Thamar nuru sua dormierit, post unius et alterius nuptias filii, deceptus, ut aiunt, habitu prostitutionis , in quem se transformauerat eadem, que socerum suum bene nosset cum hoc genere feminarum [1 1Kb] semper habuisse commercium. Nec quod Dauid post tot numero uxores, mulierculam quoque Urie militis sui mechatus sit, ipsumque perdiderit in bello . Nec quod Salomon filius eius trecentas uxores et septingentas concubinas habuerit, et regum filias sine numero . Nec quod Osee prophetarum primus de fornicaria muliere filios fecerit: cui turpitudini, quo sit deterius, ascribitur et consilium Dei . Sed nec illud, quod Moyses homicidium fecerit , quod spoliauerit Aegyptum , quod bella gesserit, quod crudelia multa et mandarit et fecerit , quod ne ipse quidem uno contentus matrimonio fuerit. Hec, inquam, et horum similia, que in diuersis eorum habentur libris, nichil a nobis scriptum, nichil dictatum est: sed aut scriptorum uestrorum ista commenta sunt falsa, aut patrum crimina uera. uos utrum uultis eligite: nam nos, aut hos, aut illos pariter detestari necesse est, quia tam malos et turpes odimus, quam mendaces.



CAPUT uI.

AUGUSTINUS respondit: Nec sacramenta legis intelligitis, nec facta Prophetarum; quia neque sanctitatem, neque iustitiam cogitare nostis. Sed de preceptis et sacramentis ueteris Testamenti  sepe ac multa iam diximus, ut intelligeretur aliud ibi fuisse quod per gratiam Noui Testamenti faciendo donaretur implendum, aliud quod per ueritatem patefactam remouendo demonstraretur impletum: cum Dei et proximi dilectione susciperetur Legis perficienda preceptio, circumcisionis autem atque aliorum illius temporis sacramentorum cessatione ostenderetur Legis persoluta promissio. Preceptum quippe reos faciebat ad desiderandam salutem, promissum autem figuras celebrabat ad exspectandum Saluatorem: ut per aduentum Noui Testamenti illos liberaret gratia donata, illas auferret ueritas reddita. Ipsa enim Lex que per Moysen data est, gratia et ueritas per Iesum Christum facta est : gratia scilicet, ut data indulgentia peccatorum, quod preceptum erat ex Dei dono custodiretur, ueritas autem, ut ablata obseruatione umbrarum, quod promissum erat ex Dei fide presentaretur.



CAPUT uII.

Proinde isti, qui ea que non intelligunt reprehendentes, lepram uel scabiem seu uerrucas Legis esse dicunt promissiuas figuras sacramentorum, similes sunt hominibus, quibus displicent ea quorum non capiunt utilitatem: ueluti si surdus uidens moueri labia loquentium, tanquam superfluos oris motus deformesque reprehenderet; uel si quisquam cecus laudata sibi aliqua domo, uellet palpando probare quod dicitur, et parietum leuitatem [1 1Kb] manu pertractans, in fenestras irrueret, easque uelut inconuenientes illi equalitati redargueret, cauernasque ruinosas putaret.



CAPUT uIII.

Iam uero facta Prophetarum etiam ipsa prophetica et mystica fuisse, quid agam ut intelligant, quorum mentes uanitas occupauit, ita ut putent credi a nobis etiam ipsum Deum aliquando in tenebris esse uersatum, quia scriptum est, Tenebre erant super abyssum : tanquam nos abyssum dicamus Deum, ubi tenebre erant, quia lux ibi non erat, antequam Deus uerbo faceret lucem? Sed quia non distinguunt inter lucem quod est ipse Deus, et lucem quam fecit Deus, ideo putant esse consequens, ut in tenebris ipse fuerit, antequam faceret lucem, cum tenebre essent super abyssum, antequam diceret, Fiat lux; et facta est lux . Sicut enim in Nouo Testamento, utrumque de illo dicitur; nam et, Deus lux est, et tenebre in eo non sunt ulle , ibi legimus; et, Deus qui dixit de tenebris lumen clarescere, claruit in cordibus nostris , itidem ibi legimus: sic et in illis ueteribus Libris, et, Candor est lucis eterne , dictum est de Sapientia Dei, que utique facta non est, quia per illam facta sunt omnia ; et de luce quadam, que non nisi per illam fieri potest, hoc modo ibi dicitur, Tu illuminabis lucernam meam, Domine; Deus meus, illuminabis tenebras meas . Sicut et ab initio cum tenebre essent super abyssum, dixit Deus, Fiat lux; et facta est lux: quam non fecisset, nisi lucifica lux, quod est Deus.



CAPUT IX.

Sicut enim Deus sibi sufficit ad  eternam beatitudinem, et ex hac abundat ad faciendos beatos; ita sibi sufficit ad eternam lucem, et ex hac abundat ad faciendos illuminatos: nullius bonum cupiens, cum ipso fruatur omnis uoluntas bona; nullius malum timens, cum ipso deseratur omnis uoluntas mala: quia nec auget eum, qui eius dono beatus est, nec terret eum, qui eius iudicio miser est. Talem Deum, Manichei, non colitis; longe ab illo facti estis, dum phantasmata uestra sectamini, que cor uestrum uanum et uagum, lucem istam celestium corporum per carnis oculos hauriens, uobis multiplici fictione dilatauit atque uariauit. Lux ista, quamuis et ipsam Deus fecerit, longe incomparabilis est etiam illi luci, quam fecit Deus in mentibus piorum, quas a tenebris lucificat, sicut ab impietate iustificat: quanto magis illi inaccessibili, que ista omnia facit? Nec omnibus inaccessibilis est: Beati enim mundicordes, quoniam ipsi Deum uidebunt . Deus autem lux est, et tenebre in eo non sunt ulle: impii uero non uidebunt lumen, sicut dicit Isaias . Talibus ergo est inaccessibilis illa lucifica lux, que non solum illam spiritualem lucem in sanctorum mentibus, sed etiam istam corporalem fecit: non ad quam prohibeat accedere malos, sed quam facit oriri super bonos et malos .



CAPUT X.

Cum ergo essent tenebre super abyssum, ille qui erat lux, dixit, Fiat lux. Que lux lucem fecerit, manifestum est; manifeste enim positum est, Dixit Deus: quam tamen lucem fecerit, non ita manifestum est. Utrum enim illam que in mentibus Angelorum est, id est, ipsos tunc spiritus rationales Deus fecerit, an corporalem quamdam lucem, remotam etiam ab aspectibus nostris in sublimibus huius mundi locis, inter studiosos diuinarum Scripturarum concorditer disputatur. Quarto enim die fecit ista conspicua celi luminaria. Que rursus utrum simul cum sua luce facta sint, an ex illa que iam facta erat, quodam modo accensa sint, similiter queritur. Quelibet sane lux facta sit, quando, cum essent tenebre super abyssum, dixit Deus, Fiat Lux; creatam tamen lucem a creatrice luce factam esse non dubitat, quisquis sanctas Litteras pie legendo fit dignus qui intelligat.



CAPUT XI.

Nec ideo putandus est Deus, antequam faceret lucem, in tenebris habitasse, quia Spiritus Dei superferebatur super aquas , cum predictum fuisset, Tenebre erant super abyssum. Abyssus namque est aquarum inestimabilis profunditas. Unde potest occurrere carnali prudentie, uelut in iis tenebris, que erant super abyssum, habitauerit Spiritus Dei, de quo dictum est, Ferebatur super aquas; non intelligenti quemadmodum lux luceat in tenebris, et tenebre eam non comprehendant , nisi per Dei uerbum fiant lux, et dicatur eis, Fuistis aliquando tenebre; nunc autem lux in Domino . Quod si rationales mentes per uoluntatem impiam tenebrose lucem sapientie Dei nusquam absentem comprehendere non possunt, quod  ab ea longe sint affectu, non loco; quid mirum si Spiritus Dei, qui superferebatur super aquas, superferebatur etiam super aquarum tenebras, incomparabili quidem longinquitate, sed substantie, non locorum?



CAPUT XII.

Scio quidem istis quam surdis hec cantem: nec tamen despero quod cantici mei ueritas inuentura sit aurem suam, quam Dominus aperuerit, a quo sunt uera que dicimus. Istos autem, quales diuinarum Scripturarum iudices patimur, quibus etiam displicet quod Deo placuerint opera sua, quem tanquam insolitam lucem miratum esse reprehendunt, quia scriptum est, Et uidit Deus lucem quia bona est ? Approbat enim opera sua, quia placent ei que fecit, et hoc est uidere quia bona sunt. Neque enim aliquid inuitus facere cogitur, ut quod ei non placet faciat; aut in aliquid faciendum imprudens labitur, ut factum esse displiceat. Cur autem istis non displiceat, quod Deus noster opus suum uidit, quia bonum est; quandoquidem deus eorum cum membra sua mersit in tenebras, uelum contra se posuit? Non enim quod fecit uidit, quia bonum est: sed noluit uidere, quia malum est.



CAPUT XIII.

Miratum sane Faustus Deum nostrum dixit, quod scriptum non est: nec omnino est consequens ut cum aliquis uidit quia bonum est, etiam miratus dicatur. Multa enim bona uidentes non miramur, tanquam preter opinionem ita sint; sed tantummodo approbamus, quod ita esse debuerint. uerumtamen ostendimus eis, non in uetere Testamento cui malitiose calumniantur, sed in Nouo quod ut imperitos fallant accipiunt, Deum esse miratum. Christum enim fatentur Deum, et hanc in laqueo suo uelut escam dulcissimam ponunt, qua Christo deditos capiant. Deus ergo miratus est, cum Christus miratus est: sic enim scriptum est in Euangelio, quod audita fide cuiusdam Centurionis miratus est, et ait discipulis suis, Amen dico uobis, non inueni tantam fidem in Isrel . Ecce nos ut potuimus, exposuimus, uidit Deus quia bonum est; et melius fortassis exponunt ista meliores: exponant et isti quare sit miratus iehsu, quod antequam fieret, presciebat; et antequam audiret, utique nouerat. Quanquam enim plurimum intersit, utrum uideat aliquis quia bonum est, an etiam miretur: in hoc tamen est nonnulla similitudo, quia etiam iehsu lucem fidei miratus est, quam in corde illius Centurionis ipse fecerat, qui uerum est lumen, quod illuminat omnem hominem uenientem in hunc mundum ?



CAPUT XIu.

Quem posset certe aliquis impius paganus ita calumniari et reprehendere in Euangelio, sicut Deum Faustus in uetere Testamento. Diceret enim et ille improuidum Christum, non solum ex hoc quod miratus est Centurionis fidem; uerum etiam quod Iudam inter discipulos elegit, qui mandata eius non erat seruaturus : sicut reprehendit iste, cur preceptum in paradiso datum fuerit homini non facturo . Culparet etiam illud, quod scire non potuerit quis eum tetigerit, quando tetigit fimbriam uestimenti eius, que fluxum  sanguinis patiebatur: sicut iste culpauit Deum nescisse ubi lateret Adam. Credo quia dixerit, Adam, ubi es ? sicut dixit Christus, Quis me tetigit ? Diceret et inuidum ac timentem, ne si intrarent quinque alie uirgines in regnum eius, uiuerent in eternum; contra quas ita clausit, ut nec miserabiliter pulsantibus aperiret , uelut obliuiscens quod ipse promiserat, dicens, Pulsate et aperietur uobis : sicut iste inuidie timorisque arguit Deum, quod ad uitam eternam non admiserit peccatorem. Diceret et appetentem, non pecudum, sed hominum sanguinis, quia dixit, Qui perdiderit animam suam propter me, in uitam eternam inueniet eam : sicut iste de sacrificiis animalium, quibus figuris promittebatur sacrificium sanguinis, quo redempti sumus, uoluit calumniari. Reprehenderet et zelantem, quia cum ementes et uendentes de templo flagellando eiecisset, commemorauit Euangelista de illo esse scriptum, Zelus domus tue comedit me : sicut iste accusauit zelantem Deum, quod aliis sacrificari uetuisset. Diceret irascentem in suos et in alienos: in suos quidem, quia dixit, Seruus qui scit uoluntatem domini sui, et non facit digna, plagis uapulabit multis [1 1Kb] ; in alienos autem, quia dixit, Si quis uos non receperit, excutite illis puluerem de calceamentis uestris: amen dico uobis, quia tolerabilius erit Sodome in die iudicii, quam illi ciuitati : sicut iste criminatur irascentem Deum, nunc in alienos, nunc in suos, quos utrosque Apostolus commemorat, dicens, Quicumque enim sine Lege peccauerunt, sine Lege peribunt; et quicumque in Lege peccauerunt, per Legem iudicabuntur . Diceret et trucidantem et effundentem multorum sanguinem ob leuia quidem uel nulla commissa. Leue quippe aut nullum commissum pagano uideretur, uel non habere in conuiuio nuptiarum uestem nuptialem, propter quod Rex noster in Euangelio iussit hominem ligatis manibus et pedibus proiici in tenebras exteriores ; uel nolle super se Christum regnare, propter quod peccatum ait, Illos autem qui noluerunt me regnare sibi, adducite, et interficite coram me : sicut iste accusauit Deum in uetere Testamento, qui ei uisus est propter leuia uel nulla commissa, hominum millia trucidare. Iam uero illud quod reprehendit Faustus, minantem Deum uenturum se esse cum gladio, quo non parceret, nec iusto, nec peccatori, quomodo paganus ille reprehenderet, audiens apostolum Paulum dicere de Deo nostro, Quia Filio proprio non pepercit, sed pro nobis omnibus tradidit eum : audiens et Petrum, cum de magnis tribulationibus sanctorum et interfectionibus loqueretur, ad tolerandum exhortantem et dicentem, Tempus est ut iudicium incipiat a domo Domini: et si initium a nobis, qualis finis erit eis qui non credunt Domini Euangelio? Et si iustus quidem uix saluus erit, peccator et impius ubi parebunt ? Quid enim iustius Unico, cui tamen Pater non pepercit? Et quid euidentius,  quod nec iustis parcat, emendans eos uarietate tribulationum, cum de hac re aperte sit dictum, Et si iustus uix saluus erit? Non solum enim in uetere Testamento scriptum est, Quem enim diligit Deus, corripit; flagellat autem omnem filium quem recipit ; et, Si bona percepimus de manu Domini, mala quare non sustineamus ? sed etiam in Nouo, Ego quem amo, arguo et castigo ; et illud, Si enim nos ipsos diiudicaremus, a Domino non iudicaremur: cum iudicamur autem, a Domino corripimur, ne cum mundo damnemur . Sed tamen si paganus in Nouo Testamento talia reprehenderet, qualia isti reprehendunt in uetere, nonne et ipsi ea defendenda susciperent? Quod si facere possent, qua tandem uecordia hic talia reprehendunt, qualia ibi defendunt? Si autem non possent, cur in uno tantum, ac non potius in utroque Testamento, quod non intelligentibus impiis prauum uideretur, idem non intelligentibus [1 1Kb] piis rectum, sed tectum credi oportere concedunt?



CAPUT Xu.

An forte, que de Nouo Testamento similia protulimus, ipsa quoque audent dicere falsa esse atque peruersa, priuilegio illo suo diabolico, ut quidquid est in Euangelio uel Epistolis canonicis, quo adiuuari heresim suam putent, id esse a Christo et Apostolis dictum teneant atque suadeant; quidquid autem ex iisdem codicibus aduersus eos sonuerit, immissum ab infalsatoribus, ore impudenti ac sacrilego non dubitent dicere? Cui furori eorum, auctoritatem omnium librorum exstinguere atque abolere conanti, iam supra, quantum suscepti operis ratio sinere uidebatur, non pauca respondi.



CAPUT XuI.

Nunc illud admoneo, ut cum insanas et sacrilegas fabulas suas christiani nominis pallio uelare contendant, uideant tamen, quando ista contra Scripturas christianas disputant, non a nobis contra Paganos tantum, sed etiam contra Manicheos, ueritatem codicum diuinorum Testamenti utriusque defendi. Et ista quidem, que modo Faustus uelut indigna Deo de nostris ueteribus Litteris in sermone suo posuit, contra Paganum et in euangelico uel apostolico sermone talia reprehendentem ita fortasse defenderem, ut paria de auctoribus eorum, sicut Paulus noster apud Athenienses fecit , commemorarem. Inuenirem enim fortasse et in litteris eorum, Deum mundi creatorem ac fabricatorem, et lucis huius institutorem; qui tamen antequam eam conderet, non iacebat in tenebris: et ex opere suo perfecto clatum esse gaudio; quod certe amplius est, quam, uidit quia bonum est: et legis latorem, quam si homo sequeretur [2 1Kb] , suo bono faceret; si autem sperneret, suo malo. Quem non ideo dicerent ignarum futuri, quia et futuris contemptoribus legem dedit. Iam uero ideo improuidum, quod aliquid interroget, nec hominem dicerent, in quorum libris multa non ob aliud interrogantur, nisi ut suis quisque  responsionibus conuincatur; cum ille qui interrogat, non solum sciat quod sibi uult ab altero responderi, sed etiam illum hoc responsorum. Inuidentem autem cuiquam Deum, quod malos beatos fieri non sineret, si uellet dicere; plenos inueniret suorum libros de hac re ad diuinam prouidentiam pertinente [1 1Kb] .



CAPUT XuII.

De sacrificiis uero nichil aliud mihi paganus obiiceret, nisi cur apud eos illa reprehendamus, cum in nostris ueteribus Libris talia sibi Deus noster iussisse legeretur offerri. Hic ego de uero sacrificio latius fortasse disserens, demonstrarem id non deberi nisi uni uero Deo, quod ei unus uerus Sacerdos obtulit, Mediator Dei et hominum : cuius sacrificii promissiuas figuras in uictimis animalium celebrari oportebat, propter commendationem future carnis et sanguinis, per quam unam uictimam fieret remissio peccatorum de carne et sanguine contractorum; que regnum Dei non possidebunt, quia eadem substantia corporis in celestem commutabitur qualitatem: quod ignis in sacrificio significabat, uelut absorbens mortem in uictoriam . In eo autem populo hec rite celebrata sunt, cuius et regnum et sacerdotium prophetia erat uenturi Regis et Sacerdotis ad regendos et consecrandos fideles in omnibus gentibus, et introducendos in regnum celorum et sacrarium Angelorum ac uitam eternam. Huius itaque ueri sacrificii sicut religiosa predicamenta Hebrei celebrauerunt, ita sacrilega imitamenta Pagani: quoniam que immolant Gentes, ait Apostolus, demoniis immolant, et non Deo . Antiqua enim res est prenuntiatiua immolatio sanguinis, futuram passionem Mediatoris ab initio generis humani testificans: hanc enim primus Abel obtulisse in sacris Litteris inuenitur . Non igitur mirum est, si preuaricatores angeli, quorum duo maxima uitia sunt superbia atque fallacia, per hunc erem uolitantes, quod uni uero Deo deberi nouerant, hoc sibi a suis cultoribus exegerunt, a quibus dii putari uoluerunt; dante sibi locum uanitate cordis humani: maxime cum ex desiderio mortuorum constituerentur imagines, unde simulacrorum usus exortus est ; et maiore adulatione diuini honores deferrentur tanquam in celum receptis, pro quibus se in terris demonia colenda supponerent, et sibi sacrificari a deceptis et perditis flagitarent. Sacrificium ergo non solum cum iuste imperat uerus Deus, sed etiam cum superbe exigit falsus deus, satis ostendit cui debeatur. Hec illi pagano si essent difficiliora ad credendum, etiam ipsa prophetia persuaderem, in qua tam longe ante conscripta sunt, que nunc impleta monstrarem. Quod si et hanc contemneret, hoc quoque agnoscerem potius, quam mirarer: quandoquidem non omnes fuisse credituros, in eiusdem prophetie ueritate recolerem.



CAPUT XuIII.

Si autem zelantem Christum uel Deum ex utroque Testamento mihi obiiceret, atque ipsum uerbum exagitaret, nichil aliud quam se omnium litterarum  uel expertem uel negligentem ostenderet. Cum enim docti eorum discernant inter uoluntatem et cupiditatem, gaudium et letitiam, cautionem et metum, clementiam et misericordiam, prudentiam et astutiam, fiduciam et audaciam; et multa in hunc modum, ita ut in his binis uerbis, ea que priora posui, uirtutibus; que autem posteriora, uitiis apponant: pleni sunt tamen libri eorum abusione istorum nominum, que proprie uitia significant, cum etiam uirtutes sic appellantur; cum uel cupiditas pro uoluntate, uel letitia pro gaudio, uel metus pro cautione, uel misericordia pro clementia, uel astutia pro prudentia, uel audacia pro fiducia ponitur. Et quis omnia commemorare ualeat, que ad similem licentiam mos locutionis usurpat? Huc accedit etiam singularum quarumque linguarum sua quedam proprietas. Nam in ecclesiasticis Litteris nusquam misericordiam in uituperatione positam recolo. Cui rei sermonis etiam quotidiani consuetudo concordat. Greci duas res uicinas quidem, sed tamen distinctas, uno nomine appellant, laborem et dolorem  ; nos eas singulis nominibus enuntiamus: sicut a nobis uno nomine appellatur uita, siue secundum quam dicimus, uiuit, quod exanime non est; siue secundum quam dicimus, Bone uite homo est: Greci autem ista duo duobus quoque uocabulis significant  . Unde fieri potest ut excepta uerborum abusione, que in omnibus linguis late patet, aliqua etiam hebree lingue proprietate zelus in utroque ponatur; siue cum coniugis adulterio turbatus animus contabescit, quod in Deum cadere non potest; siue cum seruande pudicitie coniugali custodia diligens adhibetur, quod Deum facere, cum plebem suam tanquam coniugem alloquitur, quam per multos falsos deos fornicari non uult, non solum sine dubitatione, uerum etiam cum gratiarum actione nobis utile est confiteri. Hoc et de ira Dei dixerim: neque enim perturbatur Deus, cum infert iram; sed ira pro uindicta ponitur, siue abusione, siue aliqua precedentis lingue proprietate.



CAPUT XIX.

De interfectis autem hominum millibus non miraretur, si Dei iudicium non negaret: quod neque Pagani negant, qui Dei prouidentia istam uniuersitatem regi et administrari a summis usque ad ima concedunt. Quod si et hoc negaret, uel suorum auctoritate facilius, uel aliquanto diutius certarum rationum disputatione conuinceretur; uel tanquam nimium durus et stolidus, ipsi, quod esse non crederet, diuino iudicio relinqueretur. Leuia porro uel nulla commissa, propter que Deus interfecerit homines, si expresse commemoraret, ostenderemus nec nulla esse, nec leuia: uelut quod exempli gratia posuimus de ueste nuptiali , demonstraremus quantum esset nefas, sacras nuptias adire querentem ibi gloriam, non sponsi, sed suam; uel si quid forte aliud illa uestis meliore intellectu significare inueniretur: aut quod ante oculos regis interficiuntur, qui eum sibi regnare noluerunt ,  non longo forte sermone nostro appareret, non quemadmodum nulla culpa est hominis, si nollet sibi regnare quemquam hominem, ita nullam uel paruam esse culpam eum sibi nolle regnare, in cuius solius regno recte, beate, semperque uiuitur.



CAPUT XX.

Iam illud ultimum, quod Faustus posuit, insidians ueteribus Libris tanquam uituperantibus Deum, quod minetur gladium, quo nemini parcat, nec iusto, nec peccatori, cum pagano exponeretur quomodo accipiendum sit, fortassis nec Nouo nec ueteri Testamento resisteret, eique placeret similitudo euangelica, que istis, qui se christianos haberi uolunt, aut non apparet ut cecis, aut displicet ut peruersis. Summus quippe ille uitis agricola  aliter parat falcem sarmentis fructuosis, aliter infructuosis: tamen non parcit, nec probis, nec reprobis; illis purgandis, illis amputandis. Nullus enim hominum est tanta iustitia preditus, cui non sit necessaria tentatio tribulationis, uel ad perficiendam, uel ad confirmandam, uel ad probandam uirtutem: nisi forte nec Paulum isti apostolum inter iustos numerant, qui quamuis humiliter et ueraciter sua preterita peccata fateatur, tamen se ex fide Iesu Christi iustificatum gratias agit . An uero illi parcebat ille, quem uani non intelligunt dicentem, Non parcam, nec iusto, nec peccatori? Audiant ergo ipsum; Et ne magnitudine, inquit, reuelationum extollar, datus est mihi stimulus carnis, angelus satane, qui me colaphizet: propter quod ter Dominum rogaui, ut auferret eum a me, et dixit mihi: sufficit tibi gratia mea; nam uirtus in infirmitate perficitur . Ecce nec iusto parcebat, ut eius uirtutem in infirmitate perficeret, qui ei dederat colaphizantem angelum satane: nisi dicitis quod eum diabolus dederit. Diabolus ergo agebat, ne magnitudine reuelationum Paulus extolleretur, et ut uirtus eius perficeretur. Quis hoc dixerit? Ab illo igitur traditus erat iustus colaphizandus angelo satane, qui per eum tradebat et iniustos ipsi satane: de quibus idem dicit, Quos tradidi satane, ut discant non blasphemare . Iamne intelligitis quomodo ille desuper non parcat, nec iusto, nec peccatori? An quia illic gladius nominatus est, amplius exhorrescitis? Aliud est enim colaphizari, aliud occidi. Quasi uero non diuersis mortium generibus prostrata sint martyrum millia, aut hoc reuera persecutores in potestate haberent, nisi eis desuper data esset ab illo qui dixit, Non parcam, nec iusto, nec peccatori; cum ipse Dominus martyrum, cui Filio [1 1Kb] proprio non pepercit , apertissime Pilato dicat, Non haberes in me potestatem, nisi data tibi esset desuper . Has pressuras persecutionesque iustorum dicit idem Paulus exemplum esse iudicii Dei . Que sententia latius ab apostolo Petro manifestatur, sicut supra commemoraui, ubi ait, tempus esse ut iudicium incipiat a domo Domini. Et si initium, inquit, a nobis, qualis finis erit eis qui non credunt Dei Euangelio? Et  si iustus uix saluus erit, peccator et impius ubi parebunt ? Hinc enim intelligitur quomodo non parcatur impiis, tanquam sarmentis precisis ad combustionem; quando iustis non parcitur propter perficiendam purgationem. Nam et ipse Petrus testatur hec illius uoluntate fieri, qui in Libris ueteribus ait, Non parcam, nec iusto, nec peccatori. Dicit enim et ipse: Melius est bene facientes, si uelit Spiritus Dei, pati, quam male facientes . Cum ergo ex uoluntate Spiritus Dei patiuntur bene facientes, non parcitur iustis; cum autem male facientes, non parcitur peccatoribus: secundum illius tamen uoluntatem fit utrumque, qui ait, Non parcam, nec iusto, nec peccatori; illum flagellando ut filium, illum puniendo ut impium.



CAPUT XXI.

Ecce ostendi, quantum potui, nos non colere uersatum ex eterno in tenebris Deum; sed eum qui lux est, et tenebre in eo non sunt ulle , atque in se ipso habitat lucem inaccessibilem , cuius lucis eterne candor est ceterna Sapientia . Nec lucis inopinate admiratorem: sed lucis facte creatorem, ut subsisteret; approbatorem, ut maneret. Nec ignarum futuri: sed mandatorem precepti, et damnatorem delicti; ut aduersus inobendientiam iuste prolata uindicta presentes cerceret, futurosque terreret. Nec improuidum nesciendo querentem: sed interrogando iudicantem. Nec inuidum ac timentem: sed ab eterna uita, que iuste obedienti datur, preuaricatorem iuste prohibentem. Nec sanguinis et adipis appetentem: sed carnali populo congruis sacrificiis impositis, per quasdam figuras uerum sacrificium promittentem. Nec liuida perturbatione, sed tranquilla bonitate zelantem, ne uni Deo debens anima castitatem, per multos falsos corrupta et prostituta turpetur. Nec ira uelut humana, turbide seuientem; sed alia diuina [1 1Kb] , seuere iusta retribuentem, que non propter ulciscendi libidinem, sed propter iudicandi uigorem certo usu locutionis ira nominatur. Nec ob leuia uel nulla commissa hominum millia perimentem: sed equissimo examine per temporales mortalium mortes utilitatem timoris sui populis imponentem. Nec sine ullo delectu ceca confusione iustos peccatoresque punientem: sed iustis salubrem correptionem propter perfectionem, peccantibus autem debitam seueritatem propter equitatem distribuentem. Unde uos apparet, Manichei, suspicionibus uestris esse deceptos, cum male intelligendo Scripturas nostras, uel malos intellectores experiendo, falsa de Catholicis creditis; ac sic relicta sana doctrina, conuersi ad sacrilegas fabulas, nimiumque peruersi et alienati a societate sanctorum, nec ex Nouo Testamento corrigi uultis, unde talia proferimus, qualia in uetere arguitis. Unde fit ut aduersus uos, sicut aduersus Paganos, utrumque Testamentum defendere compellamur.



CAPUT XXII.

Sed facite aliquem prorsus carnaliter ita desipientem, ut Deum colat, non qualem  colimus, qui unus et uerus est; sed qualem nos colere dicitis, qui uestris uel calumniis uel suspicionibus fictus est: nonne etiam iste meliorem colit quam uos? Queso enim, aduertite et qualescumque oculos aperite: neque enim opus est magno acumine ingenii, ut hoc quod dicam, perspici possit; omnes prudentes imprudentesque appello: audite, aduertite, iudicate. Quanto enim melius deus uester ex eternitate uersatus esset in tenebris, quam ceternam sibi et cognatam lucem mersisset in tenebras? Quanto melius exortam sibi nouam lucem ad fugandas tenebras miratus laudaret, quam irruentes sibi ueteres tenebras nisi sua luce contenebrata, euitare non posset? Infelix, si perturbatus; crudelis, si securus hoc fecit. Melius enim certe a se factam lucem uideret, et miraretur bonam [1 1Kb] , quam a se genitam faceret malam: que sic ab eo repulit tenebras inimicas, ut ei fieret inimica. Hoc enim culpe imputabitur damnandis in globo illis reliquiis, quod errare se a priore lucida sua natura passe sunt, et inimice lumini sancto exstiterunt: quod antequam eis accideret, ex eternitate, si nesciebant hoc sibi futurum, eternas ignorantie tenebras; si autem sciebant, eternas timoris tenebras patiebantur. Ecce uere pars et substantia dei uestri in suis tenebris ex eternitate uersata est: nec postea lucem nouam mirata est, sed alias tenebras alienas [2 1Kb] , quas semper timebat, incurrit. Porro ipse Deus, cuius illa pars erat, si eidem parti sue futurum tantum malum timebat, etiam ipsum occupauerant timoris tenebre: si autem hoc futurum nesciebat, ignorantie tenebris cecabatur: si autem hoc parti sue futurum sciebat, et non timebat, peiores sunt tenebre tante crudelitatis, quam uel ignorantie uel timoris: neque enim habebat deus uester quod in ipsa carne, quam non a Deo, sed ab Hyle factam dementissime creditis, sic laudat Apostolus, Si patitur unium membrum, compatiuntur omnia membra . Sed non accusamus [3 1Kb] : presciebat, timebat, dolebat, sed quid faceret non habebat. In his ergo sue miserie tenebris ex eternitate uersatus est: nec postea nouam lucem, que ab illo tenebras, fugaret, miratus est; sed alias tenebras, quas semper timuit, magno malo sue lucis expertus est. Quanto melius, non dicam preceptum daret sicut Deus, sed preceptum acciperet sicut homo; quod bono suo custodiret, malo suo contemneret, in utroque tamen motu animi libera uoluntate uteretur, potius quam contra uoluntatem ad contenebrandam lucem suam ineuitabili necessitate premeretur? Nam illud multo utique melius esset, ut preceptum daret humane nature quam peccaturam esse nesciret, quam naturam suam diuinam [4 1Kb] necessitate pressus peccare compelleret. Euigilate, et dicite nobis quomodo uincit [5 1Kb] tenebras, quem uincit necessitas. Hec iam erat apud illum hostis maior, a qua  uictus et iussus cum minore pugnauit. Quanto melius nesciret quo ab eius facie fugisset Adam, quam ipse primo a facie dure ac dire necessitatis, et postea a facie diuerse atque aduerse gentis quo fugeret non haberet? Quanto melius nature humane inuideret uitam beatam, quam naturam diuinam daret in miseriam: desideraret sanguinem et adipem sacrificiorum potius, quam ipse toties etiam idolis mactaretur, mixtus adipi et sanguini omnium uictimarum: perturbaretur zelo, si illa sacrificia et diis aliis offerrentur, potius quam ipse ligatus, non solum in omnibus fructibus [1 1Kb] , uerum etiam in omnibus carnibus, per omnes aras, omnibus demonibus offerretur? Quanto melius uel humana indignatione commotus ac turbidus peccantibus et suis et alienis irasceretur, quam ipse non solum in omnibus irascentibus, sed etiam in omnibus timentibus turbaretur, in peccantibus omnibus coinquinaretur, in damnatis omnibus puniretur; ubique ligatus ex illa sua parte, quam ad tale dedecus innocentem ipse damnauit, ut per illam uinceret quod timebat; etiam ipse sub tam exitiosa necessitate damnatus, ut ei damnata pars eius posset ignoscere, si cum iam miser sit, uel humilis esset? Nunc autem quis ferat reprehendi a uobis Deum irascentem suis alienisque peccantibus, cum deus quem fingitis, membra sua, que coactus cegit ire in fauces peccati, postea damnet in globo? Quod quidem cum faciet, ut dicitis, iram non habebit. Sed miror si frontem habebit inferendo in eos quasi uindictam, a quibus petere deberet ueniam, et dicere: Obsecro, ignoscite, membra mea estis; quando ego in uos istud, nisi uictus necessitate, facere possem? Scitis et uos, quod tunc quando uos huc misi, horrendus hostis eruperat: quod autem nunc uos hic illigo, timeo ne rursus erumpat. Iam certe etiam illud fatemini, multo melius esse hominum millia ob nullam uel leuem culpam temporali morte interficere, quam membra sua, id est, membra Dei, substantiam Dei, et plane Deum, et in peccati uoraginem tradere, et pene sempiterne colligatione damnare. Si enim esset illis membris peccandi uel non peccandi liberum arbitrium: quanquam de substantia Dei, que uere substantia Dei est, ac per hoc omnino incommutabilis, quemadmodum hoc dicatur, non inuenitur. Deus enim omnino peccare non potest, sicut negare se ipsum non potest : homo autem potest peccare, et Deum negare; sed si nolit, non facit: si ergo istis membris dei uestri, uelut anime humane ac rationali, esset, ut dixi, peccandi uel non peccandi liberum uoluntatis arbitrium, recte fortasse pro grauibus criminibus illo globi supplicio plecterentur: nunc autem libertatem uoluntatis illas particulas habuisse, dicere non potestis, quam totus deus ipse non habuit: quia si eas non mitteret in peccatum, totus a tenebrarum gente peruasus peccare cogeretur: quod si cogi non possent, peccauit, cum eas eo misit ubi cogi possent; et ideo magis ipse illo uelut parricidali culeo dignus, qui hoc fecit libero imperio, quam  ille que obtemperando illuc ierunt, ubi recte uiuendi arbitrium liberum perdiderunt. Si autem ad peccandum et ipse inuasus atque possessus cogi posset, nisi per sue partis primo flagitium, deinde supplicium, sibi prouidisset, nullaque fuit in deo uestro, nec in eius partibus libera uoluntas: non se fingat iudicem, sed agnoscat reum; non quia passus est quod nolebat, sed quia se simulat iusta retribuere, damnando eos quos nouit malum passos esse potius, quam fecisse: quod ad hoc tantum simulat, ne uictus inueniatur; quasi aliquid prosit alicui misero, si felix aut fortunatus uocetur. Nempe iam et hoc melius erat, ut deus uester sine ullo equitatis examine hominibus nec iustis nec peccatoribus parceret , quam in membra sua sic seuiret: ut parum sit quod ea inexpiabiliter uenenanda [1 1Kb] hostibus obtulit, nisi etiam falso crimine iniquitatis accuset. Que ideo merito dicit pendere tam immane ac sine fine supplicium, quod errare se a priore sua lucida natura passa sunt, et inimica lumini sancto exstiterunt. Unde, nisi quia, ut ipse dicit, ita erant inuiscerata prime auiditati principum tenebrarum, ut originem suam recolere, seque ab hostili natura discernere non ualerent? Ergo anime huiusmodi nichil mali ipse fecerunt, sed innocentes tantum malum perpesse sunt. Quo faciente, nisi illo primitus, qui ut a se in tantum malum procederent, imperauit? Peiorem ergo experte sunt patrem, quam hostem. Pater enim eas ad tantum malum misit; hostis autem tanquam bonum appetiuit, cupiens perfrui, non nocere: ille sciens nocuit, ille nesciens. Sed deus infirmus atque inops aliter sibi consulere non ualebat, prius aduersus hostem improbum, et post aduersus inclusum. Saltem ergo non accuset eas, quarum obedientia tutus est, quarum morte securus est. Si enim coactus est preliari, numquid et calumniari? Nam quando se errare a priore sua lucida natura passe sunt et inimice lumini sancto exstiterunt, ad hoc utique ab hoste coacte sunt, cui si resistere non ualuerunt, innocentes damnantur: si autem ualuerunt, nec uoluerunt, quid adhuc tam fabulose inducitis naturam mali, cum a propria uoluntate sit origo peccati? Hoc enim certe sua culpa, non ui aliena fecerunt, quod cum possent malo resistere, noluerunt. Quod enim [2 1Kb] si facerent, bene facerent; si autem non facerent, grauiter immaniterque peccarent: si potuerunt, et non fecerunt, utique noluerunt. Si ergo noluerunt, uoluntatis crimen est, non necessitatis. A uoluntate igitur initium peccati: unde autem initium peccati, inde initium mali, uel faciendi contra iustum preceptum, uel patiendi secundum iustum iudicium. Proinde nulla causa est cur querentes unde sit malum, irrueritis in huius erroris tam magnum malum, ut naturam tot bonis abundantem, naturam mali diceretis; et in natura summi boni ante commixtionem  nature mali, horrendum necessitatis malum poneretis. Et huius enim erroris uestri causa superbia est, quam non habebitis, si nolitis: sed uos dum uultis illud quo irruistis, quoquo modo defendere, aufertis originem peccati a uoluntatis arbitrio, et ponitis in uana et falsa fabula naturam mali. Ac per hoc restat ut dicatis etiam illas animas in horribili globo eterna colligatione damnandas, non uoluntate, sed necessitate inimicas lumini sancto exstitisse; talemque deum uestrum iudicem constituatis, apud quem nichil prodesse possitis eis, quarum causam demonstrata necessitate defenditis; et talem regem, a quo fratribus uestris, filiis et membris illius, quorum inimicitias aduersus uos et ipsum, non uoluntate, sed necessitate exstitisse perhibetis, nec indulgentiam impetrare ualeatis. O immanissimam crudelitatem! nisi quod conuertitis uos ad ipsius defensionem, ut eum quoque ista quod necessitate faciat excusetis. Si ergo possetis inuenire alterum iudicem, qui liber uinculo necessitatis moderator existeret equitatis; istum certe in illo globo non forinsecus figeret, sed cum ipso terribili hoste intus includeret. Cur enim non iuste prior sit ad penam damnationis, qui prior est ad crimen necessitatis? Quanto ergo melius eligeretis deum in comparatione peioris, non qualem colimus, sed qualem nos colere uel fingitis uel putatis, qui sine ullo equitatis examine, sine ulla distinctione damnationis et discipline, non parceret seruis suis [1 1Kb] , nec iusto nec peccatori, potius quam non parceret membris suis, uel innocentibus, si necessitas crimen non est; uel illi obtemperando factis nocentibus, si et necessitas crimen est: ut ab illo in eternum damnarentur, cum quo uel simul absolui, si post uictoriam respiraret libertas, uel simul damnari debuerunt, si et post uictoriam tantum saltem ualeret necessitas, ut aliquid ualeret et equitas. Sicut autem deum, non illum uerum et summum quem colimus, sed alium nescio quem falsum confingitis, quem nos colere uel arbitramini uel calumniamini, qui tamen etiam ipse multo est melior deo uestro; ambo enim non sunt, et a uobis ambo finguntur: sed meliorem fingitis eum, quem tanquam nostrum accusatis, quam eum quem uestrum adoratis.



CAPUT XXIII.

Sic et Patriarchas et Prophetas non tales uituperatis, quales honorantur a nobis; sed quales Libris nostris non intellectis maleuola uanitate finxistis: quos tamen etiam ipsos quales fuisse suspicamini, parum est si dicam uestris Electis omnia Manichei mandata seruantibus, nisi etiam ostendam ipso deo uestro esse meliores: quod non aggrediar demonstrare, nisi prius sanctos patres nostros Patriarchas et Prophetas a criminationibus uestris, adiuuante me Domino, aduersum corda carnalia, perspicua ratione [2 1Kb] defendero. Et uobis quidem, Manichei, sic respondere sufficeret, ut etiam uitia que putatis nostrorum, laudibus uestrorum preponenda doceremus; addentes ad cumulum confusionis uestre, ut etiam deus uester  longe peior inueniretur hominibus, quales nostros patres fuisse iactatis. Sic ergo, ut dixi, uobis respondere sufficeret: sed quoniam nonnulli etiam preter uestra uaniloquia sua sponte commouentur, uitam Prophetarum in uetere Testamento comparantes uite Apostolorum in Nouo Testamento, nec ualentes discernere consuetudinem temporis illius quo promissio uelabatur, a consuetudine temporis istius quo promissio reuelatur; eis magis respondere compellor, qui uel temperantiam suam audent preferre Prophetis, uel nequitie sue querunt patrocinia de Prophetis.



CAPUT XXIu.

Qua in re hoc primum dico, illorum hominum non tantum linguam, uerum etiam uitam fuisse propheticam; totumque illud regnum gentis Hebreorum, magnum quemdam, quia et magni cuiusdam, fuisse prophetam. Quocirca quod ad eos quidem attinet, qui illic erant eruditi corde in sapientia Dei, non solum in iis que dicebant, sed etiam in iis que faciebant; quod autem ad ceteros ac simul omnes illius gentis homines, in iis que in illis uel de illis diuinitus fiebant, prophetia uenturi Christi et Ecclesie perscrutanda est. Omnia enim illa, sicut dicit Apostolus, figure nostre fuerunt .



CAPUT XXu.

Sic autem isti in quibusdam factis, a quorum altitudine longe sunt, reprehendunt tanquam libidinem Prophetarum, sicut nonnulli etiam sacrilegi Paganorum reprehendunt tanquam stultitiam uel potius tanquam dementiam Christi, quia tempore anni non congruo poma quesiuit in arbore ; aut puerilis cuiusdam fatuitatis affectum quod inclinato capite digito scribebat in terra, et cum hominibus interrogantibus respondisset, rursus hoc facere cepit . Nihil enim sapiunt, nec intelligunt in magnis animis quasdam uirtutes uitiis paruorum esse simillimas, nonnulla specie, sed nulla equitatis comparatione [1 1Kb] . Similes autem sunt qui in magnis ista reprehendunt, pueris imperitis in schola, qui cum pro magno didicerint, nomini numeri singularis uerbum numeri singularis esse reddendum, reprehendunt latine lingue doctissimum auctorem, quia dixit, Pars in frusta secant . Debuit enim, inquiunt, dicere, Secat. Et quia norunt Religionem dici, culpant eum quia geminata littera dixit, Relligione patrum . Unde non absurde fortasse dicatur, in genere suo, quantum distant schemata et metaplasmi doctorum a solecismis et barbarismis imperitorum, tantum distare figurata facta Prophetarum a libidinosis peccatis iniquorum: ac per hoc, sicut puer in barbarismo reprehensus, si de uirgilii metaplasmo se uellet defendere, ferulis cederetur; ita quisquis cum ancilla sue coniugis uolutatus, Abrahe factum, quod de Agar prolem genuerit, in exemplum defensionis assumpserit, utinam non plane ferulis, sed uel fustibus cercitus emendetur, ne cum ceteris adulteris eterno supplicio puniatur. Minime quidem ille res, iste autem magne sunt; nec ad hoc inde ducta similitudo est, ut schema  sacramento, et solecismus adulterio cequetur: uerumtamen proportione sui cuiusque generis, quod in illis locutionum quibusdam uirtutibus seu uitiis peritia uel imperitia, hoc in his morum quamuis longe in diuerso genere uirtutibus seu uitiis sapientia uel insipientia ualet.



CAPUT XXuI.

Quapropter, ne in queque laudanda uel uituperanda, accusanda uel defendenda, cercenda uel relaxanda, damnanda uel absoluenda, appetenda uel uitanda, temere irruamus, in quibus omnibus peccata seu recte facta uersantur, prius quid sit peccatum considerare debemus; tunc deinde inspicere facta Sanctorum, Libris conscripta diuinis, ut si qua et ipsorum peccata inuenerimus, ob quam utilitatem sint etiam ipsa condita litteris, memorieque mandata, diligenti quantum possumus ratione uideamus. Que autem repererimus stultis seu maleuolis uideri peccata esse que non sunt, nec tamen in eis eminent aliqua exempla uirtutum, hec quoque intueamur quam ob causam illis inserta sint Litteris, quas ad utilitatem uite presentis regende et future adipiscende conditas salubriter credimus. Porro autem quecumque in factis Sanctorum elucent documenta iustitie, nullus uel imperitorum dubitat debuisse conscribi. De illis ergo potest esse questio, que uel inaniter scripta uideri possunt, si nec recte facta apparent, nec peccata sunt; uel etiam perniciose, si peccata esse conuincuntur, ne ualeant ad imitationem, siue in ipsis libris reprehensa non sint, et ideo putari etiam possint non esse peccata; siue illic quoque reprehensa sint, sed sub facili spe uenie committantur, quia et in sanctis inuenta sunt.



CAPUT XXuII.

Ergo peccatum est, factum uel dictum uel concupitum aliquid contra eternam legem. Lex uero eterna est, ratio diuina uel uoluntas Dei, ordinem naturalem conseruari iubens, perturbari uetans. Quisnam igitur sit in homine naturalis ordo, querendum est. Constat enim homo ex anima et corpore: sed hoc et pecus. Nulli autem dubium est, animam corpori, naturali ordine preponendam. uerum anime hominis inest ratio, que pecori non inest. Proinde, sicut anima corpori, ita ipsius anime ratio ceteris eius partibus, quas habent et bestie, nature lege preponitur: inque ipsa ratione, que partim contemplatiua est, partim actiua, procul dubio contemplatio precellit. In hac enim et imago Dei est, qua per fidem ad speciem reformamur. Actio itaque rationalis contemplationi rationali debet obedire, siue per fidem imperanti [1 1Kb] , sicuti est quamdiu peregrinamur a Domino ; siue per speciem, quod erit cum similes ei erimus, quoniam uidebimus eum sicuti est , effecti etiam in spirituali corpore ex gratia eius equales Angelis eius , recepta stola prima immortalitatis et incorruptionis, qua induetur hoc mortale et corruptibile nostrum, ut absorbeatur mors in uictoriam  iustitia perfecta per gratiam. Quia et sancti ac sublimes Angeli habent contemplationem et actionem suam; id enim sibi agendum  imperant, quod ille quem contemplantur, iubet, cuius eterno imperio liberaliter, quia suauiter, seruiunt: nos uero, quorum corpus mortuum est propter peccatum, antequam uiuificet Deus et mortalia corpora nostra per inhabitantem Spiritum eius in nobis , pro modulo infirmitatis nostre secundum eternam legem qua naturalis ordo seruatur, iuste uiuimus, si uiuamus ex fide non ficta, que per dilectionem operatur : habentes in conscientia bona spem repositam in celis immortalitatis et incorruptionis, et ipsius perficiende iustitie usque ad quamdam ineffabiliter suauissimam saturitatem, quam in ista peregrinatione oportet esuriri ac sitiri, quamdiu per fidem ambulamus, non per speciem .



CAPUT XXuIII.

Quapropter hominis actio seruiens fidei seruienti Deo, refrenat omnes mortales delectationes, et eas cercet ad naturalem modum, meliora inferioribus ordinata dilectione preponens. Si enim nichil delectaret illicitum, nemo peccaret. Peccat ergo, qui delectationem illiciti relaxat potius quam refrenat. Est autem illicitum, quod lex illa prohibet, qua naturalis ordo seruatur. Utrum autem sit aliqua rationalis creatura, quam nichil possit illicitum delectare, magna questio est. Quod si est, non in eo genere factus est homo, nec illa natura angelica, que in ueritate non stetit: sed in eo genere ista rationalia facta sunt, ut inesset eis possibilitas frenandi delectationem ab illicito, quam non frenando peccauerunt. Magna est itaque et humana creatura, quandoquidem per eam possibilitatem instauratur, per quam si uoluisset, nec cecidisset. Magnus ergo Dominus, et laudabilis ualde , qui condidit eam. Condidit enim et inferiores, que non possunt peccare; condidit et meliores, que nolunt peccare. Bestialis enim natura non peccat, quia nichil facit contra eternam legem, cui sic subdita est, ut eius particeps esse non possit. Rursus angelica sublimis natura non peccat, quia ita particeps est legis eterne, ut solus eam delectet Deus, cuius uoluntati sine ullo experimento tentationis obtemperat. Homo autem, cuius propter peccatum tentatio est uita super terram , subdat sibi quod habet commune cum bestiis; subdat Deo quod habet commune cum Angelis: donec iustitia et immortalitate perfecta atque percepta, ab istis exaltetur, illis equetur.



CAPUT XXIX.

Mortales autem delectationes usque ad reparandam seu custodiendam istam mortalem salutem, siue uniuscuiusque hominis, siue ipsius humani generis, uel excitande uel relaxande sunt: ultra si prolapse fuerint, et contra temperantie rationem hominem non se regentem abripuerint, libidines erunt profecto illicite ac turpes, et digne doloribus emendari. Quod si etiam perturbatum rectorem in tantam uoraginem perdite consuetudinis mergant, ut uel inultas fore credens, confessionis et penitentie negligat medicinam, qua correctus emergat; uel peiore morte cordis contra illam eternam prouidentie legem blasphemum eis patrocinium defensionis  adhibeat, atque ita diem fungatur extremum: non iam emendatione, sed damnatione dignum lex illa irreprehensibilis censet.



CAPUT XXX.

Aeterna ergo lege consulta, que ordinem naturalem conseruari iubet, perturbari uetat, uideamus quid peccauerit, id est, quid contra istam legem fecerit pater Abraham in his que uelut magna crimina Faustus obiecit. Habende, inquit, prolis insana flagrans cupidine, et Deo, qui id iam sibi de Sara coniuge promiserat, minime credens, cum pellice uolutatus sit. Insana uero iste Faustus criminandi cupiditate cecatus, et heresis sue nefas prodidit, et Abrahe concubitum nesciens erransque laudauit. Sicut enim lex eterna, id est, uoluntas Dei creaturarum omnium conditoris conseruando naturali ordini consulens, non ut satiande libidini seruiatur, sed ut saluti generis prospiciatur, ad prolem tantummodo propagandam, mortalis carnis delectationem dominatu rationis in concubitum relaxari sinit: sic e contrario peruersa lex Manicheorum, ne deus eorum, quem ligatum in omnibus seminibus plangunt, in conceptu femine arctius colligetur, prolem ante omnia deuitari a concumbentibus iubet, ut deus eorum turpi lapsu potius effundatur, quam crudeli nexu uinciatur. Non igitur Abraham prolis habende insana cupiditate flagrabat, sed Manicheus prolis deuitande insana uanitate delirabat. Proinde ille nature ordinem seruans, nichil humano concubitu agebat, nisi ut homo nasceretur: iste peruersitatem fabule obseruans, nichil in quolibet concubitu timebat, nisi ne deus captiuaretur.



CAPUT XXXI.

Ubi autem Faustus in facto Abrahe uelut conscientiam culpat uxoris, ibi malo quidem animo et intentione uituperandi, sed tamen nesciens et nolens utrumque collaudat. Neque enim conscientiam suam flagitio coniugis miscuit, quo ille suam libidinem turpi et illicita uoluptate satiaret: sed etiam illa naturali ordine filios uolens, seque sterilem sciens, ancillaris uteri fecunditatem in usum iuris sui potestate licita uindicauit; non cedens uiro concupiscentis, sed iubens obedienti . Neque hoc inordinata superbia: quis enim nescit uxorem marito tanquam domino debere seruire? Sed quod ad membra corporis attinet, quibus sexus ipse distinguitur, Apostolus dicit, Similiter et uir sui corporis potestatem non habet, sed mulier : ut cum in ceteris actibus ad humanam pacem pertinentibus, mulier uiro debeat seruitutem, huius unius rei, qua sexus utriusque carnali sorte discernitur, et carnali commixtione concernitur, similem in se habeant potestatem, uir in uxorem, et uxor in uirum. Prolem igitur, quam de se habere Sara non poterat, de ancilla habere uoluit: ex eo tamen semine, ex quo et de se, si posset, habere debebat [1 1Kb] . Nunquam hoc faceret mulier, si in corpore uiri carnali concupiscentia teneretur; zelaret enim potius pellicem, non faceret matrem: nunc uero propterea sic propagandi  uoluntas pia fuit, quia concumbendi uoluntas libidinosa [1 1Kb] non fuit.



CAPUT XXXII.

Illud sane defendi non potest, si Abraham, sicut Faustus obiecit, minime credens Deo, qui sibi iam prolem de Sara promiserat, de Agar suscipere uoluit. Sed apertissime falsum est: nondum hoc promiserat Deus. Recenseant Scripture illius superiora, qui uolunt; inuenient semini Abraham iam fuisse promissam terram et innumerabilis multitudinis abundantiam , nondum tamen fuisse patefactum quomodo illius seminis esset futura propagatio, utrum ex carne Abrahe, si de se ipse generaret; an ex uoluntate, si aliquem forte adoptaret: deinde si de carne ipsius, utrum ex Sara, an ex alia prorsus, nondum manifestatum fuit. Legant, inquam, qui uolunt, et inuenient Faustum aut falli imprudenter, aut fallere impudenter. Itaque Abraham, cum sibi uideret non nasci filios, et tamen semini suo factam promissionem teneret, primo de adoptione cogitabat. Hoc indicat, quod cum Deo loquens, ait de uernaculo suo, Hic heres meus erit: tanquam diceret, Quia de me ipso mihi semen non dedisti, in isto comple quod meo semini promisisti. Si enim semen cuiusque non appellaretur, nisi quod de eius carne nasceretur, nec nos appellaret Apostolus semen Abrahe , qui certe originem carnis ab illo non ducimus, sed imitatione fidei semen eius facti sumus, credentes in Christum, cuius caro ex illius carne propagata est. Tunc ergo Abraham audiuit a Domino, Non hic erit heres tuus; sed qui exiet de utero tuo, ipse erit heres tuus . Iam tunc [2 1Kb] adoptionis cogitatione sublata, cum de se ipso semen speraret Abraham, restabat incertum, utrum ex Sara, an ex alia: quod illi Deus occultare uoluit, donec prius ex ancilla uetus Testamentum figuraretur. Quid ergo mirum, si uidens Abraham sterilem uxorem, cupientem sibi prolem, quam parere ipsa non potuit, ex famula sua et ex marito prouenire, non sue carnali cupiditati cessit, sed coniugali potestati obtemperauit; credens hoc Saram ex Dei nutu uoluisse, qui iam ex se ipso illi heredem promiserat, sed ex qua femina non predixerat? Frustra igitur Faustus ad obiiciendum hoc crimen insanus insiluit, tanquam infidelem Abraham infideliter arguens. Cetera enim cecitate non credendi nec ualuit intelligere, hoc autem libidine calumniandi neglexit et legere.



CAPUT XXXIII.

Quod autem iustum et fidelem uirum matrimonii sui infamissimum nundinatorem appellans, auaritie ac uentris causa duobus regibus Abimelech et Pharaoni diuersis temporibus Saram coniugem suam sororem mentitum, quia erat pulcherrima, in concubitum asserit uenditasse, non ore ueridico a turpitudine separat honestatem, sed ore maledico totum uertit in crimen. Hoc enim Abrahe factum lenocinio simile uidetur, sed non ualentibus ex illius eterne legis lumine a peccatis recte facta discernere:  quibus et constantia pertinacia uideri potest, et uirtus fiducie uitium putari audacie, et quecumque similiter obiiciuntur quasi non recte agentibus, a non recte cernentibus. Neque enim Abraham flagitio consensit uxoris, eiusque uendidit adulterium: sed sicut illa famulam suam non libidini mariti permisit [1 1Kb] , sed officio generandi ultro intulit, nequaquam turbato ordine naturali, ubi eius potestas erat, iubens potius obedienti, quam cedens concupiscenti; sic et ipse coniugem castam et casto corde sibi coherentem, de cuius animo, ubi pudicitie uirtus habitabat, nullo modo dubitabat, tacuit uxorem, dixit sororem; ne se occiso, ab alienigenis atque impiis captiua possideretur; certus de Deo suo quod nichil eam turpe ac flagitiosum perpeti sineret. Nec eum fides ac spes fefellit: namque Pharao territus monstris, multisque propter eam malis afflictus, ubi eius esse uxorem diuinitus didicit, illesam cum honore restituit; Abimelech autem somnio commonitus atque edoctus, similiter fecit .



CAPUT XXXIu.

Nonnulli quidem, non calumniosi et maledici, sicut Faustus, sed eisdem Libris honorem debitum deferentes, quos iste uel non intelligendo reprehendit, uel reprehendendo non intelligit, cum hoc Abrahe factum considerarent, uisum est eis quod a firmitate fidei subdefecerit atque titubauerit, et timore mortis, sicut Dominum Petrus , ita iste negauerit uxorem. Quod si ista necesse esset intelligi, peccatum hominis agnoscerem; nec ideo cuncta eius merita deleta atque oblitterata censerem, sicut nec illius apostoli: quanquam culpa non sit equalis, negare uxorem, et negare Saluatorem. Nunc uero cum habeam quod intelligam, ne hoc intelligam, nulla causa cogor temeritate labi ad reprehendendum, quem nemo conuincit timore lapsum fuisse ad mentiendum. Neque enim utrum eius uxor esset interrogatus, non esse respondit: sed cum ab eo quereretur quid ei esset illa mulier, indicauit sororem, non negauit uxorem: tacuit aliquid ueri, non dixit aliquid falsi.



CAPUT XXXu.

An usque adeo desipimus, ut hic Faustum sequamur, qui ait sororem mentitum, quasi genus Sare aliunde didicerit, cum id sancta Scriptura non aperuerit? Puto iustum esse ut in ea re, quam nouerat Abraham, nos autem non nouimus, Patriarche potius credamus loquenti quod scit, quam Manicheo criminanti quod nescit. Cum igitur Abraham eo tempore uiueret in rebus humanis, quo quidem iam fratres ex utroque aut ex altero uel altera parente natos necti coniugio non licebat, filios autem fratrum aliosque longinquiore gradu generis consanguineos, nulla lege, nulla potestate prohibita consuetudo iungebat; quid mirum si sororem suam, id est, ex patris sui sanguine procreatam habebat uxorem? Nam hoc ipse reddenti sibi eam regi dixit de patre esse sororem, non de matre: ubi certe ut sororem mentiretur, nullo iam timore cogebatur, quando ille uxorem  eius esse didicerat, et eam diuinitus territus cum honore reddebat. Fratres autem siue sorores generali nomine consanguineos uel consanguineas solere apud ueteres appellari, Scriptura testatur. Nam et Tobias dicit Deo, cum oraret antequam misceretur uxori, Et nunc, Domine, tu scis quoniam non luxurie causa accipio sororem meam : cum esset illa non ex concubitu eiusdem patris, nec ex eodem matris utero, sed ex eadem stirpe cognationis exorta . Et Loth frater Abrahe dicitur , cum patruus eius esset Abraham : ex qua uocabuli consuetudine etiam fratres Domini uocantur in Euangelio, non utique quos Maria uirgo pepererat, sed ex eius consanguinitate omnes propinqui .



CAPUT XXXuI.

Dicet aliquis: Cur non potius ita de Deo suo presumpsit Abraham, ut fateri non timeret uxorem? Neque enim Deus ab illo mortem non poterat repellere quam timebat, eumque cum coniuge sua ab omni pernicie in illa peregrinatione tutari, ut nec uxor eius, quamuis esset pulcherrima, appeteretur ab aliquo, nec propter illam ipse necaretur. Poterat sane hoc efficere Deus: quis ita sit demens ut hoc neget? Sed si interrogatus Abraham, illam feminam indicaret uxorem, duas res tuendas committeret Deo, et suam uitam, et coniugis pudicitiam. Pertinet autem ad sanam doctrinam, quando habet quod faciat homo, non tentare Dominum Deum suum . Neque enim et ipse Saluator non poterat tueri discipulos suos, quibus tamen ait: Si uos persecuti fuerint in una ciuitate, fugite in aliam . Cuius rei prior exemplum prebuit. Nam cum potestatem haberet ponendi animam suam, nec eam poneret, nisi cum uellet , in Aegyptum tamen infans portantibus parentibus fugit : et ad diem festum non euidenter, sed latenter ascendit, cum alias palam loqueretur Iudeis irascentibus et inimicissimo animo audientibus, nec tamen ualentibus in eum mittere manus, quia nondum uenerat hora eius : non cuius hore necessitate cogeretur mori, sed cuius hore opportunitate dignaretur occidi. Qui ergo palam docendo, et arguendo et tamen inimicorum rabiem ualere in se aliquid non sinendo, Dei demonstrabat potestatem; idem tamen fugiendo et latendo hominis instruebat infirmitatem, ne Deum tentare audeat, quando habet quod faciat, ut quod cauere oportet euadat. Neque enim et apostolus Paulus desperauerat adiutorium protectionemque diuinam, fidemque perdiderat, quando per murum in sporta submissus est, ut inimicorum manus effugeret . Non ergo in Deum non credendo sic fugit: Sed Deum tentando sic fugere noluisset [1 1Kb] , cum sic fugere potuisset. Proinde cum inter ignotos propter excellentissimam pulchritudinem Sare, et eius pudicitia et mariti uita esset in dubio, nec utrumque tueri posset, Abraham, uerumtamen unum horum posset, id est, uitam; ne Deum suum tentaret, fecit  quod potuit: quod autem non potuit: illi commisit. Qui ergo se hominem occultare non ualuit, maritum se occultauit, ne occideretur; uxorem Deo credidit, ne pollueretur.



CAPUT XXXuII.

Quanquam scrupulosius disputari possit, utrum illius mulieris pudicitia uiolaretur, etiam si quisquam carni eius commixtus foret, cum id in se fieri pro mariti uita, nec illo nesciente, sed iubente permitteret, nequaquam fidem deserens coniugalem, et potestatem non abnuens maritalem; sicut ille adulter non fuit, quando uxoris obtemperans potestati, de ancilla prolem generare consensit  : sed propter uim principiorum, quia [1 1Kb] non ita duobus uiris uiuis ad concumbendum femina subditur, sicut due femine uni uiro; multo uerius et honestius illud accipimus, quod pater Abraham nec tentauit Deum, quando uite sue quantum potuit homo consuluit, et sperauit in Deum cui pudicitiam coniugis commendauit.



CAPUT XXXuIII.

Iam uero in hac re gesta atque in diuinis Libris posita fideliterque narrata, quem non delectet etiam factum propheticum perscrutari, et sacramenti ostium pia fide studioque pulsare, ut aperiat Dominus et ostendat quis tunc in illo figurabatur uiro, et cuius sit uxor que in hac peregrinatione atque inter alienigenas pollui macularique non sinitur, ut sit uiro suo sine macula et ruga? In gloriam [2 1Kb] quippe Christi recte uiuit Ecclesia, ut pulchritudo eius honori sit uiro eius, sicut Abraham propter Sare pulchritudinem inter alienigenas honorabatur: eique ipsi, cui dicitur in Canticis canticorum, O pulchra inter mulieres ! ipsius pulchritudinis merito reges offerunt munera; sicut Sare obtulit rex Abimelech, plus in ea mirans forme decus, quod amare potuit, et uiolare non potuit. Est enim et sancta Ecclesia Domino Iesu Christo in occulto uxor. Occulte quippe atque intus in abscondito secreto spirituali anima humana inheret uerbo Dei, ut sint duo in carne una: quod magnum coniugii sacramentum in Christo et in Ecclesia commendat Apostolus . Proinde regnum terrenum seculi huius, cuius figuram gerebant reges qui Saram polluere permissi non sunt, non expertum est nec inuenit Ecclesiam coniugem Christi, id est, quam fideliter illi tanquam principio uiro suo [3 1Kb] subdita cohereret, nisi cum uiolare tentauit, et diuino testimonio per fidem martyrum cessit, correptumque in posterioribus regibus honorauit munere, quam correptioni sue subdere in prioribus non eualuit. Nam quod tunc in eodem rege prius et posterius figuratum est, hoc in isto regno prioribus et posterioribus regibus adimpletur.



CAPUT XXXIX.


Cum autem dicitur de patre esse sororem Christi Ecclesiam, non de matre, non terrene generationis que euacuabitur, sed gratie celestis que in eternum manebit, cognatio commendatur. Secundum quam gratiam genus mortale non erimus, accepta potestate ut filii Dei uocemur et simus . Neque enim hanc gratiam de Synagoga matre Christi secundum carnem, sed de Deo patre percepimus. Hanc uero cognationem terrenam, que ad mortem temporaliter generat, uocans in aliam uitam ubi nullus moritur, negare nos Christus docuit, non fateri, cum discipulis ait: Ne uobis dicatis patrem in terra; unus est enim Pater uester qui in celis est . Cuius rei prebuit exemplum, quando et ipse dixit: Que mihi mater, aut qui fratres? Et extendens manum super discipulos, ait: Hi sunt fratres mei. Et ne quisquam in hoc uocabulo terrenam cognationem cogitaret, adiunxit, Et quicumque fecerit uoluntatem Patris mei, ipse mihi frater, et mater, et soror est : tanquam diceret, De Deo patre hanc cognationem appello, non de Synagoga matre. Ad eternam quippe uitam nunc uoco, ubi immortaliter natus sum; non ad temporalem, unde ut uocarem mortalis effectus sum.



CAPUT XL.

Quod ergo Ecclesia, cuius uxor sit occultatur alienigenis, cuius autem soror non tacetur, hec interim causa facile occurrit, quia occultum et difficile ad intelligendum est, quomodo anima humana uerbo Dei copuletur, siue misceatur, siue quid melius et aptius dici potest, cum sit illud Deus, ista creatura. Secundum hoc enim sponsus et sponsa, uel uir et uxor, Christus et Ecclesia dicuntur. Qua uero cognatione sint fratres Christus et omnes sancti, gratia diuina, non consanguinitate terrena, hoc est, de patre, non de matre, et effabilius dicitur, et capacius auditur. Nam et inter se omnes sancti per eamdem gratiam fratres sunt: sponsus autem ceterorum societati [1 1Kb] nullus illorum est. Proinde Christum, quamuis excellentissime iustitie atque sapientie, tamen hominem multo facilius et procliuius alienigene crediderunt, non quidem falso, quod homo esset: sed quomodo etiam Deus esset ignorauerunt. Hinc et Ieremias: Et homo, inquit, est, et quis agnoscet eum ? Et homo est; quia proditur quod frater est. Et quis agnoscet eum? quia occultatur quod sponsus est. Hec de patre Abraham aduersum impudentissimam et imperitissimam et calumniosissimam Fausti uocem satis dicta sint.



CAPUT XLI.

Loth autem frater eius iustus et hospitalis in Sodimis, et ab omni Sodomitarum contaminatione purus atque integer, ex illo incendio quod erat similitudo futuri iudicii, meruit saluus euadere; typum gestans corporis Christi, quod in omnibus sanctis et nunc inter iniquos atque impios gemit, quorum factis non consentit, et a quorum commixtione in seculi fine liberabitur, illis damnatis  supplicio ignis eterni. Sicut autem aliud genus hominum in eius uxore figuratum est, eorum scilicet qui per gratiam Dei uocati, retro respiciunt; non sicut Paulus, qui ea que retro sunt obliuiscitur, et in ea que ante sunt extenditur . Unde et ipse Dominus, Nemo, inquit, imponens manum super aratrum, et respiciens retro, aptus est regno celorum . Nec illud exemplum tacuit, quo nos tanquam sale condiret, ut non fatui negligeremus, sed prudentes caueremus hoc malum. Unde et illa, ut hoc admoneret, in statuam salis conuersa est. Nam cum preciperet ut se quisque perseuerantissima anteriorum intentione ab iis que retro sunt eriperet, Mementote, inquit, uxoris Loth . Sic etiam in ipso Loth, quando cum eo filie concubuerunt, non illud quod cum a Sodomis liberatus est, sed aliud aliquid figuratum est. Nam tunc ille ipse Loth future Legis uidetur gestasse personam, quam quidam ex illa procreati et sub Lege positi, male intelligendo quodam modo inebriant [1 1Kb] , eaque non legitime utendo infidelitatis opera pariunt. Bona est enim Lex, ait Apostolus, si quis ea legitime utatur .



CAPUT XLII.

Nec ideo tamen hoc factum uel ipsius Loth uel eius filiarum iustificamus, quia significauit aliquid quod futuram quorumdam peruersitatem prenuntiaret. Aliud enim ille ut hoc facerent intenderunt, aliud Deus qui hoc fieri permisit, ut etiam inde aliquid demonstraret, manente recto iudicio suo super peccatum hominum tunc presentium, et uigilante prouidentia sua pro significatione futurorum. Proinde illud factum cum in sancta Scriptura narratur, prophetia est: cum uero in illorum uita qui hoc commiserunt consideratur, flagitium est.



CAPUT XLIII.

Nec rursus tanta reprehensione atque accusatione res digna est, quantam in eam Faustus inimicus et cecus euomuit. Consulitur enim eterna lex illa ordinem naturalem conseruari iubens, perturbari uetans, et non ita de hoc facto iudicat, ac si ille in filias nefaria libidine exarserit, ut earum incestato corpore frueretur, aut eas haberet uxores: sed nec de illis feminis, ac si in sui patris carnem exsecrabili amore flagrassent. Ratio quippe iustitie non tantum quid factum sit, uerum etiam quare factum sit intuetur, ut ex causis suis facta pendentia libramento equitatis examinet. Cum igitur ille ad conseruationem generis prolem quererent, qui utique [2 1Kb] in eis humanus erat et naturalis affectus, nec se crederent inuenire posse alios uiros, uelut exusto illa conflagratione orbe terrarum, neque enim discernere poterant quousque ignis ille seuierit, miscere se patri uoluerunt. Potius quidem nunquam esse matres, quam sic uti patre debuerunt: uerumtamen multum interest, quod ea causa use sunt, quam si concupiscentia tam funeste uoluptatis uterentur.



CAPUT XLIu.

Ab illo autem opere ita patrem abhorrere sentiebant, ut id se impleturas esse non  crederent, nisi eius ignorantiam procurarent. Namque, ut scriptum est, inebriauerunt eum, et se nescienti miscuerunt . Quapropter culpandus est quidem, non tamen quantum ille incestus, sed quantum illa meretur ebrietas. Nam et hanc lex eterna condemnat; quia cibum et potum ad ordinem naturalem non nisi gratia conseruande salutis admittit. Quamuis ergo inter ebriosum et ebrium plurimum intersit: nam nec ebriosus semper est ebrius, nec quisquis aliquando ebrius, consequenter ebriosus est: tamen in homine iusto huius ipsius, etsi non ebriositatis, at certe ebrietatis causa querenda est. Quid enim tandem cogebat ut filiabus suis crebra uina miscentibus, aut fortasse nec mixta crebro porrigentibus, consentiret aut crederet [1 1Kb] ? An ad hoc filias nimiam tristitiam fingentes ita uoluit consolari, ut illius destitutionis et materni luctus dolor de cogitatione mentis ebrie fugaretur, etiam ipsas tantumdem bibere existimans, et aliqua fraude agentes ne biberent? Sed etiam talem tristibus suis adhibere consolationem quomodo uirum iustum decuerit, non uidemus. An aliqua Sodomitarum arte pessima etiam paucis poculis patrem sic inebriare potuerunt, ut illud peccatum cum ignorante, uel potius de ignorante committerent? Sed mirum si hoc Scriptura diuina tacuisset, uel seruum suum Deus sine aliquo uoluntatis eius uitio perpeti sineret.



CAPUT XLu.

Nos tamen Scripturas sanctas, non hominum peccata defendimus. Non sic autem de huius facti purgatione satagimus, quasi hoc Deus noster aut fieri iusserit, aut factum approbauerit; aut ita iusti homines in illis Libris appellentur, ut si uoluerint peccare, non possint. Cum ergo in Litteris quas isti reprehendunt, Deus huic facto nullum iustitie testimonium perhibuerit, qua dementia temeritatis hinc illas Litteras accusare contendunt, cum aliis earum locis apertissime inueniantur diuinis preceptis ista prohiberi? Unde in illa re gesta de opere filiarum Loth narrata ista sunt, non laudata. Quedam uero enuntiato iudicio Dei, quedam tacito narrari oportuit: ut quando promitur quid inde iudicauerit Deus, instruatur nostra imperitia; quando autem tacetur, uel exerceatur peritia, ut quod alibi didicimus recolamus; uel excutiatur pigritia, ut quod nondum nouimus inquiramus. Deus ergo, qui nouit et de hominum opere malo facere opera bona, gentes quas uoluit, ex illo semine propagauit, non Scripturas suas propter hominum peccata damnauit. Prodidit quippe ista, non fecit; et cauenda admonuit, non imitanda proposuit.



CAPUT XLuI.

Mirabili sane impudentia [2 1Kb] Faustus Isaac quoque filium Abrahe criminatus est, quod Rebeccam, que uxor erat, sororem finxerit . Genus enim Rebecce non tacitum est, et eam per notissimam propinquitatem sororem eius fuisse manifestum est . Ut autem taceret uxorem, quid mirum, aut quid paruum, si imitatus  est patrem; cum eadem iustitia defendatur, qua pater eius de simili obiecto inculpatus inuentus est? Que igitur pro Abraham, quod ad hanc rem attinet, aduersus criminantem Faustum diximus , eadem etiam pro Isaac filio eius ualent; que recensere non est difficile: nisi forte studiosorum aliquis querat, in cuius figure sacramento accipiendum sit, quod rex alienigena Rebeccam uiri sui coniugem tunc esse cognouit, quando eum cum illa ludentem uidit; quod non cognouisset, nisi cum coniuge ille sic luderet, quomodo cum ea que coniux non esset ludere non deceret. Quod cum sancti coniugati faciunt, non inaniter faciunt, sed prudenter: descendunt enim quodam modo ad feminei sexus infirmitatem, ut aliquid blanda hilaritate uel dicant uel faciant; non eneruantes, sed temperantes uirilem rigorem [1 1Kb] : quod tamen ei que uxor non est qui dixerit aut fecerit, turpis est. uerum hoc, quod ad mores humanitatis pertinet, dixerim, ne quisquam durus et sine affectu id ipsum pro crimine obiiciat sancto uiro, quod cum coniuge sua luserit. Tales enim homines inhumani si aliquem grauem uirum ludicrum aliquid garrientem pueris etiam paruulis uiderint, quo eorum lacteum sensum affabili et nutritoria facilitate permulceat, tanquam delirantem reprehendunt: obliti unde creuerint, aut ingrati quod creuerint. Quid autem sibi uelit in sacramento Christi et Ecclesie, quod tantus Patriarcha cum coniuge luserit, coniugiumque illud inde sit cognitum, uidet profecto quisquis, ne aliquid errando in Ecclesiam peccet, secretum uiri eius in Scripturis sanctis diligenter intuetur: et inuenit eum maiestatem suam, qua in forma Dei equalis est Patri, paulisper abscondisse in forma serui , ut eius capax esse humana infirmitas posset, eoque modo se coniugi congruenter aptaret. Quid enim absurdum, imo quid non conuenienter futurorum prenuntiationi accommodatum, si Propheta Dei carnale aliquid lusit, ut eum caperet affectus uxoris; cum ipsum uerbum Dei caro factum sit, ut habitaret in nobis ?



CAPUT XLuII.

Iam uero filio eius Iacob quod pro ingenti crimine quatuor obiiciuntur uxores , generali prelocutione purgatur. Quando enim mos erat, crimen non erat: et nunc propterea crimen est, quia mos non est. Alia enim sunt peccata contra naturam, alia contra mores, alia contra precepta. Que cum ita sint, quid tandem criminis est, quod de pluribus simul habitis uxoribus obiicitur sancto uiro Iacob? Si naturam consulas, non lasciuiendi, sed gignendi causa illis mulieribus utebatur: si morem, illo tempore atque in illis terris hoc factitabatur: si preceptum, nulla lege prohibebatur. Nunc uero cur crimen est, si quis hoc faciat, nisi quia et moribus et legibus hoc non licet? Que duo quisquis contempserit, etiamsi tantummodo causa generandi uti possit feminis pluribus, peccat tamen, et ipsam uiolat humanam societatem, cui necessaria est propagatio filiorum. Sed quia homines, aliter se habentibus  iam moribus et legibus, non possunt delectari uxorum multitudine nisi libidinis magnitudine, ideo errant et putant haberi omnino non potuisse uxores multas, nisi flagrantia concupiscentie carnalis et sordide uoluptatis. Comparantes enim, non alios quorum animi uirtutem prorsus nosse non possunt, sed, sicut ait Apostolus, semetipsos sibimetipsis , non intelligunt. Et quia ipsi etiamsi unam habuerint, ad eamdem non solo [1 1Kb] generandi officio ducti uiriliter accedunt, sed sepe ceundi stimulo uicti eneruiter pertrahuntur; quasi ueraciter sibi uidentur coniicere, quam maiore huiusmodi morbo per multas alii captiuentur, quando se uident in una temperantiam non posse seruare.



CAPUT XLuIII.

uerum nos eis qui hanc uirtutem non habent, ita de sanctorum uirorum moribus iudicium committere non debemus, sicut de ciborum suauitate ac salubritate iudicare febrientes non sinimus: potiusque illis ex sanorum sensu et precepto medicantium [2 1Kb] , quam ex eorum egritudinis affectione alimenta preparamus. Proinde isti si uolunt non false atque adumbrate, sed uere ac solide pudicitie capere sanitatem, diuine Scripture tanquam libris medicinalibus credant, non frustra tam magnum honorem sanctitatis tributum quibusdam uiris etiam plures uxores habentibus; nisi quia fieri potest ut imperator carnis animus tanta temperantie potestate prepolleat, ut genitalis delectationis motum insitum nature mortalium ex prouidentia generandi leges impositas non permittat excedere. Alioquin possunt isti, maledici potius calumniatores, quam ueridici iudices, etiam sanctos Apostolos accusare, quod non caritate generandi filios uite eterne, sed cupiditate laudis humane, populis tam multis Euangelium predicauerint. Neque enim deerat illis euangelicis patribus per omnes Christi Ecclesias fama preclara tot linguis laudantibus comparata: imo uero tanta aderat, ut maior hominibus ab hominibus honor et gloria deferri non debeat. Hanc in Ecclesia gloriam peruersa uoluntate Simon perditus concupiuit, quando ab eis pecunia uoluit cecus emere, quod illi diuina gratia eademque gratuita meruerunt . Huius auidus glorie fuisse intelligitur, quem se uolentem sequi Dominus in Euangelio reuocat dicens: uulpes foueas habent, et uolucres celi diuersoria; Filius autem hominis non habet ubi caput reclinet . uidebat enim eum dolosa simulatione tenebrosum et uentosa elatione iactatum, non habere fidei locum ubi se inclinantem doctorem humilitatis exciperet; quia in discipulatu Christi non illius gratiam, sed suam gloriam requirebat. Hoc amore glorie corrupti erant, quos Paulus apostolus notat, quod per inuidiam et contentionem non caste Christum annuntiarent: quibus tamen predicantibus gaudet Apostolus , sciens fieri posse ut dum illi sectantur humane glorie cupiditatem, tamen his auditis fideles nascerentur;  non ex eorum inuida cupiditate, qua se uolebant uel equari, uel anteponi apostolice glorie [1 1Kb] , sed per Euangelium, quod etiamsi non caste, tamen annuntiabant; ut de malo illorum Deus operaretur bonum: sicut fieri potest ut homo ad concubitum non ingrediatur uoluntate generandi, sed luxuriandi libidine rapiatur; et tamen nascatur homo, bonum Dei opus de fecunditate seminum, non de turpitudine uitiorum. Sicut ergo sancti Apostoli auditoribus admirantibus doctrinam suam condelectabantur, non auiditate consequende laudis, sed caritate seminande ueritatis; ita sancti Patriarche coniugibus excipientibus semen suum miscebantur, non concupiscentia percipiende uoluptatis, sed prouidentia propagande successionis: ac per hoc nec illos ambitiosos multitudo populorum, nec illos libidinosos multitudo faciebat uxorum. Sed quid de uiris loquar, quibus excellentissimum testimonium diuina uoce perhibetur, cum ipsas feminas satis eluceat nichil aliud in concubitu appetisse quam filios? Quippe ubi se minime parere uiderunt, famulas suas dederunt uiro suo [2 1Kb] , ut illas matres facerent carne, ipse fierent uoluntate.



CAPUT XLIX.

Nam et illud, quod mendacissima criminatione Faustus obiecit, habuisse inter se uelut quatuor scorta certamen, quenam eum ad concubitum raperet, ubi hoc legerit nescio, nisi forte in corde suo tanquam in libro nefariarum fallaciarum, ubi uere ipse scortabatur, sed cum serpente illo de quo Apostolus timebat Ecclesie, quam uirginem castam cupiebat uni uiro exhibere Christo, ne sicut Euam deceperat astutia sua, sic et illorum mentes a Christi castitate auertendo corrumperet . Ita enim huic serpenti amici sunt isti, ut eum prestitisse potius [3 1Kb] quam nocuisse contendant. Ipse plane Fausto persuasit, pectori adulterato falsitatis semina infundens, ut has male conceptas calumnias ore immundissimo pareret, et stilo audacissimo etiam memorie commendaret. Nulla enim ancillarum uirum Iacob ab altera rapuit, nulla de illius concubitu cum altera litigauit. Ideo magis ordo erat, quia libido non erat; et tanto firmius seruabantur coniugalis potestatis iura, quanto castius uitabatur carnalis cupiditatis iniuria. Quod enim et ab uxore conducitur, ibi uera nostra manifestatur assertio, ibi pro se aduersus maledicta Manicheorum ipsa ueritas clamat. Quid enim opus erat ut eum altera conduceret, nisi quia ordo alterius erat ut ad eam maritus intraret? Neque enim ad Liam nunquam accessisset [4 1Kb] , nisi eum conduxisset: sed utique iustis ad eam uicibus accedebat, de qua tot filios procreauerat, et cui obedierat ut etiam de ancilla procrearet, et de qua postea non conducente procreauit.  Sed tunc Rachel noctem habebat in ordine ut maneret cum uiro: tunc penes eam potestas illa erat, de qua per Apostolum uox certe Noui Testamenti non tacuit, dicens, Similiter et uir non habet potestatem sui corporis, sed mulier. Ideo iam cum sorore pacta erat, cui facta debitrix eam translegaret ad debitorem suum. Nam hoc nomine id appellat Apostolus: Uxori, inquit, uir debitum reddat . Cui ergo uir debitor erat, iam acceperat a sorore quod elegerat uoluntate, ut ei daret quod habebat in potestate.



CAPUT L.

Hic uero ille, quem Faustus tanquam impudicum clausis uel potius exstinctis oculis criminatur, si concupiscentie non iustitie seruus esset, nonne per totum diem in uoluptatem illius noctis estuaret, qua erat cum pulchriore cubiturus: quam certe amplius diligebat, et pro qua bis septenarium [1 1Kb] annorum laborem gratuitum penderat? Cum ergo iam die peracto in eius iret amplexus, quando inde a uerteretur, si talis esset, qualem Manichei nichil intelligentes opinantur? Nonne placito contempto mulierum, intraret potius ad speciosam suam, que illi noctem ipsam, non solum coniugis more, uerum etiam ordinis iure debebat? Uteretur potius ipse potestate maritali, quia et uxor non habet potestatem corporis sui, sed uir; et pro eo tunc seruitutis illarum uicissitudo faciebat: coniugali ergo potestate multo uincibilius uteretur, si forme desiderio uinceretur. Sed eo meliores femine inuenirentur, si ille pro filiis concipiendis, ipse autem pro concubitus sui uoluptate certaret. Itaque uir temperantissimus, et plane uir, quia tam uiriliter feminis utebatur, ut delectationi carnali non subiiceretur, sed dominaretur, magis quid deberet, quam quid ei deberetur attendit; nec ad propriam uoluptatem sua potestate abuti uoluit, sed illius debiti redditor quam exactor esse maluit. Unde consequens erat ut ei redderet, quam pro se id accipere illa cui debebatur elegit: quo earum placito pactoque comperto, cum repente atque inopinate a pulcherrima coniuge reuocaretur, et ad minus decoram uocaretur, non ira excanduit, non tristitia nubilatus est, non eneruiter blandus, ut sibi potius Rachel noctem redderet, inter ambas sategit: sed maritus iustus et prouidus pater, cum illas prolis curam gerere uideret, et ipse nichil aliud de concubitu quereret, earum uoluntati obtemperandum iudicauit, que sibi singillatim filios optabant; sue [2 1Kb] nichil minui, cui ambe pariebant. Tanquam diceret: uobis inter uos, ut uultis, cedite atque concedite quenam uestrum fiat mater: ego quid contendam, quando siue hinc siue inde nascenti non erit alius pater? Hanc profecto modestiam, hanc concupiscentie cercitionem, et in commixtione corporum coniugalium solum appetitum posteritatis humane, ut erat acutus Faustus, in illis Litteris et intelligeret et laudaret, nisi eius ingenium detestabili secta deprauatum, et quid reprehenderet quereret, et unam nuptialis conuentionis honestatem,  qua mares et femine liberorum procreandorum causa copulantur, hoc crimen maximum deputaret.



CAPUT LI.

Nunc iam defensis Patriarche moribus, refutatoque crimine quod nefarius error obiecit, de libero [1 1Kb] ut possumus, mysteriorum secreta rimemur, pulsemusque fidei pietate, ut nobis aperiatur a Domino, quid rerum figurauerint quatuor iste uxores Iacob, quarum due libere, due ancille fuerunt. uidemus enim Apostolum, in libera et ancilla quas habuit Abraham, duo Testamenta intelligere : sed ibi in una et una facilius apparet quod dicitur; hic autem due sunt et due. Deinde ibi ancille filius exheredatur, hic uero ancillarum filii simul cum filiis liberarum terram promissionis accipiunt: unde hic procul dubio aliquid aliud significatur.



CAPUT LII.

Quanquam enim duas liberas uxores Iacob ad Nouum Testamentum, quo in libertatem uocati sumus, existimem pertinere, non tamen frustra due sunt: nisi forte quia  due uite nobis in Christi corpore predicantur; una temporalis in qua laboramus, alia eterna in qua delectationem Dei contemplabimur. Istam Dominus passione, illam resurrectione declarauit. Admonent nos ad hoc intelligendum illarum etiam nomina feminarum. Dicunt enim quod Lia interpretatur Laborans, Rachel autem uisum principium, siue uerbum ex quo uidetur principium. Actio ergo humane mortalisque uite, in qua uiuimus ex fide, multa laboriosa opera facientes, incerti quo exitu proueniant ad utilitatem eorum quibus consulere uolumus, ipsa est Lia prior uxor Iacob: ac per hoc et infirmis oculis fuisse commemoratur. Cogitationes enim mortalium timide, et incerte prouidentie nostre . Spes uero eterne contemplationis Dei, habens certam et delectabilem intelligentiam ueritatis, ipsa est Rachel: unde etiam dicitur bona facie, et pulchra specie. Hanc enim amat omnis pie studiosus, et propter hanc seruit gratie Dei, qua peccata nostra, etsi fuerint sicut phenicium, tanquam nix dealbantur [2 1Kb] : Laban quippe interpretatur Dealbatio, cui seruiuit Iacob propter Rachel . Neque enim se quisquam conuertit sub gratia remissionis peccatorum seruire iustitie, nisi ut quiete uiuat in uerbo ex quo uidetur principium, quod est Deus: ergo propter Rachel, non propter Liam [3 1Kb] . Nam quis tandem amauerit in operibus iustitie laborem actionum atque passionum? Quis eam uitam propter seipsam expetiuerit? sicut nec Iacob Liam: sed tamen sibi nocte suppositam in usum generandi amplexus et fecunditatem eius expertus est. Dominus enim eam, quia per seipsam diligi non poterat, primo ut ad Rachel perueniretur, tolerari fecit, deinde propter filios commendauit. Ita  uero unusquisque utilis Dei seruus, sub dealbationis peccatorum suorum gratia constitutus, quid aliud in sua conuersione [1 1Kb] meditatus est, quid aliud corde gestauit, quid aliud adamauit, nisi doctrinam sapientie? Quam plerique se adepturos et percepturos putant statim ut se in septem preceptis legis exercuerint, que sunt de dilectione proximi, ne cuiquam homini noceatur; id est, Honora patrem et matrem, Non mechaberis, Non occides, Non furaberis, Non falsum testimonium dices, Non concupisces uxorem proximi, Non concupisces rem proximi : quibus quantum potuerit obseruatis, posteaquam homini pro concupita et sperata pulcherrima delectatione doctrine, per tentationes uarias, quasi per huius seculi noctem, tolerantia laboris adheserit, uelut pro Rachel Lia inopinata coniuncta sit; et hanc sustinet ut ad illam perueniat, si perseueranter amat, acceptis aliis septem preceptis: ac si dicatur ei, Serui alios septem annos pro Rachel; ut sit [2 1Kb] pauper spiritu, mitis, lugens, esuriens sitiensque iustitiam, misericors, mundicors, pacificus . uellet enim homo, si fieri posset, sine ulla tolerantia laboris, que in agendo patiendoque amplectenda est, statim ad pulchre atque perfecte sapientie delicias peruenire: sed hoc non potest in terra morientium. Hoc enim uidetur significare, quod dictum est ad Iacob, Non est moris in loco nostro, ut minor nubat prius quam maior . Quia non absurde maior appellatur, que tempore prior est. Prior est autem in recta hominis eruditione labor operandi que iusta sunt, quam uoluptas intelligendi que uera sunt.



CAPUT LIII.

Ad hoc ualet quod scriptum est, Concupisti sapientiam, serua mandata, et Dominus prebet illam tibi . Mandata utique ad iustitiam pertinentia: iustitiam autem que ex fide est, que inter tentationum incerta uersatur, ut pie credendo quod nondum intelligit, etiam intelligentie meritum consequatur. Quantum enim ualet, quod modo commemoraui esse scriptum, Concupisti sapientiam, serua mandata; et Dominus prebet illam tibi; tantum et illud ualere arbitror, Nisi credideritis, non intelligetis : ut iustitia ad fidem, ad sapientiam uero intelligentia pertinere monstretur. Proinde in his qui flagrant ingenti amore perspicue ueritatis, non est improbandum studium, sed ad ordinem reuocandum, ut a fide incipiat, et bonis moribus nitatur peruenire quo tendit. In eo quippe quod uersatur [3 1Kb] , uirtus est laboriosa: in eo uero quod appetit, luminosa sapientia. Quid opus est, inquit, credere, quod non mihi ostenditur manifestum? Aliquod uerbum prome, quo uideam rerum omnium principium. Id enim est in quod maxime ac primitus inardescit, si ueri studiosus est animus rationalis: cui respondeatur, Pulchrum est quidem quod desideras et amari dignissimum; sed prius nubit Lia, et postea Rachel.  Ardor ergo iste ad id ualeat, ut ordo non recusetur, sed potius toleretur; sine quo non potest ad id perueniri, quod tanto ardore diligitur. Cum autem peruentum fuerit, simul habebitur in hoc seculo, non solum speciosa intelligentia, sed etiam laboriosa iustitia. Quamlibet enim acute sinceriterque cernatur a mortalibus incommutabile bonum, adhuc corpus quod corrumpitur aggrauat animam, et deprimit terrena inhabitatio sensum multa cogitantem . Ad unum ergo tendendum, sed propter hoc multa ferenda sunt.



CAPUT LIu.

Itaque due sunt uxores Iacob libere: ambe quippe sunt filie remissionis peccatorum, hoc est dealbationis, quod est Laban. uerumtamen una amatur, et altera toleratur. Sed que toleratur, ipsa prius et uberius fecundatur, ut si non propter se ipsam, certe propter filios diligatur. Labor enim iustorum maximum fructum habet in eis quos regno Dei generant, inter multas tentationes et tribulationes predicando Euangelium; et eos propter quos sunt in laboribus abundantius, in plagis supra modum, in mortibus sepius , propter quos habent foris pugnas, intus timores , gaudium et coronam suam uocant . Nascuntur autem eis facilius atque copiosius ex illo sermone fidei, quo predicant Christum crucifixum , et quidquid humanitatis eius citius humana cogitatione percipitur, et infirmos etiam Lie oculos non perturbat. Rachel autem clara aspectu, mente excedit Deo , et uidet in principio uerbum Deum apud Deum , et uult parere, et non potest; quia generationem eius quis enarrabit ? Proinde uita que studio contemplationis competit, ut ea que carni sunt inuisibilia, non infirmis oculis mentis, per ea que facta sunt, intellecta conspiciat, et sempiternam Dei uirtutem ac diuinitatem ineffabiliter cernat , uacare uult ab omni negotio, et ideo sterilis. Affectando quippe otium, quo studia contemplationis ignescunt, non contemperatur infirmitati hominum, qui in uariis pressuris sibi desiderant subueniri. Sed quia et ipsa procreandi caritate inardescit , uidet sororem labore agendi atque patiendi filiis abundantem; et dolet potius currere homines ad eam uirtutem, qua eorum infirmitatibus necessitatibusque consulitur, quam ad illam unde diuinum et incommutabile aliquid discitur. Hic dolor figuratus uidetur in eo quod scriptum est, Et zelauit Rachel sororem suam . Proinde, quia liquidus purusque intellectus de illa substantia que corpus non est, ac per hoc ad carnis sensum non pertinet, uerbis carne editis exprimi non potest; eligit doctrina sapientie per quaslibet corporeas imagines et similitudines utcumque cogitanda insinuare diuina, quam ab officio talia docendi cessare: sicut elegit Rachel ex uiro suo et ancilla suscipere liberos, quam sine filiis omnino remanere. Bala quippe interpretari dicitur Inueterata:  hanc habuit ancillam Rachel. De uetere quippe uita carnalibus sensibus dedita corporee concitantur [1 1Kb] imagines, etiam cum aliquid de spirituali et incommutabili substantia diuinitatis auditur.



CAPUT Lu.

Suscipit et Lia de ancilla sua filios, amore habende numerosioris prolis accensa. Inuenimus autem Zelpham eius ancillam interpretari Os hians. Quapropter in predicationem fidei euangelice quorum os hiat et cor non hiat, cum in Scripturis aduerterimus, hec intelligitur ancilla Lie. Scriptum est enim de quibusdam: Populus hic labiis me honorat; cor autem eorum longe est a me . Et talibus Apostolus dicit: Qui predicas non furandum, furaris; qui dicis non adulterandum, adulteras . uerumtamen ut etiam per hanc conditionalem [2 1Kb] libera illa uxor Iacob laborans filios heredes regni suscipiat, ideo Dominus dicit: Que dicunt facite; que autem faciunt, facere nolite . Unde in labore uinculorum uita apostolica, Siue, inquit, occasione, siue ueritate Christus annuntietur, et in hoc gaudeo, sed et gaudebo : tanquam et ancilla pariente de prole numerosiore letata.



CAPUT LuI.

Est uero quidam Lie fetus ex beneficio Rachel editus, cum uirum suum secum debita nocte cubiturum, acceptis a filio Lie mandragoricis malis, cum sorore cubare permittit [3 1Kb] . De hoc autem pomi genere opinari quosdam scio, quod acceptum in escam sterilibus feminis fecunditatem parit; ac per hoc putant omni modo institisse Rachel, ut hoc a filio sororis acciperet cupiditate pariendi: quod ego non arbitrarer, nec si tunc concepisset [4 1Kb] . Nunc uero cum post Lie duos alios ab illa nocte partus, Dominus eam prole donauerit, nichil est cur de mandragora tale aliquid suspicemur, quale in nulla femina experti sumus. Dicam ergo quid sentiam: dicent hinc forte meliora doctiores. Cum enim hec mala ipse uidissem, et propter istum ipsum sacre lectionis locum id mihi obtigisse gratularer , naturam eorum diligenter, quantum potui, perscrutatus sum: non aliqua a communi sensu remotiore scientia, que docet uirtutes radicum et potestates herbarum; sed quantum mihi et cuilibet homini renuntiabat uisus, et olfactus, et gustus. Proinde rem comperi pulchram et suaueolentem, sapore autem insipido: et ideo cur eam mulier tantopere concupiuerit, ignorare me fateor, nisi forte propter pomi raritatem, et odoris iucunditatem. Cur uero ipsam rem gestam sancta Scriptura tacere noluerit, que non utique talia desideria muliercularum nobis pro magno insinuare curaret, nisi aliquid in eis magnum querere commoneret, nichil amplius coniicere ualeo, quam quod ex illo communi sensu mihi suggeritur, ut illo mandragorico pomo figurari  intelligam famam bonam: non eam que confertur, cum laudant hominem pauci iusti atque sapientes; sed illam popularem, qua etiam maior et clarior notitia comparatur: non ipsa per sese expetenda, sed intentioni honorum, qua generi humano consulunt, pernecessaria. Unde dicit Apostolus, Oportet etiam testimonium habere bonum ab eis qui foris sunt : qui licet parum sapiant, reddunt tamen plerumque labori eorum, per quos sibi consulitur, et splendorem laudis, et odorem bone opinionis. Nec ad istam gloriam popularem primi perueniunt eorum qui sunt in Ecclesia, nisi quicumque in actionum periculis et labore uersantur. Propterea Lie filius mala mandragorica inuenit, exiens in agrum, id est, honeste ambulans ad eos qui foris sunt: doctrina uero illa sapientie, que a uulgi strepitu remotissima, in contemplatione ueritatis dulci delectatione defigitur, hanc popularem gloriam quantulamcumque non assequeretur, nisi per eos qui in mediis turbis agendo ac suadendo populis presunt, non ut presint, sed ut prosint: quia dum isti actuosi et negotiosi homines, per quos multitudinis administratur utilitas, et quorum auctoritas populis chara est, testimonium perhibent etiam uite propter studium conquirende et contemplande ueritatis otiose, quodam modo mala mandragorica per Liam perueniunt ad Rachel. Ad ipsam uero Liam per filium primogenitum, id est, per honorem fecunditatis eius, in qua est omnis fructus laboriose atque inter incerta tentationum periclitantis actionis: quam plerique bono ingenio prediti studioque flagrantes, quamuis idonei regendis populis esse possint, tamen uitant propter turbulentas occupationes, et in doctrine otium toto pectore, tanquam speciose [1 1Kb] Rachel feruntur amplexum.



CAPUT LuII.

Sed quia bonum est ut etiam hec uita latius innotescens popularem gloriam mereatur, iniustum est autem ut eam consequatur, si amatorem suum administrandis ecclesiasticis curis aptum et idoneum in otio detinet, nec gubernationi communis utilitatis impertit; propterea Lia sorori sue dicit, Parum est tibi quod uirum meum accepisti, insuper et mandragorica filii mei uis accipere? Per unum uirum significans eos omnes qui cum sint agendi uirtute habiles, et digni quibus regimen Ecclesie committatur ad dispensandum illi fidei sacramentum, accensi [2 1Kb] studio doctrine atque indagande et contemplande sapientie, se ab omnibus actionum molestiis remouere, atque in otio discendi ac docendi condere uolunt. Ita ergo dictum est, Parum est tibi quod accepisti uirum meum, insuper et mandragorica filii mei uis accipere? ac si diceretur, Parum est quod homines ad laborem rerum gerendarum necessarios in otio detinet uita studiorum [3 1Kb] , insuper et popularem gloriam requirit?



CAPUT LuIII.

Proinde ut eam iuste comparet,  impertit Rachel uirum sorori sue illa nocte: ut scilicet qui uirtute laboriosa regimini populorum accommodati sunt, etiamsi scientie uacare delegerant, suscipiant experientiam tentationum curarumque sarcinam pro utilitate communi: ne ipsa doctrina sapientie, cui uacare statuerunt, blasphemetur, neque adipiscatur ab imperitioribus populis existimationem bonam, quod illa poma significant, et quod necessarium est ad exhortationem discentium. Sed plane ut hanc curam suscipiant, ui coguntur. Satis et hoc significatum est, quod cum ueniret de agro Iacob, occurrit ei Lia, eumque detinens ait: Ad me intrabis; conduxi enim te pro mandragoris filii mei . Tanquam diceret: Doctrine quam diligis uis conferri bonam opinionem? noli defugere officiosum laborem. Hec in Ecclesia geri, quisquis aduerterit, cernit. Experimur in exemplis, quod intelligamus in libris. Quis non uideat hoc geri toto orbe terrarum, uenire homines [1 1Kb] ex operibus seculi et ire in otium cognoscende et contemplande ueritatis, tanquam in amplexum Rachel; et excipi de transuerso ecclesiastica necessitate, atque ordinari in laborem, tanquam Lia dicente, Ad me intrabis? Quibus caste mysterium Dei dispensantibus, ut in nocte huius seculi filios generent fidei, laudatur a populis etiam illa uita, cuius amore conuersi spem seculi reliquerunt, et ex cuius professione ad misericordiam regende plebis assumpti sunt. Id enim agunt in omnibus laboribus suis, ut illa professio quo se conuerterant, quia tales rectores populis dedit, latius et clarius glorificetur, tanquam Iacob non recusante noctem Lie, ut Rachel pomis suaueolentibus et clare nitentibus potiatur: que aliquando et ipsa, prestante misericordia Dei, per se ipsam parit, uix tandem quidem; quia perrarum est ut, In principio erat uerbum, et uerbum erat apud Deum, et Deus erat uerbum , et quidquid de hac re pie sapienterque dicitur, sine phantasmate carnalis cogitationis et salubriter uel ex parte capiatur.



CAPUT LIX.

Hec de tribus patribus, Abraham, Isaac, et Iacob, quorum se Deum appellari uoluit Deus, quem catholica Ecclesia colit, aduersus Fausti calumnias dicta suffecerint. De quorum trium hominum meritis atque pietate, et longe remota a iudicio carnalium altitudine prophetie, non est nunc disserendi locus: tantum ab his criminibus, quibus eos maledica et ueritatis inimica lingua pulsauit, defendendi fuerunt [2 1Kb] in hoc presenti opere nostro; ne contra Scripturas sanctas et salubres aliquid sibi dicere uiderentur, qui eas peruersa et aduersa mente legerunt, dum petulantibus conuiciis insectantur eos, qui illic cum tanto honore predicantur.



CAPUT LX.

Ceterum Loth frater, id est consanguineus Abrahe, nequaquam istis comparandus est, de quibus Deus dicit, Ego sum Deus Abraham, et Deus Isaac, et Deus Iacob ; nec in eorum numero deputandus, quibus illa Scriptura usque in finem  perhibet iustitie testimonium: quamuis inter Sodomitas pie casteque uersatus, hospitalitatis etiam meritis commendatus, ab illius terre incendio liberatus sit, et eius posteris terra possessionis [1 1Kb] propter Abraham, qui patruus eius fuerat, dono Dei data sit . Hec nobis merita in illis Libris laudanda proponuntur, non ebrietas, non incestus : sed cum hominis eiusdem et recte factum et peccatum scriptum inuenimus, aliud insinuatur imitandum, aliud precauendum. Porro si peccatum Loth, cui perhibitum est, antequam peccaret, iustitie testimonium , non modo non decolorat diuinitatem Dei uel scripture illius ueritatem, uerum etiam laudandam diligendamque commendat, quod tanquam speculi fidelis nitor, admotarum sibi personarum non solum que pulchra atque integra, uerum etiam que deformia uitiosaque sint, indicat; quanto magis factum Iude, quod cum sua nuru concubuit , nichil omnino affert, unde auctoritas sancta culpetur: que in illis Libris fundata persistens, non tantum paucissimorum Manicheorum calumniosas argutias, uerum etiam gentilium tot tantorumque populorum horrendas inimicitias diuino iure contemnit, quos pene iam totos a nefaria superstitione simulacrorum, ad unius Dei ueri cultum christiano imperio subiugauit, edomito orbe terrarum, non uiolentia bellici certaminis, sed inuicte potentia ueritatis? Ubi enim Litterarum illarum laudatus est Iudas? Quid de illo boni Scriptura illa testata est, nisi quod in prophetia Christi, qui ex eius tribu prenuntiabatur in carne uenturus, benedictione patris sui pre ceteris commendatus eminuit ?



CAPUT LXI.

Ceterum ad id, quod eum Faustus fornicatum commemorauit, addimus nos aliud, quod fratrem suum Ioseph in Aegyptum uendidit . Numquid cuiusquam membra distorta deprauant lucem, que cuncta demonstrat? Sic nec cuiuspiam malefacta malam Scripturam faciunt, qua prodente legentibus innotescunt. Consulta quippe eterna lex illa, que ordinem naturalem conseruari iubet, pertubari uetat, non nisi propagationis causa statuit hominis concubitum fieri, et hoc non nisi socialiter ordinato connubio, quod non peruertat uinculum pacis: et ideo prostitutio feminarum, non ad substituendam prolem, sed ad satiandam libidinem propositarum, diuina atque eterna lege damnatur. Omnem quippe dehonestat emptorem turpitudo uenalis: ac per hoc Iudas etsi grauius peccasset, si nurum sciens cum ea concumbere uoluisset (si enim uir et uxor, sicut Dominus dicit, non iam duo, sed una caro est ; tamen eum, quantum in ipso erat, deformiter cum meretrice cubasse non dubium est. At illa que socerum fefellit, non carnis eius concupiscentia, nec meretricie mercedis cupiditate peccauit: sed  ex ipso sanguine prolem requirens, ex quo duobus iam fratribus nupta, tertio quoque denegato habere non potuit [1 1Kb] , patri eorum socero suo fetandum corpus fraude subiecit, pignore mercedis accepto, quod non ad ornamentum, sed ad testimonium reseruauit. Melius quidem sine filiis remaneret, quam sine iure matrimonii mater fieret: longe tamen alia intentione peccauit, quod filiis suis patrem prouidit socerum suum, quam si eum sibi concupisset adulterum. Denique cum iussu eius produceretur ad mortem, et uirgam, monile, atque annulum protulisset, dicens ab eo se grauidatam, cuius pignora illa essent; ubi ea que dederat ille cognouit, istam magis quam se iustificatam esse respondit, quod ei filium suum maritum coniungere noluisset; qua destitutione compulsa, illo modo potius quam nullo modo posteritatem, non aliunde quam ab eadem stirpe conquireret. In qua sententia, non eam iustificatam, sed eam magis quam se iustificatam dicens, nec ipsam laudauit, sed in sui comparatione preposuit; desiderium scilicet habende prolis, quo ducta illa se socero supposuerat, minus culpans, quam libidinosi concubitus ardorem, quo ipse uelut ad meretricem uictus intrauerat: sicut quibusdam dicitur, Iustificastis Sodomam , id est, tantum peccastis, ut uobis Sodoma comparata iusta uideatur. Quanquam etiamsi hec mulier non in peioris facti comparatione minus culpata, sed omnino a socero laudata intelligatur: que tamen consulta illa eterna lege iustitie, que naturalem ordinem perturbari uetat, non utique tantummodo corporum, sed maxime ac primitus animorum, quia in procreandis filiis ordinatam societatem non custodiuit, merito culpabilis inuenitur: quid mirum, si peccatrix a peccatore laudatur?



CAPUT LXII.

Quod ita nobis Faustus, uel ipsa Manichea peruersitas arbitratur aduersum, quasi nobis in illius Scripture ueneratione dignoque preconio uitia hominum, que illa commemorat, necesse sit approbare: quin potius necesse est ut quanto illam religiosius accipimus, tanto fidentius illa culpemus, que per eius ueritatem certius culpanda didicimus. Ibi enim fornicatio et omnis illicitus concubitus diuino iure damnatur : ac per hoc, cum talia quorumdam facta commemorat, de quibus eo loco suam taceat sententiam, iudicanda nobis permittit, non laudanda prescribit. Quis enim nostrum in ipso Euangelio non detestatur Herodis crudelitatem, cum de Christi natiuitate sollicitus tot infantes iussit occidi ? At hoc factum ibi non uituperatur, sed tantum narratur. Sed ne hoc Manichei uesana impudentia falsum esse contendant, quia et ipsam Christi natiuitatem, qua Herodes perturbatus est, negant; ipsorum Iudeorum immanitatem et cecitatem legant, quemadmodum illic tantummodo narretur, non uituperetur, et tamen ab omnibus detestetur.



CAPUT LXIII.

Sed, inquiunt, iste Iudas, qui  cum sua nuru concubuit, inter duodecim Patriarchas computatur . Quid enim, et ille Iudas, qui Dominum tradidit, nonne inter duodecim Apostolos numeratus est, et cum eis unus ex eis ad predicandum Euangelium diabolus missus est ? Sed adhuc respondent et dicunt: Ille post tale facinus laqueo suo peremptus et Apostolorum numero exemptus est ; iste autem post hanc turpitudinem, inter fratres suos ab illo patre, cui tam magnum testimonium Deus perhibet, precipue benedictus et super omnes laudatus est . Quinimo hinc expressius apparet, non ad ipsum, sed ad Christum, qui ex eius tribu prenuntiabatur in carne uenturus, illam pertinere prophetiam: et ideo magis flagitium eius diuina Scriptura tacere non debuit, sicut non tacuit, ut in uerbis patris eius, quibus post illud dedecus ita laudatur, quia ipse non agnoscitur, alius requiratur.



CAPUT LXIu.

Quanquam Faustus dente maledico hoc ipsum intelligatur mordere uoluisse, quod Christus a nobis ex eius tribu uenisse predicatur: maxime quia in generationibus patrum eius, quas Mattheus euangelista commemorat, etiam Zara, quem Thamar illa ex illo conceptu peperit, inuenitur . Nam si stirpem Iacob, non Christi generationem uellet reprehendere, habebat magis primitiuum Ruben, qui paternum thorum nefaria libidine uiolauit : qualem fornicationem Apostolus nec in Gentibus dicit auditam . Quod factum etiam ipse pater Iacob, cum eos benediceret, super caput eius accusando et detestando non tacuit . Hoc ergo crimen potius Faustus obiiceret, ubi non error ex habitu meretricio, sed omnino uoluntaria contaminatio paterni lectuli apparet; nisi et ipsam Thamar plus odisset, quod illo concubitu nichil aliud quam parere cuperet, quam si sola libidine carnalis uoluptatis arsisset; et Christi progenitores culpando Incarnationi eius fidem derogari uoluisset: ignorans miser uerissimum et ueracissimum Saluatorem, non solum loquendo, sed etiam nascendo magistrum exstitisse. Fideles enim eius uenturi ex omnibus gentibus etiam exemplo carnis ipsius discere debuerunt, parentum suorum iniquitates sibi obesse non posse. Proinde sponsus ille suis congruens inuitatis, qui uocaturus erat ad nuptias bonos et malos , etiam nasci uoluit de bonis et malis: ut prophetiam Pasche qua preceptus est manducari agnus acceptus ex ouibus et capris , tanquam iustis et iniustis, ad se prefigurandum precessisse firmaret. Documenta quippe Dei et hominis ubique conseruans parentes et bonos et malos propter conuenientiam humanitatis non spreuit, partum autem uirginis propter miraculum diuinitatis elegit.



CAPUT LXu.

Inaniter ergo Faustus, in se ipsum potius dente sacrilego seuiens, sanctam Scripturam, quam totus iam mundus merito ueneratur, accusat: que, ut supra dixi, tanquam speculi fidelis nitor, nullius accipit adulandam personam, sed et  laudanda et uituperanda hominum facta uel ipsa iudicat, uel legentibus iudicanda proponit; nec solum homines ipsos uel uituperabiles uel laudabiles intimans, uerum etiam quedam in uituperabilibus laudanda, et in laudabilibus uituperanda non tacens. Neque enim quia uituperabilis homo erat Saül, ideo non est laudabile factum eius, quod gustatum de anathemate tam diligenter scrutatus, tam seuere uindicare conatus est, obediens Deo, qui hoc fieri prohibuerat ; uel quod pythones et uentriloquos de regno suo deleuit : aut quia laudabilis erat Dauid, ideo peccata eius, que Deus quoque arguit per prophetam , uel approbanda uel imitanda sunt. Sicut nec in Pontio Pilato uituperandum est, quod aduersus accusationes Iudeorum innocentem Dominum iudicauit : nec in Petro laudandum est, quod eumdem Dominum ter negauit ; uel unde ab ipso satanas appellatus est, quod non sapiendo que Dei sunt, eum uoluit a passione, hoc est, a nostra salute reuocare: paulo ante ergo dictus beatus, paulo post dictus est satanas . Sed quid in illo obtinuerit, apostolatus eius et martyrii corona testatur.



CAPUT LXuI.

Sic itaque et regis Dauid legimus peccata, sed legimus etiam recte facta. In quo autem preualuerit, et unde quid uicerit, satis in promptu est, non maleuole cecitati, qua in sanctos Libros et uiros Faustus irruebat, sed religiose prudentie, qua et auctoritas diuina, et merita humana possunt cerni atque discerni. Nam legant isti et uideant, in Dauid plura Deum redarguisse quam Faustum : sed ibi est et penitentie sacrificium, ibi est illa incomparabilis mansuetudo usque ad immanissimum et atrocissimum inimicum, qui quoties illi est in manus fortissimas datus, toties ab illo est de manibus piissimis dimissus illesus . Ibi memorabilis humilitas sub flagello Dei, et ceruix regia dominico iugo ita subdita, ut armatus et comitatus armatis, amara ex inimici ore conuicia patientissime sustineret; suumque comitem accensum iracundia, quod talia rex eius audiret, et iam iamque in conuiciatoris caput dextera ultrice pergentem, modestissime refrenaret, regali sue iussioni diuini timoris pondus adiiciens, et dicens meritis suis hoc redditum superno iudicio, quo ille iniuriosus missus esset, ut in eum talia iacularetur opprobria . Ibi in gregem sibi commissum tanta dilectio pastoralis, ut pro eis ipse uellet mori, quando populo numerato peccatum elationis eius sic punire placuit Deo, ut eumdem numerum minueret morte multorum, cuius multitudine cor regis fuerat superbia pertentatum: in quo occulto iudicio Deus, apud quem non est iniquitas , et quos nouerat indignos hac uita, subtraxit huic uite; et in illo qui de hominum copia se extulerat, tumorem animi humani eiusdem copie diminutione sanauit. Ibi tam religiosus Dei timor, sacramentum Christi in sancta unctione seruabat, ut cor eius pia  sollicitudine trepidauerit, quando exiguam particulam de ueste ipsius Saülis latenter abscidit, ut haberet unde illi fidem faceret quam nollet eum, cum posset, occidere. Ibi tam prudens in filios et tanta clementia, ut cum innocentem puerum, pro quo egrotante multis lacrymis et humilitatis sordibus sese abiiciens Dominum fuerat deprecatus, mortuum non luxerit; idem iuuenem filium parricidali furore precipitem, qui et paternum cubile stupris nefariis maculauerat, et contra patrem scelestum bellum gerebat, et uellet conseruatum, et fleret occisum: anime scilicet tantis criminibus inuolute sempiternas preuidens penas, quibus euadendis eum per penitentiam corrigendum uiuere cupiebat humiliatum . Hec et alia multa laudanda et imitanda in illo sancto reperiuntur uiro, si non peruersus animus eam Scripturam, que de illo loquitur, perscrutetur, maxime si mente subdita et pia et plane fideli sequamur sententiam Dei, qui eius nouerat occulta cordis, ubi in conspectu eius qui falli non potest, ita placuit, ut etiam filiis suis imitandus ab illo proponeretur.



CAPUT LXuII.

Quid enim aliud quam cordis eius profunda cernebat Spiritus Dei, quando correptus per Prophetam dixit, Peccaui; continuoque ad hoc unum uerbum audire meruit quod acceperit ueniam? Ad quam rem, nisi ad sempiternam salutem? Neque enim pretermissa est in illo, secundum Dei comminationem, flagelli paterni disciplina, ut et confessus in eternum liberaretur, et afflictus temporaliter probaretur. Haud uero mediocre fidei robur fuit, aut paruum mitis et obedientis animi indicium, cum audisset a Propheta quod sibi Deus ignouisset, et tamen que fuerat comminatus consequenter euenissent, non se dicere Prophete deceptum esse mendacio, nec murmurare aduersus Deum, quasi falsam peccatorum eius indulgentiam pronuntiauerit. Intelligebat enim uir alte sanctus, et non contra Deum, sed ad Deum leuans animam suam, nisi Dominus esset confitenti penitentique propitius, quantum penarum eternarum eius essent digna peccata: pro quibus cum temporalibus emendationibus ureretur [1 1Kb] , uidebat erga se et manere ueniam, et non negligi medicinam. Cur autem Saül per Samuelem correptus, cum diceret etiam ipse, Peccaui , non meruit audire quod Dauid, quod ei Dominus ignouisset? Num personarum acceptio est apud Deum? Absit . Sed in simili uoce quam sensus humanus audiebat, dissimile pectus erat quod diuinus oculus discernebat. Quid talibus docemur exemplis, nisi regnum celorum intra nos esse , et de intimis nostris Deum colere nos debere, ut ex abundantia cordis os loquatur ; non autem ut populus eum labiis honoret, cor autem eorum longe sit ab eo : neque iudicare aliter audeamus de hominibus, quorum interiora uidere non possumus, quam Deus qui hoc  potest, et falli aut corrumpi non potest; cuius euidentissimam sententiam de Dauid cum diuine Scripture contineat tam sublimis auctoritas, multum ridenda, uel potius dolenda est aliter sentiens humana temeritas? Eis quippe diuinis libris de antiquis uiris credendum est, qui tam longe futura dixerunt, que presentia nunc uidentur.



CAPUT LXuIII.

Quid aliud in Euangelio discimus, cum eadem uox Petri auditur confitentis Christum Filium Dei , que etiam demoniorum, paria uerba, sed longe impari corde emittentium ? Proinde in simili uoce fides Petri laudatur, demoniorum immunditia cohibetur: a quo, nisi ab illo qui non aure humana, sed diuina mente radices internas uocum illarum nosset inspicere, et sine ulla falsitate discernere? Quam multi enim et alii homines dicunt Christum Filium Dei uiui, nec tamen Petri meritis comparantur: non solum illi, qui dicturi sunt in illo die, Domine, Domine, et audituri, Discedite a me ; sed etiam illi, qui segregabuntur ad dexteram , in quibus plurimi nec unquam Christum uel semel negauerunt, nec eius pro nostra salute passionem improbauerunt, nec Gentes iudaizare cegerunt ; et tamen Petro qui hec fecit, sedenti in duodecim sedibus, et non solum duodecim tribus, uerum et angelos iudicanti impares apparebunt? Ita etiam multi nullius appetentes uxorem, nullum maritum appetite usque ad mortem persequentes, tamen Dauidicum meritum, cum iste illa fecisset, apud Deum habere non possunt. Tantum interest quid cuique in se ipso, quantumque displiceat, ut penitus exstirpetur; et quid pro eo fructiferum et opulentum ingenti feracitate consurgat: quia et agricole plus placent agri, qui spinis etiam magnis eradicatis centenum proferunt, quam qui nullas unquam spinas habuerunt et uix ad tricenum perueniunt.



CAPUT LXIX.

Sic et Moysen famulum Dei fidelissimum in tota domo eius, ministrum legis sancte, et mandati sancti, iusti, et boni, cui Apostolus attestatur ; nam eius hec uerba sunt que commemoraui: ministrum etiam sacramentorum, non iam prestantium salutem, sed adhuc promittentium Saluatorem: quod et Saluator ipse confirmat, dicens, Si crederetis Moysi, crederetis et mihi; de me enim ille scripsit : unde suo loco, quantum satis uisum est, contra impudentes Manicheorum calumnias disseruimus; hunc ergo Moysen famulum Dei uiui, Dei ueri, Dei summi, fabricatoris celi et terre, non de alieno, sed de nichilo, non premente necessitate, sed affluente bonitate, non per sui membri penam, sed per sui uerbi potentiam: hunc, inquam, Moysen, humilem in recusando tam magnum ministerium , subditum in suscipiendo, fidelem in seruando, strenuum in exsequendo; in regendo populo uigilantem, in corrigendo uehementem, in amando ardentem, in sustinendo patientem; qui pro eis quibus prefuit, Deo se interposuit consulenti, opposuit irascenti:  hunc itaque talem ac tantum uirum, absit a nobis ut ex maledico Fausti ore pensemus; sed ex ore plane ueridici Dei, qui ueraciter hominem, quem fecerat, nouerat: quandoquidem etiam peccata hominum, que ipse non facit, et in diffitentibus ut iudex agnoscit, et in confitentibus ut pater ignoscit. Ex ore omnino eius Moysen seruum eius et amamus, et admiramur, et quantum possumus imitamur, cum simus longe illius meritis inferiores, etiam nullo Aegyptio uel occiso, uel exspoliato, nullo bello gesto, quorum ille aliud futuri indole defensoris, alia imposito imperio Dei fecit.



CAPUT LXX.

Ut interim omittam, quod cum percussisset Aegyptium , quanquam illi Deus non preceperit [1 1Kb] , in persona tamen prophetica ad hoc diuinitus fieri permissum est, ut futurum aliquid presignaret: unde nunc non ago, sed omnino tanquam nichil significauerint facta illa discutio; consultaque illa eterna lege reperio non debuisse hominem ab illo, qui nullam ordinatam potestatem gerebat, quamuis iniuriosum et improbum, occidi. uerumtamen anime uirtutis capaces ac fertiles premittunt sepe uitia, quibus hoc ipsum indicent, cui uirtuti sint potissimum accommodate, si fuerint preceptis exculte. Sicut enim et agricole quam terram uiderint, quamuis inutiles, tamen ingentes herbas progignere, frumentis aptam esse pronuntiant; et ubi filicem [2 1Kb] aspexerint, licet eradicandam sciant, ualidis uitibus habilem intelligunt; et quem montem oleastris siluescere aspexerint, oleis esse utilem cultura accedente non dubitant: sic ille animi motus, quo Moyses peregrinum fratrem a ciue improbo iniuriam perpetientem, non obseruato ordine potestatis, inultum esse non pertulit, non uirtutum fructibus inutilis erat, sed adhuc incultus, uitiosa quidem, sed magne fertilitatis signa fundebat. Ipse denique per angelum suum diuinis Moysen uocibus euocauit in monte Sina, per quem liberaretur ex Aegypto populus Isrel; eumque miraculo uisionis in rubo flammante et non ardente, uerbisque dominicis ad frugem obedientie preparauit : qui etiam Saulum Ecclesiam persequentem, de celo uocauit, prostrauit, erexit, impleuit; tanquam percussit, amputauit, inseruit, fecundauit . Illa namque Pauli seuitia, cum secundum emulationem paternarum traditionum persequebatur Ecclesiam , putans officium Deo se facere, tanquam siluestre erat uitium, sed magne feracitatis indicium. Hinc erat etiam illud Petri, cum euaginato gladio uolens defendere Dominum, aurem persecutoris abscidit: quod factum Dominus satis minaciter cohibuit, dicens, Reconde gladium; qui enim gladio usus fuerit, gladio cadet . Ille autem utitur gladio, qui nulla superiore ac legitima potestate uel iubente uel concedente, in sanguinem alicuius armatur. Nam utique Dominus  iusserat ut ferrum discipuli eius ferrent, sed non iusserat ut ferirent. Quid ergo incongruum, si Petrus post hoc peccatum factus est pastor Ecclesie, sicut Moyses post percussum Aegyptium factus est rector illius Synagoge? Uterque enim non detestabili immanitate, sed emendabili animositate iustitie regulam excessit: uterque odio improbitatis aliene, sed ille fraterno, iste dominico, licet adhuc carnali, tamen amore peccauit. Resecandum hoc uitium uel eradicandum; sed tamen tam magnum cor, tanquam terra frugibus, ita ferendis uirtutibus excolendum.



CAPUT LXXI.

Quid ergo iam de exspoliatis Aegyptiis Faustus obiicit, nesciens quid loquatur? Quod faciendo Moyses usque adeo non peccauit, ut non faciendo peccaret. Deus enim iusserat , qui utique nouit non solum secundum facta, uerum etiam secundum cor hominis, quid unusquisque, uel per quem perpeti debeat. Carnalis itaque adhuc ille populus erat, et rerum terrenarum cupiditate occupatus: Aegyptii uero sacrilegi et iniqui; nam et auro illo, hoc est, Dei creatura male utentes ad Creatoris iniuriam, suis idolis seruiebant, et homines peregrinos labore gratuito iniuste ac uehementer afflixerant. Digni ergo erant et isti quibus talia iuberentur, et illi qui talia paterentur: et forte secundum suas uoluntates et cogitationes Hebrei magis permissi sunt facere ista, quam iussi; sed eis Deus permissionem suam per famulum suum Moysen innotescere uoluit, quando mandauit ut diceret. Fieri autem potest ut sint alie cause occultissime, cur hoc illi populo diuinitus dictum sit: sed diuinis imperiis cedendum obtemperando, non resistendum est disputando. Apostolus dixit: Quis enim cognouit sensum Domini? aut quis consiliarius eius fuit ? Siue ergo ista sit causa, quam dixi, siue alia quelibet in secreta et abdita dispositione Dei lateat, cur hoc per Moysen illi populo dixerit, ut ab Aegyptiis sibi commodanda peterent que auferrent; hoc tamen confirmo, nec frustra nec inique dictum esse, nec licuisse Moysen aliter quam Deus dixerat facere, ut penes Dominum esset consilium iubendi, penes famulum autem obsequium peragendi.



CAPUT LXXII.

Sed Deus, inquit, uerus et bonus nullo modo talia iussisse credendus est. Imo uero talia recte non iubet, nisi Deus uerus et bonus, qui et solus nouit quid cuique iubendum sit, et solus neminem quidquam incongruum perpeti sinit. Ceterum ista imperita et falsa bonitas cordis humani contradicat [1 1Kb] et Christo, ne Deo bono iubente impii mali aliquid patiantur, cum dicturus est Angelis: Colligite primum zizania, et alligate fasciculos ad comburendum. Qui tamen hoc ipsum inopportune [2 1Kb] facere uolentes seruos prohibuit, dicens: Ne forte, cum uultis colligere zizania, eradicetis simul et triticum . Ita solus Deus uerus et bonus nouit quid, quando, quibus, per quos fieri aliquid uel iubeat uel permittat. Poterat etiam ista humana, non bonitas,  sed plane uanitas [1 1Kb] eidem Domino contradicere, cum desiderio noxio demones in porcos ire uolentes petentesque permisit : presertim quia Manichei non solum porcos, uerum etiam minuta et abiecta animalia, hominum animas habere crediderunt. Qua uanitate improbata et abiecta, illud tamen constat, Dominum nostrum Iesum Christum Dei unicum Filium, ac per hoc Deum uerum et bonum, mortem pecorum alienorum [2 1Kb] , perniciem qualiumcumque animantium, et graue damnum hominum, desiderio demonum concessisse. Quis autem dementissimus dixerit quod eos ab hominibus non potuisset excludere, etiamsi eorum noxie uoluntati nec porcorum exitium prestare uoluisset? Porro si spirituum damnatorum et igni eterno iam destinatorum, quamuis seua et iniqua cupiditas, a Creatore atque ordinatore omnium naturarum, occulto quidem, sed ubique [3 1Kb] iusto moderamine, in id quo se inclinauerat, relaxata est; quid absurdum est, si Aegyptii ab Hebreis, homines inique dominantes ab hominibus liberis, quorum etiam mercedis pro eorum tam duris et iniustis laboribus fuerant debitores, rebus terrenis, quibus etiam ritu sacrilego in iniuriam Creatoris utebantur, priuari meruerunt? Quod tamen si Moyses sua sponte iussisset, aut hoc Hebrei sua sponte fecissent, profecto pecassent: quanquam illi, non quidem hoc faciendo, quod uel iusserat uel permiserat Deus, sed tamen talia fortasse cupiendo peccauerunt. Quod autem hoc facere diuina dispensatione permissi sunt, illius iudicio iusto bonoque permissi sunt, qui nouit et penis uel cercere improbos, uel erudire subiectos; et precepta ualidiora dare sanioribus, et quosdam medicinales gradus infirmioribus ordinare. Moyses uero nec cupiditatis arguendus est in illis rebus desideratis, nec contumacie in diuinis imperiis quibuscumque contemptis.



CAPUT LXXIII.

Quedam enim facta, lex illa eterna que ordinem naturalem conseruari iubet, perturbari uetat, ita medio quodam loco posuit hominibus, ut in eis usurpandis merito reprehendatur audacia, in exsequendis autem obedientia iure laudetur. Tantum interest in ordine naturali, quid a quo agatur, et sub quo quisque agat. Abraham si filium sponte immolaret, quid, nisi horribilis et insanus? Deo autem iubente, quid, nisi fidelis et deuotus apparuit ? Quod usque adeo ipsa ueritas clamat, ut eius uoce deterritus Faustus, cum in ipsum Abraham quid diceret, unguibus et dentibus querens, usque ad calumniosum mendacium perueniret, hoc tamen reprehendere non auderet: nisi forte non ei ueniret in mentem [4 1Kb] factum ita nobile, ut non lectum, nec quesitum animo occurreret, ut denique tot linguis cantatum, tot locis pictum, et aures et oculos dissimulantis feriret. Quapropter, si in occidendo filio spontaneus motus exsecrabilis, Deo autem iubente  obsecundans famulatus, non solum inculpabilis, uerum etiam laudabilis inuenitur; quid Moysen, Fauste, reprehendis, quod exspoliarit Aegyptios? Si te irritat uelut humana facientis improbitas, diuina terreat iubentis auctoritas. An talia fieri uolentem etiam ipsum Deum uituperare paratus es? Redi ergo retro, satanas; neque enim sapis que Dei sunt, sed que sunt hominum . Atque utinam hoc sicut Petrus audire dignus fuisses, atque id quod in Deo sensu infirmo reprehendis, postea predicasses; quemadmodum ille glorioso preconio postea gentibus annuntiabat, quod ei primo, cum Dominus uellet fieri, displicebat.



CAPUT LXXIu.

Quamobrem, si iam tandem intelligit humana duritia atque in rebus rectis uoluntas praua atque peruersa, plurimum interesse, utrum aliquid humana cupiditate uel temeritate admittatur, an Dei pareatur imperio, qui nouit quid, quando, quibus permittat aut iubeat, quid cuique facere patique conueniat; nec bella per Moysen gesta miretur aut horreat, quia et in illis diuina secutus imperia, non seuiens, sed obediens fuit: nec Deus, cum iubebat ista, seuiebat: sed digna dignis retribuebat, dignosque terrebat [1 1Kb] . Quid enim culpatur in bello? An quia moriuntur quandoque morituri, ut domentur [2 1Kb] in pace uicturi? Hoc reprehendere timidorum est, non religiosorum. Nocendi cupiditas, ulciscendi crudelitas, impacatus atque implacabilis animus, feritas rebellandi, libido dominandi, et si qua similia, hec sunt que in bellis iure culpantur; que plerumque ut etiam iure puniantur, aduersus uiolentiam resistentium, siue Deo, siue aliquo legitimo imperio iubente, gerenda ipsa bella suscipiuntur a bonis, cum in eo rerum humanarum ordine inueniuntur, ubi eos uel iubere tale aliquid, uel in talibus obedire iuste ordo ipse constringit. Alioquin Ioannes, cum ad eum baptizandi milites uenirent, dicentes, Et nos quid faciemus? responderet eis, Arma abiicite, militiam istam deserite; neminem percutite, uulnerate, prosternite [3 1Kb] . Sed quia sciebat eos, cum hec militando facerent, non esse homicidas, sed ministros legis; et non ultores iniuriarum suarum, sed salutis publice defensores: respondit eis, Neminem concusseritis, nulli calumniam feceritis, sufficiat uobis stipendium uestrum . Sed quia Manichei Ioannem aperte blasphemare consueuerunt, ipsum Dominum Iesum Christum audiant hoc stipendium iubentem reddi Cesari, quod Ioannes dicit debere sufficere militi. Reddite, inquit, Cesari que Cesaris sunt, et Deo que Dei sunt . Et ad hoc enim tributa prestantur, ut propter bella necessario militi stipendium prebeatur. Merito et illius Centurionis dicentis, Et ego homo sum sub potestate constitutus, habens sub me milites; et dico huic, uade, et uadit; et alii, ueni, et uenit; et seruo meo, Fac hoc, et facit; fidem laudauit , non illius militie desertionem  imperauit. Sed de iustis quidem iniustisque bellis nunc disputare longum est, et non necessarium.



CAPUT LXXu.

Interest enim quibus causis quibusque auctoribus homines gerenda bella suscipiant: ordo tamen ille naturalis mortalium paci accommodatus hoc poscit, ut suscipiendi belli auctoritas atque consilium penes Principem sit; exsequendi autem iussa bellica ministerium milites debeant paci salutique communi. Bellum autem quod gerendum Deo auctore suscipitur, recte suscipi, dubitare fas non est, uel ad terrendam, uel ad obterendam, uel ad subiugandam mortalium superbiam: quando ne illud quidem quod humana cupiditate geritur, non solum incorruptibili Deo, sed nec sanctis eius obesse aliquid potest; quibus potius ad exercendam patientiam, et ad humiliandam animam, ferendamque paternam disciplinam etiam prodesse inuenitur. Neque enim habet in eos quisquam ullam potestatem, nisi cui data fuerit desuper. Non est enim potestas nisi a Deo , siue iubente, siue sinente. Cum ergo uir iustus, si forte sub rege homine etiam sacrilego militet, recte poscit illo iubente bellare ciuice pacis ordinem seruans; cui quod iubetur [1 1Kb] , uel non esse contra Dei preceptum certum est, uel utrum sit, certum non est, ita ut fortasse reum regem faciat iniquitas imperandi, innocentem autem militem ostendat ordo seruiendi: quanto magis in administratione bellorum innocentissime diuersatur, qui Deo iubente belligerat, quem male aliquid iubere non posse, nemo qui ei seruit ignorat



CAPUT LXXuI.

Si autem propterea putant non potuisse Deum bellum gerendum iubere, quia Dominus postea iehsu Christus, Ego, inquit, dico uobis, non resistere aduersus malum; sed si quis te percusserit in maxillam tuam dextram, prebe illi et sinistram ; intelligant hanc preparationem non esse in corpore, sed in corde: ibi est enim sanctum cubile uirtutis, que in illis quoque antiquis iustis nostris patribus habitauit: sed eam rerum dispensationem ac distributionem temporum ordo poscebat, ut prius appareret etiam ipsa bona terrena, in quibus et humana regna et ex hostibus uictorie deputantur, propter que maxime ciuitas impiorum diffusa per mundum supplicare idolis et demonibus solet, non nisi ad unius Dei ueri potestatem atque arbitrium pertinere. Unde et uetus Testamentum secretum regni celorum tempore opportuno aperiendum promissionibus terrenis operuit, et quodam modo umbrosius opacauit. Ubi autem uenit plenitudo temporis, ut Nouum Testamentum reuelaretur, quod figuris ueteris uelabatur, euidenti testificatione iam demonstrandum erat, esse aliam uitam pro qua debet hec uita contemni, et aliud regnum pro quo oportet omnium terrenorum regnorum aduersitatum patientissime sustineri. Proinde per quorum confessiones, passiones, et mortes hoc Deo placuit attestari, martyres appellantur, qui latine testes interpretantur: quorum numerus tantus effloruit, ut si eos Christus, qui de  celo Saulum uocauit, et ex lupo factum ouem, in medium luporum misit , congregatos uellet armare atque adiuuare pugnantes, sicut Hebreos patres adiuuit, que gentes resisterent? que regna non cederent? Sed ut preclarissimum testimonium ueritati perhiberetur, qua iam [1 1Kb] docendum erat, non propter temporalem in hac uita, sed propter eternam post hanc uitam felicitatem Deo esse seruiendum, ea que uulgo infelicitas dicitur, pro illa felicitate subeunda fuerat et ferenda. Itaque in plenitudine temporum Filius Dei factus ex muliere, factus sub Lege, ut eos qui sub Lege erant redimeret , factus ex semine Dauid secundum carnem , mittit discipulos uelut oues in medium luporum, et monet ne timeant eos qui corpus occidunt, animam autem non possunt occidere; promittit etiam ipsius corporis renouandam integritatem usque ad capilli reparationem : Petri gladium reuocat in uaginam; aurem inimici precisam reparat ad pristinam formam: dicit se legionibus Angelorum imperare potuisse ad delendos inimicos, nisi calix bibendus esset, quem paterna uoluntas dedisset ; bibit precedens, propinat sequentibus: uirtutem patientie suo reuelat [2 1Kb] precepto, suo confirmat exemplo. Propter quod Deus illum suscitauit a mortuis, et donauit ei nomen quod est super omne nomen: ut in nomine Iesu omne genu flectatur, celestium, terrestrium, et infernorum; et omnis lingua confiteatur quia Dominus iehsu in gloria est Dei Patris . Regnauerunt hic ergo Patriarche et Prophete, ut et ista regna Deum dare et auferre ostenderetur: non hic regnauerunt Apostoli et martyres, ut regnum celorum desiderandum potius panderetur. Illi reges bella [3 1Kb] gesserunt, ut tales quoque uictorias appareret Dei uoluntate prestari: isti non resistendo interfecti sunt, ut potiorem esse docerent uictoriam pro fide ueritatis occidi. Quanquam et illic Prophete nouerant mori pro ueritate, sicut ipse Dominus dicit, A sanguine Abel usque ad sanguinem Zacarie : et hic posteaquam cepit [4 1Kb] impleri, quod sub figura Salomonis  de Domino Christo (ipse est enim pax nostra  in Psalmo prophetatum est, Et adorabunt eum omnes reges terre, omnes gentes seruient illi ; christiani quoque imperatores plenam gerentes fiduciam pietatis in Christo, de inimicis sacrilegis, qui spem suam in sacramentis idolorum demonumque posuerant, gloriosissimam uictoriam perceperunt; cum apertissimis notissimisque documentis, de quibus nonnulli iam scriptum memorie commendarunt, illos fallerent uaticinia demoniorum, hos firmarent predicta sanctorum.



CAPUT LXXuII.

Si autem hoc mirum istis uanis  uidetur, quod aliud tunc Deus precepit dispensatoribus ueteris Testamenti ubi Noui gratia uelabatur, aliud predicatoribus Noui Testamenti ubi ueteris obscuritas reuelatur, attendant ipsum Dominum Christum mutantem que dixerat, et aliud dicentem: Quando misi uos, inquit, sine sacculo et pera et calceamentis, numquid aliquid defuit uobis? At illi dixerunt, Nihil. Dicit ergo eis: Sed nunc qui habet sacculum, tollat, similiter et peram; et qui non habet, uendat tunicam suam, et emat gladium. Isti certe si ista diuersa in Testamentis singulis inuenirent, uetere et Nouo, etiam ex hoc clamarent, duo sibi Testamenta esse contraria. Quid ergo nunc respondebunt, cum idem ipse dicit, Antea misi uos sine sacculo et pera et calceamentis, et nichil uobis defuit: nunc autem qui habet sacculum, tollat, similiter et peram; et qui habet tunicam, uendat et emat gladium? Iamne intelligunt quemadmodum nulla inconstantia precipientis, sed ratione dispensantis, pro temporum diuersitate, precepta, uel consilia, uel permissa mutentur? Nam si dicunt certi mysterii gratia hoc de tollendo sacculo et pera et emendo gladio locutum fuisse, cur non admittunt certi mysterii gratia eumdem unum Deum tunc Prophetas gerere bella iussisse, nunc Apostolos prohibuisse? Neque enim in eo quod ex Euangelio commemorauimus, uerba tantum Domini fuerunt: sed et obtemperantium quoque discipulorum facta secuta sunt. Nam et tunc sine sacculo et pera ierunt, et nichil eis defuit; sicut eius interrogatio et eorum responsio declarauit. Et nunc dixerunt ei, cum de gladio emendo iussisset, Ecce sunt hic duo gladii. Et ille respondit, Sufficit. Hinc et Petrus armatus inuentus est, cum aurem persecutoris abscidit: ubi spontanea eius cercetur audacia ; quia non ut iussus fuerat ferrum tollere, ita iussus fuerat et ferire. Latebat certe Domini uoluntas, cur arma portari precepisset, quibus eos uti noluisset. uerumtamen ad illum cum ratione precipere, ad istos autem sine retractatione precepta facere pertinebat.



CAPUT LXXuIII.

Calumniosa ergo imperitia Moyses reprehenditur quod bella gesserit, qui minus reprehendi debuit, si sua sponte gereret, quam si Deo iubente non gereret: ipsum uero Deum, quod talia iusserit, audere reprehendere, uel Deum iustum et bonum talia iubere potuisse non credere, hominis est, ut mitius loquar, cogitare non ualentis diuine prouidentie per cuncta summa atque ima tendenti nec nouum esse quod oritur, nec perire quod moritur; sed in suo singula queque ordine siue naturarum siue meritorum uel cedere, uel succedere, uel manere: hominum autem rectam uoluntatem diuine legi coniungi, inordinatam uero cupiditatem diuine legis ordine cerceri; ut nec bonus aliud quam precipitur uelit, nec malus amplius quam permittitur possit; ita sane, ut non impune possit quod iniuste uoluerit. Ac per hoc in omnibus que humana infirmitas horret aut timet, sola iniquitas iure damnatur: cetera sunt uel tributa naturarum, uel merita culparum. Fit autem  homo iniquus, cum propter se ipsas diligit res propter aliud assumendas, et propter aliud appetit res propter se ipsas diligendas. Sic enim, quantum in ipso est, perturbat in se ordinem naturalem, quem lex eterna conseruari iubet. Fit autem homo iustus, cum ob aliud non appetit rebus uti, nisi propter quod diuinitus institute sunt; ipso autem Deo frui propter ipsum, seque et amico in ipso Deo propter eumdem ipsum Deum. Propter Deum enim amat amicum, qui Dei amorem amat in amico. Siue autem iniquitas, siue iustitia, nisi esset in uoluntate, non esset in potestate. Porro si in potestate non esset, nullum premium, nulla pena iusta esset: quod nemo sapit, nisi qui desipit. Ignorantia uero et infirmitas, ut uel nesciat homo quid uelle debeat, uel non omne quod uoluerit possit, ex occulto penarum ordine uenit, et illis inscrutabilibus iudiciis Dei, apud quem non est iniquitas . Proditum est enim nobis peccatum Adam fideli eloquio Dei; et quia in illo omnes moriuntur, et quia per illum peccatum intrauit in hunc mundum, et per peccatum mors, ueraciter scriptum est . Et quia ex hac pena corpus corrumpitur et aggrauat animam, et deprimit terrena habitatio sensum multa cogitantem , uerissimum nobisque notissimum est: et quia de hac iusta pena non liberat nisi misericors gratia, certum est. Et hinc Apostolus gemebundus exclamat: Infelix ego homo! quis me liberabit de corpore mortis huius? Gratia Dei per Iesum Christum Dominum nostrum . Sed que sit distributio iudicantis et miserentis Dei, cur alius sic, alius autem sic; occultis fit causis, iustis tamen. Non tamen ideo nescimus omnia ista iudicio aut misericordia Dei fieri, licet in abdito positis mensuris et numeris et ponderibus, quibus omnia disponuntur a Deo creatore omnium que naturaliter sunt ; nec auctore, sed tamen ordinatore etiam peccatorum; ut ea que peccata non essent, nisi contra naturam essent, sic iudicentur et ordinentur, ne uniuersitatis naturam turbare uel turpare permittantur, meritorum suorum locis et conditionibus deputata. Que cum ita sint, et cum per hoc secretum iudiciorum Dei motusque humanarum uoluntatum eisdem prosperitatibus alii corrumpantur, alii temperanter utantur; et eisdem aduersitatibus alii deficiant, alii proficiant; cumque ipsa humana mortalisque uita tentatio sit super terram : quis hominum nouit cui prosit aut obsit in pace regnare uel seruire, uel uacare, uel mori; in bello autem uel imperare, uel pugnare, uel uincere, uel occidi? cum hoc tamen constet, et cui prodest, non nisi per diuinum prodesse beneficium; et cui obest, non nisi per diuinum obesse iudicium.



CAPUT LXXIX.

Quid ergo insilimus in temerarias reprehensiones, atque utinam hominum, et non Dei? Seruierint dispensatores ueteris Testamenti, iidemque prenuntiatores Noui Testamenti, peccatores occidendo; seruierint dispensatores Noui Testamenti, iidemque expositores ueteris Testamenti, a  peccatoribus moriendo: Deo tamen uni utrique seruierunt, per diuersa et congrua tempora docenti bona temporalia et a se petenda et propter se contemnenda, molestias temporales et a se posse imperari [1 1Kb] et propter se debere tolerari. Quid ergo crudele Moyses aut mandauit aut fecit, cum commissum sibi populum sancte zelans et uni uero Deo [2 1Kb] subditum cupiens, posteaquam cognouit ad fabricandum et colendum idolum defluxisse mentemque impudicam prostituisse demonibus, in paucos eorum uindicans gladio, quos Deus ipse quem offenderant, alto et secreto iudicio feriendos uoluisset mox feriri [3 1Kb] , et in presenti salubriter terruit, et disciplinam in posterum sanxit? Nam eum nulla crudelitate, sed magna dilectione fecisse quod fecit, quis non in uerbis eius agnoscat orantis pro peccato eorum, et dicentis: Si dimittis illis peccatum, dimitte; sin autem, dele me de libro tuo ? Comparans ergo unusquisque pie prudens illam cedem et hanc precem, uidet profecto apertissime, uidet quantum malum sit anime per simulacra demonum fornicari, quando sic seuit qui sic amat. Sic plane et Apostolus, non crudeliter, sed amabiliter tradidit hominem satane in interitum carnis, ut spiritus saluus sit in die Domini Iesu . Tradidit et alios, ut discerent non blasphemare . Legunt scripturas apocryphas Manichei, a nescio quibus sutoribus fabularum sub Apostolorum nomine scriptas: que suorum scriptorum temporibus in auctoritatem sancte Ecclesie recipi mererentur, si sancti et docti homines, qui tunc in hac uita erant et examinare talia poterant, eos uera locutos esse cognoscerent. Ibi tamen legunt apostolum Thomam, cum esset in quodam nuptiarum conuiuio peregrinus et prorsus incognitus, a quodam ministro palma percussum, imprecatum fuisse homini continuam seuamque uindictam. Nam cum egressus fuisset ad fontem, unde aquam conuiuantibus ministraret, eum leo irruens interemit, manumque eius, qua caput Apostoli leui ictu percusserat, a corpore auulsam, secundum uerbum eiusdem apostoli id optantis atque imprecantis, canis intulit mensis, in quibus ipse discumbebat Apostolus. Quid hoc uideri crudelius potest? uerum quia ibi, nisi tamen fallor, hoc etiam scriptum est, quod ei ueniam in seculo futuro petiuerit, facta est compensatio beneficii maioris; ut et Apostolus quam charus Deo esset, per hunc timorem commendaretur ignotis, et illi post hanc uitam quandoque finiendam in eternum consuleretur. Utrum illa uera sit aut conficta narratio, nichil mea nunc interest. Certe enim Manichei, a quibus ille scripture, quas Canon ecclesiasticus respuit, tanquam uere atque sincere acceptantur, saltem hinc coguntur fateri, uirtutem illam patientie, quam docet Dominus, dicens, Si quis te percusserit in maxillam tuam dexteram, prebe  illi et sinistram , posse esse in preparatione cordis, etiamsi non exhibeatur gestu corporis, et expressione uerborum: quandoquidem Apostolus palma percussus, potius Deum rogauit ut iniurioso homini in futuro seculo parceretur, in presenti autem illa iniuria non inulta relinqueretur, quam uel prebuit ferienti alteram partem, aut ut iterum feriret admonuit. Tenebat certe interius dilectionis affectum, et exterius requirebat correctionis exemplum. Siue hoc uerum sit, siue confictum, cur nolunt credere tali animo famulum Dei Moysen idoli fabricatores et adoratores gladio prostrauisse; cum et in eius uerbis satis appareat, ita huiusmodi peccato eum ueniam deprecatum, ut nisi impetraret, deleri se uellet de libro Dei? Et quid simile, ignotus homo palma percussus; et Deus ex Aegypti seruitute liberans, per diuisum mare traiiciens, fluctibus persequentes inimicos operiens, idolo sibi prelato derelictus atque contemptus? Si autem penas ipsas comparemus, quid simile ferro interimi; et a feris trucidari atque laniari? quandoquidem iudices publicis legibus seruientes, maioris criminis reos bestiis subrigi, quam gladio percuti iubent.



CAPUT LXXX.

Restat in maledicis et sacrilegis reprehensionibus Fausti, quibus nunc respondeo, quod locutus Dominus ad Osee prophetam dixit: Accipe tibi uxorem fornicariam, et fac filios de fornicaria . In qua Scriptura sic excecatum est immundum cor eorum, ut nec apertissima uerba euangelica intelligant Domini dicentis ad Iudeos: Meretrices et publicani precedent uos in regno celorum . Quid enim aduersum clementie ueritatis, quid inimicum fidei christiane, si meretrix relicta fornicatione, in castum coniugium commutetur? Et quid tam incongruum et alienum a fide Prophete, quam si non crederet omnia peccata impudice dimissa esse in melius commutate? Itaque cum meretricem Propheta fecit uxorem, et ad uitam corrigendam mulieri consultum est, et figure sacramentum, de quo mox loquemur, expressum. Sed quis non uideat in hoc facto quid potius Manicheorum offendat errorem? Scilicet, quia solent dare operam meretrices ne grauide fiant. Proinde istis fornicaria magis permanens placebat ut deum ipsorum non ligaret, quam unius uiri facta uxor ut pareret.



CAPUT LXXXI.

De Salomone autem quid dicam, nisi quia grauius ipsius fidelis et sancte Scripture testimonio redarguitur, quam petulantibus et nugacibus Fausti conuiciis? Illa enim de illo et quid boni prius habuisset, et quid mali faciendo, bonum in quo primum fuerat, reliquisset, ueraciter fideliterque locuta est : iste autem oculis clausis, uel potius exstinctis, non quo lumine manifestante ducebatur, ibat; sed quo maleuolentia precipitante ferebatur, irruebat. Hoc ipso enim magis insinuauerunt sancti Libri religiosis lectoribus et electoribus [1 1Kb] suis, quam caste habuerint sancti uiri plures uxores; quod Salomon, qui eas non  illo modo, sed magis ad libidinem quam ad propaginem habuit, improbatus est et reprehensus his uerbis, ut appellaretur amator mulierum; et inde ad profundum idololatrie lapsus atque demersus, eadem ueritate personam nullius acceptante proderetur.



CAPUT LXXXII.

Nunc ergo iam pertractatis personis omnibus, per quas Faustus putauit scripturas ueteris Testamenti esse culpandas, redditoque suo cuique sermone congruo, quo uel defensi sunt homines Dei aduersus hereticorum carnaliumque calumnias, uel reprehensis hominibus, tamen Scriptura laudabilis uenerabilisque monstrata est: uideamus deinceps ex ordine, quo eos homines Faustus accusando commemorauit, quid etiam significent ipsa facta hominum, quid prophetie gerant, que futura prenuntient: quod iam fecimus de Abraham et Isaac et Iacob, quorum se Deus ita dici uoluit , tanquam solorum esset Deus, qui Deus est uniuerse creature: non frustra utique tantum eis tribuens honorem, nisi quia nouerat in eis, quod solus etiam perfecte summeque nosse poterat, sinceram precipuamque caritatem: et quia in eis tribus Patribus quodam modo consummauit magnum ac mirabile sacramentum futuri populi sui, quod per liberas genuerunt, non solum in libertatem, sicut per Saram  et Rebeccam  et Liam et Rachel ; uerum etiam in seruitutem, sicut per eamdem Rebeccam natus est Esau, cui dictum est, Eris seruus fratris tui : et per ancillas non solum in seruitutem, sicut per Agar ; uerum etiam in libertatem, sicut per Balam et Zelpham . Ita enim et in populo Dei et per spirituales liberos [1 1Kb] nascuntur non solum in laudabilem libertatem, quemadmodum illi quibus dicitur, Imitatores mei estote, sicut et ego Christi ; uerum etiam in damnabilem seruitutem, sicut per Philippum Simon : et per carnales seruos, nascuntur non solum in damnabilem seruitutem, qui eos imitantur; uerum etiam in laudabilem libertatem, quibus dicitur, Que dicunt, facite; que autem faciunt, facere nolite . Hoc magnum sacramentum quisquis in Dei populo prudenter agnouerit, unitatem Spiritus in uinculo pacis usque in finem quibusdam coherendo, quosdam tolerando custodit. Fecimus hoc et de Loth; quid eius laudandum, quid culpandum Scriptura narrauerit, quid intelligendum de tota illa re gesta significauerit , demonstrantes.



CAPUT LXXXIII.

Sequitur ut Iude factum consideremus, quod cum sua nuru concubuit , quid significauerit futurorum. Sed prius preloquendum est, ne quemquam parue considerationis offendat [2 1Kb] , quod de quibusdam malis operibus hominum in Scripturis sanctis, quedam non mala, sed bona  futura significantur. Seruat enim ubique diuina prouidentia uirtutem bonitatis sue, ut quemadmodum ex adulterorum concubitu formatur et nascitur homo, de hominum opere malo bonum opus Dei, sicut in precedenti sermone iam diximus , de fecunditate seminum, non de turpitudine uitiorum; ita in Scripturis propheticis, non tantum bona hominum, uerum etiam et mala facta narrantibus, quoniam prophetica est ipsa narratio, significetur aliquid de malis operibus hominum etiam futurorum bonorum, non peccantis opere, sed scribentis. Neque enim Iudas, cum ad Thamar concupiscentia uictus intraret, hanc sue libidinis intentionem gerebat, ut inde aliquid significaretur, quod ad salutem hominum pertineret: sicut nec Iudas ille qui Dominum tradidit, hoc intendit, ut aliquid inde gereretur, quod ad eamdem salutem hominum pertineret. Porro, si de tam malo opere Iude illius tam bonum opus Dominus fecit, ut eiusdem sue passionis sauguine nos redimeret; quid mirum si Propheta eius, de quo ipse ait, De me enim ille scripsit , ex malo facto Iude istius, boni aliquid significauit, ut suo ministerio nos doceret? Ea quippe hominum facta, sancto Spiritu disponente atque inspirante, collegit Propheta narrator, quorum interpositio non uacaret a presignatione rerum quas intenderat prophetare: ad significanda autem aliqua bona, nichil interest, facta illa quibus ea significantur, seu bona, seu mala sint. Quid enim mea interest, cum uolo aliquid legendo cognoscere, utrum ex minio reperiam scriptos nigros Aethiopes, et ex atramento candidos Gallos? uerumtamen si, non scripturam, sed picturam talem uiderem, sine dubitatione reprehenderem. Ita in factis hominum, que ad imitandum uitandumue proponuntur, magni interest bonane an mala sint: que autem ad significandum scribuntur, siue dicuntur, nichil refert in moribus facientium, quam laudem reprehensionemue mereantur, si modo habent aliquam rei, de qua agitur, necessariam prefigurandi congruentiam. Sicut enim Caiphe in Euangelio, quantum ad eius noxium perniciosumque animum pertinebat, quantum denique ad ipsa uerba, si in eis uoluntatem dicentis attendas, quibus agebat ut iustus iniuste necaretur, utique mala erant: tamen magnum bonum illo nesciente significabant, quando ait, Expedit ut unus moriatur homo, et non tota gens pereat: dictumque de illo est, Hoc autem a se non dixit, sed cum esset pontifex, prophetauit quia oportebat Iesum mori pro gente . Ita factum Iude secundum illius libidinem malum fuit, sed illo nesciente magnum bonum significauit: a se ipso quippe malum fecit, sed non a se ipso bonum significauit. Hoc autem, quod necessario preloquendum putaui, non ad hoc tantummodo Iude factum, sed etiam ad cetera ualeat, si qua occurrerint mala opera hominum, quibus bonum aliquid a narrante prophetatum est.



CAPUT LXXXIu.

In Thamar ergo nuru Iude intelligitur plebs regni Iudeorum, cui de tribu Iuda reges tanquam mariti adhibebantur: merito nomen  eius Amaritudo interpretatur; ipsa enim Domino fellis poculum dedit . Duo autem genera principum qui non recte operabantur in plebe, unum eorum qui oberant, alterum eorum qui nichil proderant, significantur in duobus filiis Iude: quorum unus erat malignus uel seuus ante Dominum, alter in terram fundebat, ne semen daret ad fecundandam Thamar. Nec sunt amplius quam duo genera hominum inutilia generi humano: unum nocentium, alterum prestare nolentium et si quid boni habent in hac terrena uita perdentium, tanquam in terram fundentium. Et quoniam in malo prior est qui nocet, quam ille qui non prodest, ideo maior dicitur malignus; ille autem sequens, qui fundebat in terram. Nomen quoque maioris, qui uocabatur Her, interpretatur Pellicius, qualibus tunicis induti sunt primi homines in penam damnationis sue dimissi ex paradiso ; sequentis nomen qui uocabatur Aynan, interpretatur Meror eorum: quorum, nisi quibus nichil prodest, cum habeat unde prodesse possit, atque id perdat in terra? Maius porro malum est ablate uite, quod significat pellicius, quam non adiute, quod significat meror eorum: Deus tamen ambos occidisse dictus est, ubi figuratur regnum talibus hominibus abstulisse. Tertius uero filius Iude, quod illi mulieri non iungitur, significat tempus ex quo reges plebi Iudeorum ceperunt de tribu Iuda non fieri: et ideo erat quidem filius Iude, sed eum maritum Thamar non accipiebat; quia erat eadem tribus Iuda, sed iam populo inde nemo regnabat. Unde et nomen eius, id est, Selom, interpretatur Dimissio eius. Non pertinent sane ad hanc significationem uiri sancti et iusti, qui licet illo tempore fuerint, ad Nouum tamen pertinent Testamentum, cui prophetando scienter utiles fuerunt, qualis Dauid fuit. Eo sane tempore, quo iam Iudea ceperat reges ex tribu Iuda non habere, non est computandus Herodes maior in regibus eius, tanquam maritus Thamar: erat enim alienigena, nec ei sacramento illo mystice unctionis tanquam coniugali federe coherebat; sed tanquam extraneus dominabatur, quam potestatem a Romanis et a Cesare acceperat. Sic et eius filii tetrarche, quorum erat unus Herodes patris nomine appellatus, qui cum Pilato in passione Domini concordauit : isti ergo alienigene usque adeo non deputabantur in regno illo mystico Iudeorum, ut ipsi Iudei publice clamarent, frendentes aduersum Christum, Nos non habemus regem, nisi Cesarem . Neque hoc uerum, nisi illa uniuersali dominatione Romanorum: quippe etiam Cesar rex erat non proprie Iudeorum; sed ut Christum negarent, et huic adularent, ideo se tali uoce damnarunt.



CAPUT LXXXu.

Illo ergo tempore, quo iam de tribu Iude regnum defecerat, ueniendum erat Christo uero Saluatori Domino nostro, qui non obesset, multumque prodesset. Sic enim fuerat prophetatum: Non deficiet princeps ex Iuda, neque dux de femoribus eius, donec ueniat cui repositum est: et ipse  exspectatio gentium . Iam isto tempore omne quoque magisterium Iudeorum, et mystica, unde christi uocabantur, unctio ipsa defecerat secundum prophetiam Danielis. Tunc uenit cui repositum erat, exspectatio gentium, et unctus est Sanctus santorum  oleo exsultationis pre participibus suis . Natus est enim Herodis maioris tempore , passus est autem minoris Herodis tetrarche [1 1Kb] . Huius itaque uenientis ad oues que perierant domus Isrel , figuram gessit ipse Iudas cum iret ad tondendas oues suas in Thamna, quod interpretatur Deficiens. Iam enim defecerat princeps ex Iuda, et omne magisterium atque unctio Iudeorum, ut ueniret cui repositum erat. uenit autem cum suo pastore Odollamite, cui nomen erat Iras; et interpretatur Odollamites, Testimonium in aqua. Cum hoc plane testimonio Dominus uenit, habens quidem testimonium maius Ioanne ; sed tamen propter oues infirmas hoc testimonio est usus in aqua. Nam et ipse Iras, quod nomen illius pastoris fuit, interpretatur Fratris mei uisio. uidit omnino fratrem suum Ioannes, fratrem secundum semen Abrahe, secundum cognationem Marie matris eius et Elisabeth matris sue; eumdemque Dominum et Deum suum, quia, sicut ipse ait, ex plenitudine eius accepit . uidit omnino, et ideo in natis mulierum maior illo non exsurrexit : quia ex omnibus prenuntiantibus Christum, ipse uidit quod multi iusti et Prophete cupierunt uidere, et non uiderunt . Salutauit ex utero ; agnouit perfectius ex columba, et ideo tanquam Odollamites uere testimonium perhibuit in aqua . uenit autem Dominus ad oues tondendas, hoc est, exonerandas sarcinis laboriosis, ex quibus Ecclesie laudate in Canticis canticorum dentes essent uelut grex detonsarum .



CAPUT LXXXuI.

Iam Thamar habitum mutet; nam et Commutans interpretatur Thamar: sed in ea prorsus nomen amaritudinis maneat; non illius amaritudinis in qua Domino fel ministrauit, sed illius in qua Petrus amare fleuit . Nam et Iudas latine Confessio est. Confessioni ergo amaritudo misceatur, ut uera penitentia presignetur. Hac penitentia fecundatur Ecclesia in omnibus gentibus constituta. Oportebat enim Christum pati, et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Nam et ipse habitus meretricius, confessio peccatorum est. Typum quippe iam Ecclesie gerit Thamar, ex Gentibus euocate, sedens cum hoc habitu ad portam Aenan, uel Aenaim, quod interpretatur Fontes. Cucurrit enim uelut ceruus ad fontes aquarum, peruenire ad semen Abrahe: illic a non agnoscente fetatur, quia de illa predictum est, Populus quem non cognoui, seruiuit mihi . Accepit in occulto annulum,  monile, et uirgam: uocatione signatur, iustificatione decoratur, glorificatione exaltatur. Quos enim predestinauit, illos et uocauit: quos autem uocauit, illos et iustificauit: et quos iustificauit, illos et glorificauit . Sed hec, ut dixi, adhuc in occulto, ubi fit et conceptio sancte ubertatis. Mittitur autem promissus hedus tanquam meretrici, hedus exprobratio peccati; per eumdem Odollamitem, tanquam increpantem et dicentem, Generatio uiperarum . Sed non eam inuenit peccati exprobratio, quam mutauit confessionis amaritudo. Post uero iam publicatis signis [1 1Kb] , annuli, monilis, et uirge, uicit temere iudicantes Iudeos, quorum iam personam Iudas ipse gestabat, qui hodieque dicunt non hunc esse populum Christi, nec habere nos semen Abrahe: sed prolatis certissimis documentis nostre uocationis, iustificationis, glorificationis, sine dubio confundentur, et nos magis quam se iustificatos esse fatebuntur. Enucleatius hec et membratim quodam modo articulatimque scrutarer atque dissererem, quantum intentionem meam Dominus adiuuaret, nisi me ab hac laboriosiore diligentia, finiendi huius operis, quod plus quam uellem iam prolixum est, cura prohiberet.



CAPUT LXXXuII.

Nunc peccatum Dauid , quid in prophetia significauerit, quanta possum breuitate perstringam. Nomina quippe ipsa interpretata satis ostendunt quid etiam hoc factum prefigurauerit. Dauid interpretatur Manu fortis, siue Desiderabilis: et quid fortius Leone illo de tribu Iuda, qui uicit mundum ? et quid desiderabilius illo, de quo propheta dicit, ueniet desideratus omnibus gentibus ? Bersabee interpretatur Puteus satietatis, siue Puteus septimus: quamlibet autem harum nominis huius interpretationum in id quod dicere intendimus, assumamus, satis congruit. Nam et in Canticis canticorum sponsa illa Ecclesia est, que uocatur puteus aque uiue : et huic puteo septenarii numeri nomen in Spiritus sancti significatione coniungitur; propter rationem Pentecostes, quo die de celo missus Spiritus sanctus uenit . De septimanis enim constare eumdem festum diem, Tobie quoque Scriptura testatur . Ad quadraginta nouem autem, quod est septies septem, unum additur, quo unitas commendatur. In hac ratione uiuit apostolica illa sententia: Sufferentes inuicem in dilectione, studentes seruare unitatem spiritus in uinculo pacis . Dono itaque spirituali, hoc est septenario, facta est Ecclesia puteus satietatis: quia factus est in ea fons aque salientis in uitam eternam, quam qui habuerit [2 1Kb] , non sitiet in eternum . Urias uero qui fuerat maritus eius, quid aliud quam diabolum nominis sui interpretatione significat? Cuius erant pessimo coniugio deligati omnes quos gratia Dei liberat,  ut Ecclesia sine macula et ruga Saluatori proprio copuletur . Urias namque interpretatur Lux mea Dei: Chatteus [1 1Kb] autem, Abscisus, siue quod in ueritate non stetit , sed a luce sua superna, quam de Deo habebat, superbie merito abscisus est; siue quod cadeudo ueris uiribus perditis, transfigurat se tamen in angelum lucis , audens adhuc dicere, Lux mea Dei est. Ergo iste quidem Dauid grauiter scelerateque peccauit; quod scelus eius etiam per prophetam Deus arguit increpando, et ipse abluit penitendo: uerumtamen ille desiderabilis omnibus gentibus, adamauit Ecclesiam super tectum se lauantem, id est, mundantem se a sordibus seculi, et domum luteam spirituali contemplatione transcendentem atque calcantem; et inchoata cum illa prime conuentionis notitia, post ab ea penitus separatum diabolum occidit, eamque sibi perpetuo connubio copulauit. Oderimus ergo peccatum, sed prohetiam non exstinguamus: amemus illum Dauid quantum amandus est, qui nos a diabolo per misericordiam liberauit; amemus et istum Dauid, qui tam graue in se uulnus iniquitatis penitentie humilitate sanauit.



CAPUT LXXXuIII.

Iam de Salomone quid dicam, quem uehementer arguit sancta Scriptura atque condemnat , nichilque de penitentia eius uel in eum indulgentia Dei omnino commemorat? Nec mihi prorsus occurrit, quid saltem in allegoria boni significet hec eius flenda subuersio; nisi forte quis dicat mulieres alienigenas, quarum amore exarserat, significare Ecclesias electas de Gentibus. Posset hoc fortasse non absurde intelligi, si ille propter Salomonem desererent deos suos, et colerent Deum eius: cum uero ipse propter illas offendit Deum suum, et coluit deos earum, non est quid inde boni coniectare possimus. Nec tamen nichil arbitror significare; sed malum, sicut de uxore filiabusque Loth diximus. Apparet enim in persona huius Salomonis et mira excellentia, et mira subuersio. Quod igitur in illo diuersis temporibus exstitit, prius bonum, et posterius malum, hoc in Ecclesia in isto adhuc seculo simul uno tempore ostenditur. Nam bono illius, bonos Ecclesie; malo autem illius, malos Ecclesie significatos puto: tanquam in unitate unius aree, sicut in illo uno homine, bonos in granis, malos in palea; ut in unitate unius segetis, bonos in tritico, malos in zizaniis . Si quid hinc sane his que de illo scripta sunt diligentius pertractatis, siui mihi, siue doctioribus atque melioribus, aliud probabilius elucere potuerit, nunc tamen non eam rem ita dimisimus, ut intentionem nostram in alia properantem, tanquam interrupta series contextionis impediat.



CAPUT LXXXIX.

De Osee autem propheta, non a me opus est dici quid illa iussio factumue significet, quod dixit Dominus ad Osee, uade, et accipe tibi uxorem fornicationis, et fac filios de fornicatione; cum  satis hoc ipsa Scriptura demonstret unde et quare sit dictum. Sequitur enim: Quoniam fornicans fornicauitur terra a Domino. Et abiit, et accepit Gomer filiam Debelaim; et concepit, et peperit ei filium. Et dixit Dominus ad eum: uoca nomen eius Iezrahel; quoniam adhuc modicum, et uisitabo sanguinem Iezrahel super domum Iuda, et quiescere faciam et auertam regnum domus Isrel. Et erit, in illa die conteram arcum Isrel in ualle Iezrahel. Et concepit adhuc, et peperit filiam. Et dixit ei Dominus: uoca nomen eius, Absque misericordia: quia non addam ultra misereri domui Isrel, sed obliuione obliuiscar eorum; et domui Iuda miserebor, et saluabo eos in Domino Deo suo, et non saluabo eos in arcu, et in gladio, et in bello, et in equis, et in equitibus. Et ablactauit eam que erat absque misericordia, et concepit, et peperit filium. Et dixit ei Dominus: uoca nomen eius, Non populus meus; quia uos non populus meus, et ego non ero uester Deus. Et erit numerus filiorum Isrel quasi arena maris, que sine mensura est, et non numerabitur; et erit in loco, ubi dictum est eis, Non populus meus uos, dicetur eis, Filii Dei uiui. Et congregabuntur filii Iuda et filii Ysrel, et ponent sibimet caput unum, et ascendent de terra, quia magnus dies Iezrahel. Dicite fratribus uestris, Populus meus: et sorori uestre, Misericordiam consecuta . Cum ergo iussi et facti huius figuram ipse Dominus per eamdem Scripturam euidenter aperiat, cumque apostolice Littere hanc prophetiam completam in Noui Testamenti predicatione testentur: quis est qui audeat dicere, non propterea iussum et factum, propter quod se iussisse et Prophetam fecisse, ipse in sanctis Litteris qui iussit exponit? Ait enim Apostolus Paulus: Ut notas faceret diuitias glorie sue in uasa misericordie, que preparauit in gloriam; quos et uocauit nos, non solum ex Iudeis, uerum etiam ex Gentibus: sicut et Osee dicit, uocabo Non plebem meam, plebem meam; et Non dilectam, dilectam: et erit in loco, ubi dictum est eis, Non Populus meus uos, ibi uocabuntur filii Dei uiui . Hoc ergo de Centibus prophetatum Paulus ostendit. Unde et Petrus scribens ad Gentes, Propheta quidem ipso non nominato, prophetiam tamen eius uerbis suis inserit, dicens: uos autem genus electum, regale sacerdotium, gens sancta, populus acquisitionis, quo uirtutes eius annuntietis, qui de tenebris uos uocauit in illud admirabile lumen suum: qui aliquando non populus, nunc autem populus Dei; quorum aliquando non misertus est, nunc autem miseretur . Hinc euidenter apparet, quod per Prophetam dictum est, Et erit numerus filiorum Isrel quasi arena maris, que sine mensura est, et non numerabitur; et quod consequenter adiunctum est, Et erit in loco, ubi dictum est eis, Non populus meus uos, dicetur eis, Filii Dei uiui: non omnino de illo Isrel esse dictum, qui est secundum carnem; sed de illo de quo Apostolus Gentibus dicit, uos ergo Abrahe semen estis, secundum promissionem heredes . Sed quoniam et de illo Iudeorum [1 1Kb] multi crediderunt et credituri sunt  (nam inde erant et Apostoli, inde tot millia que in Ierusalem Apostolis sociata sunt [Act. III, 41, et Iu, 4], inde Ecclesie de quibus ad Galatas dicit, Eram autem ignotus facie Ecclesiis Iudee que sunt in Christo [Galat. I, 22]: unde et lapidem angularem in Psalmis appellatum Dominum [Psal. CXuII, 22] sic interpretatur, quod duos parietes in se ipso coniunxerit, circumcisionis uidelicet et preputii, ut duos conderet in se unum nouum hominem, faciens pacem, et commutaret utrosque in uno corpore Deo, per crucem interficiens inimicitias in semetipso, et ueniens euangelizaret pacem iis qui longe et iis qui prope, id est, Gentibus longe et Iudeis prope; ipse est enim pax nostra, qui fecit utraque unum [Ephes. II, 11-22]; merito et iste propheta, filios Iuda ponens pro Iudeis, et filios Isrel pro Gentibus, Et congregabuntur, inquit, filii Iuda et filii Isrel pariter, et ponent sibimet caput unum, et ascendent de terra. Huic itaque prophetie tam manifeste ipso rerum effectu declarate, quisquis contradicit, non solum propheticis, uerum etiam apostolicis Litteris; nec solum quibuslibet litteris, uerum etiam rebus impletis et clarissima luce perfusis, impudentissime contradicit. Aliquid ergo fortassis diligentioris requirebat intentionis Iude factum, ut hec fornicaria, que significat Ecclesiam de gentilium superstitionum prostitutione collectam, in habitu mulieris illius que Thamar appellata est, posset agnosci: hic autem cum ipsa Scriptura se aperiat, cumque Apostolorum consonantibus Litteris illustretur, quid hic ulterius immoramur, ac non iam uidemus quod restat de famulo Dei Moyse, quid etiam ipsa significent que Faustus obiecit?



CAPUT XC.

Quod enim fratrem defendens, occidit Aegyptium, cuiuis facillime occurrit, iniuriosum nobis in hac peregrinatione diabolum a Domino Christo nobis defensis occidi. Quod uero in arena obruit interemptum , manifestum est eius iam morticinam presentiam in eis latere, qui non habent stabile fundamentum. Unde Ecclesiam Dominus super petram edificat; et eos qui audiunt uerbum eius et faciunt, comparat prudenti uiro qui edificat domum suam super petram, ne tentationibus cedat et corruat: illos autem qui audiunt, et non faciunt, comparat stulto edificanti super arenam, cuius tentata domus, ruina fit magna .



CAPUT XCI.

Quod uero exspoliauit Aegyptios iussu Domini Dei sui , nichil nisi iustissime iubentis, quid prefigurauerit, iam in quibusdam libris, quos de Doctrina Christiana prenotaui, quantum mihi tunc occurrit, me recolo posuisse : quod auro et argento et ueste Aegyptiorum significate sint quedam doctrine, que in ipsa consuetudine Gentium non inutili studio discantur. Sed siue hoc significet, siue illud quod ex ipsis Gentibus anime pretiose tanquam uasa aurea et argentea, cum suis utique corporibus,  quod uestes significant, adiungunt se populo Dei, ut simul de hoc seculo tanquam de Aegypto liberentur; siue hoc ergo, siue illud, siue aliquid aliud hinc fuerit figuratum, certum est tamen eis qui has Litteras pie legunt, non frustra neque sine prenuntiatione futurorum esse illa iussa, facta, conscripta.



CAPUT XCII.

Iam porro de bellis que per Moysen gesta sunt, nimis longum est omnia pertractare. Satis ergo sit quod de illo bello gesto cum Amalech , iam superius in hoc ipso opere, quo Fausto respondeo, quantum satis pro suscepto negotio uidebatur, quid prophetie premitteret, quid mysterii contineret, exposui. Nunc illud uideamus, in quo crudelitatis uitium solent obiicere Moysi, uel nimici harum Litterarum, uel expertes omnium litterarum: quod quidem Faustus non expresse posuit, cum diceret quod crudelia multa et mandarit et fecerit. Sed quia noui quid maxime et inuidiose iactare consueuerint [1 1Kb] , ideo ipse hoc commemoraui, superiusque defendi, ne quidquam in eo facto esse criminis, uel ipsi Manichei qui corrigi uellent, uel quisquam alius imperitorum aut impiorum putaret. Nunc autem quid etiam prophetice significationis habuerit requirendum est, quod ex eis multos, qui sibi absente ipso idolum fabricauerunt, sine ulla cuiusquam necessitudinis distinctione iussit interimi . Facile est ut intelligatur hominum illorum interemptionem, significare uitiorum talium insecutionem [2 1Kb] , qualibus illi ad eamdem idololatriam defluxerunt. In talia quippe uitia seuire nos iubet Psalmus, cum dicit: Irascimini, et nolite peccare . In talia uitia seuire nos iubet Apostolus, cum dicit: Mortificate membra uestra que sunt super terram; fornicationem, immunditiam, luxuriam, concupiscentiam malam, et auaritiam, que est idolorum seruitus .



CAPUT XCIII.

Sed quid sibi uelit, quod prius fecit, ut ipsum uitulum igne combureret, minutatimque concideret, et in aquam spargeret, et potum populo daret; maiorem intentionem perscrutande significationis inquirit. Si enim tabulas, quas digito Dei, hoc est operatione Spiritus sancti, scriptas acceperat, ideo fregit, quia indignos eos quibus eas legeret, iudicauit: si denique ut ab eis ille uitulus penitus aboleretur, incendit eum, contriuit, in aqua sparsit atque submersit, utquid et potum hoc populo dedit? Quem non excitet factum hoc ad inquirendam et intelligendam propheticam significationem? Occurrat ergo iam intentis mentibus, tanquam diaboli corpus in uitulo, id est, homines in omnibus gentibus, quibus ad hec sacrilegia caput, hoc est, auctor est diabolus. Aureum propterea, quia uidentur idololatrie ritus uelut a sapientibus instituti: de quibus dicit Apostolus, Quoniam cognoscentes Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum: dicentes se esse sapientes, stulti facti sunt, et immutauerunt  gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium . Ex hac quasi sapientia iste uitulus aureus, qualia solebant Aegyptiorum etiam ipsi primates et tanquam docti homines adorare figmenta. Hoc ergo uitulo significatum est omne corpus, id est, omnis societas Gentilium idololatrie deditorum. Hanc sacrilegam societatem Dominus Christus illo igne comburit, de quo in Euangelio dicit, Ignem ueni mittere in terram : ut quoniam non est qui se abscondat a calore eius , dum in eum credunt Gentes, igne uirtutis eius diabolica in eis forma soluatur. Totum deinde corpus illud comminuitur, id est, ab illa male conspirationis conflatione discissum, uerbo ueritatis humiliatur: et comminutum in aquam mittitur, ut eos Isrelite, id est, Euangelii predicatores, ex Baptismo in sua membra, hoc est, in corpus dominicum transferant. Quorum Isrelitarum Petro de ipsis Gentibus dictum est, Macta et manduca . Si, Macta et manduca; quare non etiam, Concide et bibe? Ita ille uitulus per ignem zeli et aciem uerbi et aquam Baptismi, ab eis potius quos absorbere conabatur, absorptus est.



CAPUT XCIu.

Si ergo hec quoque loca Scripturarum, de quibus eisdem Scripturis calumniantur heretici, perscrutata, et quodam modo interrogata, quanto uidentur obscuriora, tanto mirabiliores in se mysteriorum thesauros latere respondent; quanto magis impiorum blasphema ora obmutescere omnino debent; cum oppilantur apertissima ueritate, contra quam prefocato spiritu quid mussitent, non inueniunt; et malunt miseri manifestatione eius suas fauces obturari, quam suauitate pectus impleri? Christum igitur sonant hec omnia; caput illud quod iam ascendit in celum, et hoc corpus eius quod usque in finem laborat in terra, scribentium Litteras uere sacras omnis parturiuit intentio: nec esse quidquam credendum est Librorum propheticorum contextione narratum, quod non significet aliquid futurorum; nisi que ideo posita sunt, ut ex eis quodam modo religentur ea, que illum regem populumque eius, siue propriis, siue figuratis locutionibus rebusue prenuntient. Sicut enim in citharis et huiuscemodi organis musicis, non quidem omnia que tanguntur, canorum aliquid resonant, sed tantum chorde; cetera tamen in toto cithare corpore ideo fabricata sunt, ut esset ubi uincirentur, unde et quo tenderentur ille, quas ad cantilene suauitatem modulaturus et percussurus est artifex: ita in his propheticis narrationibus, que de rebus gestis hominum prophetico spiritu deliguntur, aut aliquid iam sonant significatione futurorum; aut si nichil tale significant, ad hoc interponuntur, ut sit unde illa significantia tanquam sonantia connectantur.



CAPUT XCu.

Has autem rerum gestarum allegoricas narrationes, si nolunt heretici, sicut a nobis exponuntur, accipere, uel etiam nichil eas, nisi quod proprie sonant, significare contendunt; non est luctandum cum hominibus, qui dicunt, Non sapit palato  meo, quod sapere dicis tuo: dum tamen ea que diuinitus precipiuntur, aut mores pietatemque formare, aut aliquid figurate significare uel credantur uel intelligantur, aut utrumque potius quam neutrum: dum tamen et ipsa, que figurate dicta uel facta intelliguntur, ad eosdem mores bonos pietatemque referantur. Ac per hoc etiam si Manicheis, uel quibusque aliis, de his figuris rerum gestarum noster displicet intellectus, uel ratio, uel opinio; illud sufficiat, quod patres nostri, quibus Deus perhibet bone uite atque in suis preceptis obedientie testimonium, ea ueritatis regula defenduntur, que nisi prauis et distortis cordibus displicere non possit; et quod ea Scriptura, cui peruersitas erroris illius inimica est, in quibuslibet hominum factis, que uel laudauit uel redarguit uel tantum narrata nobis iudicanda proposuit, ipsa inculpabilis uenerabilisque persistit.



CAPUT XCuI.

Quid uero utilius atque salubrius pie legentibus uel audientibus illas sacras Litteras consuli ac prospici potuit, quam ut non solum in eis laudabiles homines ad imitandum, et reprehensibiles ad cauendum proponerentur; uerum etiam quedam bonorum declinationes et lapsus in malum, siue itidem denuo correcti in uiam redeant, siue irreuocabiles maneant; et rursus quedam malorum mutationes et prouectus in bonum, siue perseueraturi, siue in pristina iterum relapsuri; ut neque iusti in superbiam securitate extollantur, nec iniqui contra medicinam desperatione obdurentur? At illa que neque ad imitandum neque ad cauendum facta hominum pertinent, et tamen in sancta Scriptura reperiuntur; aut ad illam connexionem posita sunt, quibus occasionibus ad res necessarias ueniatur, aut eo ipso quo uidentur superflua, satis admonent, in eis queri oportere mystice alicuius significationis oraculum. Neque enim de his libris loquimur, in quibus nulla, uel pauca ac non multa apertissima prophetico spiritu prenuntiata, iam quoque ipsis rebus impletis, auctoritatem diuinam fidelissima et preclarissima ueritatis luce testantur: ut omnino desipiat, quisquis eos superflue uel quasi fatue locutos aliquid putat, quibus non solum omnia hominum ingeniorumque genera subdita uidet, uerum etiam hoc ab eis predictum legit, perfectumque cognoscit.



CAPUT XCuII.

Numquidnam ergo, si quisquam legens factum Dauid, cuius eum Domino arguente ac minante penituit, inde sibi ad peccandum fomitem prebeat, illa Scriptura culpanda est; ac non tanto seuerius ille damnandus, quanto potius ad se uulnerandum aut occidendum abuti uoluit ea re, que ad sanandum liberandumque conscripta est? Quia enim homines in peccatum lapsi, uel superbia negligunt penitentie medicinam, uel recipiende salutis uenieque promerende diffidentia penitus pereunt, de tanto uiro exemplum propositum est, quo sanentur egroti, non quo hi qui sani sunt saucientur. Neque enim medicine uitium est, si uel insani se ipsos, uel maligni alios ferramentis medicinalibus perimant.



CAPUT XCuIII.

Sed tamen hi patres nostri  Patriarche atque Prophete quibus tam illustre testimonium sanctitatis atque pietatis ea Scriptura perhibet, quam saluti generis humani diuinitus dispensatam non negat, nisi quisquis aut eam nescit, aut omnem sensum rationalis considerationis amisit, etiamsi libidinosi et crudeles fuissent, sicut eos Manicheorum error, uel potius furor accusat; nonne etiam sic, non dico Electis eorum, sed ipso etiam deo illorum demonstrarentur esse meliores? Nonne melius est cum pellice uolutari uirum cum femina, quam esse sincerissimam lucem et miscendo se tenebris inquinari? Ecce homo auaritie ac uentris causa uxorem suam sororem mentitus, in aliorum concubitum uendidit: quanto ille peior et exsecrabilior est, qui naturam suam ad libidinem desiderantium simulando coaptatam, gratis eis polluendam corrumpendamque subiecit? Iam cum filiabus qui etiam sciens concubuerit, nonne minus mali perpetrat, quam qui membra sua omnium talium peiorumque turpitudinum libidinibus miscet? Quid enim tale ab immundis flagitiosisque committitur, ubi non deus uester, Manichei, turpitudinibus omnibus polluatur? Denique, si uere Iacob, ut ait Faustus, inter quatuor uxores feda concupiscentia tanquam hircus erraret, nullam propaginis curam gerens, sed lasciue solius uoluptatis; quanto minus miser esset deo uestro, qui non solum in ipso et in eius quatuor uxoribus omne illud dedecus luxurie pateretur, omnibus eorum corporibus motibusque concretus; sed in ipso hirco, quem uiro illi sordidus comparauit, omnem illum genitalem motum caloremque perpetitur, et ubique turpi conditione permixtus, in capro inflammatur, in capra seminatur, in hedo generatur? Ac per hoc etsi Iudas non tantum fornicator, sed etiam sciens nurus sue nefarius incestator existeret, in illius quoque incesti libidine deus uester hereret, sorderet, arderet. Dauid autem iniquitatis penituit, quod uxorem adamauerit alienam, uirumque eius mandarit occidi: at uero deum uestrum quando penitebit, quod a tartareo genere masculino ac feminino principum tenebrarum adamatus, eorum libidini sua membra concessit; nec maritum, cuius coniugem adamauerat, sed suos filios in membris demonum, a quibus demonibus ipse fuerat adamatus, occidit? Sed etsi non penituisset Dauid, nec iustitie sanitatem tali medicina recepisset, etiam sic isto deo Manicheorum melior exstitisset. Iste quippe uno ipso facto putemus, et aliis talibus quotquotlibet, quam multa unus homo posset admittere; ille autem in omnibus omnium talibus factis commixtione illa membrorum suorum turpari polluique conuincitur. Et Osee propheta accusatur a Fausto: qui si meretricem turpi concupiscentia captiuatus adamasset atque duxisset, animas certe amborum, et lasciui amatoris, et obscene meretricis, partes et membra naturamque dei uestri esse predicatis: illa ergo meretrix; quid enim ambiam uerbis, et non plane dicam? illa meretrix esset deus uester. Neque enim potestis dicere quod seruata atque incorrupta sue sanctitate nature, illi meretricio corpori non ligatus, sed presentatus incideret: sed et inquinatissima esse  ista membra dei uestri, et ob hoc magna purgatione indigere fatemini. Illa ergo meretrix, de qua hominem Dei audetis arguere, deus uester esset, etiamsi non esset in melius casto coniugio commutata: aut si non uultis, particulam certe dei uestri, licet minimam, non negatis illam animam meretricis. Hoc ergo iam melior deo uestro, quoniam ipsa una meretrix esset, ille autem conditione sue illius commixtionis uniuerso generi tenebrarum, in omnibus meretricibus prostituitur, in omnibus denique maribus ac feminis late uarieque fornicantibus et sese corrumpentibus, uolutatur, soluitur, illigatur, rursus in eorum fetibus uolutandus, soluendus, ligandus, donec ad ultimum globum pars immundissima dei uestri, tanquam inexpiabilis meretrix perducatur. Hec scilicet mala, has turpitudines, hec dedecora a membris suis deus uester amouere non potuit, et hostis immanis necessitate compulsus ad ista peruenit: neque enim potuit interimere iniuriosum atque uiolentum, suis uel ciuibus uel partibus saluis. Quanto ergo ille melior, qui occiso Aegyptio fratrem defendit, illesum, quem mirabili uanitate Faustus arguit, et deum suum mirabiliore cecitate non respicit? Quanto melius ipse uasa aurea et argentea abstulisset de gente Aegyptiorum, quam eius membra depredaretur gens tenebrarum? Et tamen cum bellum tam miserum ipse gessisset, cultores eius famulo Dei nostri obiiciunt quod bella gesserit, in quibus semper cum suis omnibus uictor de hostibus triumphauit, qui captiui uel captiue Moyse belligerante, de populo Isrel duci potuerunt: quod et deus uester si potuisset, utique fecisset. Hoc ergo non est malos arguere, sed felicioribus inuidere. Que autem crudelitas Moysi, quod in populum, qui grauiter in Deum peccauerat, gladio uindicauit? Cuius tamen peccati ueniam, se pro illis etiam diuine uindicte offerens, deprecatus est. uerumtamen si et hoc non misericorditer, sed crudeliter fecisset, etiam sic melior deo uestro esset. Neque enim quemquam suorum innocentium et obedientium, si ad hostis cuneum disrumpendum missus fuisset et captiuatus, ullo modo eum postea, si uicisset, ipse damnaret: quod facturus est deus iste de sua parte, quam configet in globo, quia obediuit iubenti, quia in hostiles cuneos pro salute regni eius proposita sua morte processit. Sed in hac, inquit, serie seculorum iam malis permixta atque concreta non obtemperauit preceptis. Queramus, quare. Si propria uoluntate, uera culpa et iusta pena: sed iam si uoluntas est rea, nulla est ad peccandum natura contraria, et ideo Manicheorum omnis conuicta est et euersa fallacia. Si autem ab hoste oppressa quo missa est, si alieno malo superata cui resistere non ualuerat, iniqua pena et magna crudelitas. Sed ad excusandum profertur Dei necessitas. Talem colant deum, qui nolunt colere Deum. Sane quod fatendum est, etiam ipsi cultores eius, quamuis talem deum colendo sint pessimi, meliores tamen illo sunt, quia saltem sunt: ille autem nichil est, nisi fictio falsitatis et cogitatio uanitatis. Sed iam cetera Fausti arguta deliramenta uideamus.



LIBER uIGESIMUS TERTIUS.



CAPUT PRIMUM.

FAUSTUS dixit: Disputanti mihi aliquando, quidam ex numerosa plebe respondens ait: Accipis Iesum de Maria natum? Cui ego: Quemnam, inquam, dicis Iesum? Nam plures in Hebraismo fuerunt iehsu: unus quidem Naue filius, discipulus Moysi ; alter uero filius Iosedech sacerdotis magni ; item alius qui dictus est filius Dauid , alius uero Filius Dei : quemnam ergo istorum de Maria natum queris ex me utrum accipiam? Utique, inquit, Filium Dei. Cui ego: Et quo auctore quoue magistro docente istud accipiam? At ille: Mattheo, inquit. Cui rursum ego: Quid enim Mattheus scripsit? Et ille: Liber generationis Iesu Christi filii Dauid, filii Abraham, etc. . Tum ego: Putaueram, inquam, quia esses dicturus, Liber generationis Iesu Christi Filii Dei; et me paraueram ad prescribendum: sed quia nunc fideliter capitulum memorasti, admonendus tantum es, ut id quod recitasti, consideres. Neque enim Mattheus hic se Dei Filii generationem scribere fatetur instituisse, sed filii Dauid.



CAPUT II.

Ut ergo huic interim dicenti credam, filius Dauid erit mihi de Maria natus: adhuc de Dei Filio in hoc omni generationis textu nulla fit mentio, usque ad baptismum scilicet, frustraque calumniam uos ingeritis scriptori, tanquam Dei ille Filium in utero mulieris incluserit. At uero hic clamitat, ut uidetur, et inscriptione ipsa sua se prorsus ab hoc sacrilegio uindicat, Dauid filium perhibens ex illa stirpe oriundum se scripsisse, non Filium Dei. Nam Iesum quidem eum, qui sit Filius Dei, si scriptoris huius mentem propositumque consideres, non tam ille de Maria uirgine uult nos accipere procreatum, quam factum aliquando per baptismum apud fluenta Iordanis. Illic enim dicit baptizatum a Ioanne eum, quem Dauid in exordio filium designauit, factum aliquando esse Filium Dei , post annos duntaxat, secundum Luce fidem, ferme triginta, ubi et uox tunc audita est, dicens ad eum: Filius meus es tu; ego hodie genui te . uides ergo id quod ante annos triginta, ut huic uidetur, de Maria natum est, non esse ipsum Filium Dei, sed id quod de baptismo postea factum est ad Iordanem, id est hominem nouum, tanquam in nobis cum credimus ad Deum ex Gentilitatis errore conuersi: quod ipsum tamen nescio utrum satis cum ea fide faciat, quam uos catholicam nominatis; sed interim sic Mattheo uidetur, si sunt ipsius hec. Neque enim usquam in parturitionibus Marie dictum legitur illud, Filius meus es tu, ego hodie genui te; aut, Hic est Filius meus dilectissimus, in quo bene complacui: sed in expiatione eius apud Iordanem. Quod si et tu credas ita ut scriptum est, eris iam quidem Mattheanus; sic enim mihi dicendum est: catholicus uero nequaquam.  Nam catholicam fidem nouimus; que tanto longe abest ab hac professione Matthei, quanto procul est et a uero. Siquidem symbolum uestrum ita se habeat, ut credatis in Iesum Christum Filium Dei, qui sit natus ex uirgine Maria: uestrum est ergo, de Maria accipere Filium Dei; Matthei, ab Iordane; nostrum, ex Deo: ac per hoc tam uobis Mattheus, si hec eius pro certo sunt, contrarius est in professione ista sua, quam nobis; nisi quod paulo prudentior uobis inuentus est, ut ortum ex femineo sexu, Dauid filio ascriberet magis, quam Filio Dei. Quapropter de duobus uos unum fateri oportet, aut hunc non esse Mattheum, qui hec uidetur asserere; aut uos non tenere apostolicam fidem.



CAPUT III.

Nos uero quamuis de hac sententia nemo prorsus deiiciat, ex Deo accipiendi Filium Dei, tamen ut multum imprudentie concedamus, ut adigamur et falsis credere, ex Iordane nobis erit factus iehsu Dei Filius, quam natus ex utero mulieris. Quanquam nec ipse quidem ille quem Maria peperit, si ullus erat, recte Dauid filius appelletur, nisi eum constet ex patre Ioseph seminatum. Quod quia negatis, illud etiam fateamini necesse est, ne ipsum quidem esse Dauid filium. Quoniam quidem generatio ab Abraham usque ad Dauid, et a Dauid Ioseph adusque deducitur, per omnes scilicet Hebreorum patres: ex quo quia iehsu conceptus non est, ut legitur, nec filius erit Dauid: longeque demens est, qui quem sine coitu Ioseph de Maria natum dicturus erat, hunc in principio posuerit esse filium Dauid. Cum ergo ne ipse quidem, qui sit ex Maria genitus, Dauid recte filius appelletur, quia non sit natus ex Ioseph; quanto magis Filius Dei?



CAPUT Iu.

Proinde nec uirginis ipsius origo ex hac tribu fuisse monstratur, unde constat esse Dauid; dico autem Iudam, de quo Iudei reges: sed ex tribu Leui, unde sacerdotes: quod ipsum palam est, quia eadem patrem habuerit sacerdotem quemdam nomine Ioachim, cuius tamen in hac generatione nulla usquam habita mentio est. Quomodo ergo ad hanc Dauidice cognationis prosapiam Maria pertinere dicetur, in qua eam nec patrem habere uideas, nec maritum? Ac per hoc nec ille Dauid filius erit, quisquis ex eadem nascitur: nisi eius hanc genitricem sic admoueas Ioseph, ut eius aut filia probetur aut coniux.



CAPUT u.

AUGUSTINUS respondit: Fides catholica eademque apostolica est, Dominum nostrum et Saluatorem Iesum Christum, et Filium Dei esse secundum diuinitatem, et filium Dauid secundum carnem: quod ita probamus ex euangelicis et apostolicis Litteris, ut nemo possit contradicere probationibus nostris, nisi qui ipsis Litteris contradicit: non sicut sibi Faustus iste proposuit, nescio quem pauca uerba dixisse, et contra eiusdem Fausti uersipellis astutias  nulla postea testimonia protulisse. Quod ego cum fecero, nichil ei quod respondeat remanebit, nisi illud quo uim manifestissime ueritatis in Scripturis sanctis expresse illudere atque euitare conatur, ut falsa illa et diuinis codicibus immissa respondeat. Quam dementiam, furiosamque presumptionem et audaciam, iam superius in hoc opere, quantum sufficere uisum est, refutaui: nec eadem repetere oportet, ut modum sermonis etiam cogitemus. Quid igitur opus est dispersa per Scripturas omnes querere atque colligere testimonia, quibus contra istum probemus, in Libris maxime diuineque auctoritatis, eumdem dici Filium Dei unigenitum semper Deum apud Deum, qui dicitur etiam filius Dauid propter acceptam formam serui ex uirgine Maria coniuge Ioseph? Nunc interim, quia de Mattheo uoluit disputare, nec a me totus Matthei liber huic sermoni inseri potest, legat qui uoluerit, et uideat quemadmodum Mattheus eum, quem parentes eius enumeraturus dicit filium Dauid, narrando usque ad passionem resurrectionemque perducat; nec alium quam ipsum dicat a uirgine Maria de Spiritu sancto conceptum et natum. Cui rei adhibet et testimonium de propheta: Ecce uirgo accipiet in utero, et pariet filium, et uocabunt nomen eius Emmanuel, quod est interpretatum, Nobiscum Deus . Eumdemque baptizatum a Ioanne, audisse de celo, Hic est Filius meus dilectus, in quo mihi complacui : de quo dictum erat iam ex partu uirginis, Nobiscum Deus. Nisi forte uisum sit Fausto minus esse quod dictus est Deus, quam quod dictus est Filius Dei. Ex hoc enim coniicere conatus est, Mattheo non esse uisum quod Filius Dei factus sit nisi ex baptismo, quia ibi facta est uox de celo, Hic est Filius meus: cum idem euangelista iam superius adhibuerit diuinum ex propheta testimonium, ubi ipse partus uirginis appellatus est, Nobiscum Deus.



CAPUT uI.

Hunc sane miserum delire garrulum debemus intueri atque obseruare, non pretermittentem, ubi potuerit, lectori uaniloquiorum suorum etiam de Scripturarum testimoniis nebulas offundere falsitatis: sicut de Abraham dixit, quod Deo non crediderat de Sara sibi filium promittenti, quando cum ancilla concubuit; cum Scriptura testetur, nondum illi partum Sare fuisse promissum : uel quod uxorem suam sororem mentitus sit; cum genus Sare nusquam in illis Litteris legerit, quibus de hac re fides habenda est : et de filio eius Isaac, quod etiam ipse Rebeccam falso dixerit sororem suam; cum genus eius ibi aperte scriptum sit : et de Iacob, quod quotidie certamen esset inter quatuor eius uxores, quenam illum de agro uenientem prior ad concubitum raperet; quod illic omnino nusquam legisse conuincitur. Ecce qualis homo mendaces diuinorum Librorum scriptores se odisse gloriatur, qui etiam de euangelico tante auctoritatis culmine omnibus noto [1 1Kb] , mentiri sic audet, ut non Mattheum, ne  apostolici nominis pondere comprimatur, sed nescio quem alium sub Matthei nomine uelit putari scripsisse de Christo, quod non uult credere, et quod ea lumniosa uersutia refutare conatur.



CAPUT uII.

Sic ergo de celo dictum est super aquam Iordanis, Hic est Filius meus dilectus, in quo mihi complacui; quemadmodum dictum est et in monte . Neque enim quia et ibi de celo uox ipsa sonuit, Filius Dei ante non fuit: quandoquidem ex utero uirginis ille accepit formam serui, qui cum in forma Dei esset, non rapinam arbitratus est esse equalis Deo . Denique idem ipse apostolus Paulus alio loco apertissime dicit, Cum autem uenit plenitudo temporis, misit Deus Filium suum, factum ex muliere, factum sub Lege : mulierem scilicet more locutionis hebraice feminam appellans. Ipse ergo est Filius Dei, qui et Dominus Dauid secundum diuinitatem; et idem ipse filius Dauid, ex semine Dauid secundum carnem. Quod si nobis credere non prodesset, non hoc tam attente idem apostolus Timotheo commendaret, dicens, Memor esto Christum Iesum resurrexisse a mortuis, ex semine Dauid, secundum Euangelium meum . Contra quod Euangelium quisquis aliud annuntiauerit, ut anathema sit, magna cura fideles admonuit .



CAPUT uIII.

Quid ergo iam moueat sancti Euangelii sectatorem, quod sine concubitu Ioseph Christus natus ex uirgine, filius tamen Dauid appellatur, cum generationum seriem non usque ad Mariam, sed usque ad Ioseph Mattheus euangelista perducat? Primo, quia mariti eius fuerat, propter uirilem sexum, potius honoranda persona: neque enim quia concubitu non permixtus, ideo non maritus, cum ipse Mattheus narret ab angelo Mariam coniugem ipsius appellatam, qui narrat quod non ipsius concubitu, sed de Spiritu sancto conceperat. Quod si non Mattheus apostolus ista uera, sed aliquis alius sub eius nomine, sicut Manichei putant, ea falsa conscriberet; itane sibi etiam ipse in rebus apertissimis et tam de proximo contextis contraria loqueretur, ut quem diceret Dauid Filium de Maria uirgine sine cuiusquam uiri concubitu natum, eiusdem parentes gradatim enumerans, usque ad eum sine aliqua ratione perduceret, quem non commixtum Marie ipse dixisset? Si enim alius enumeraret progeneratores Christi a Dauid usque ad Ioseph, dicens eum filium Dauid, et alius eum sine ullius uiri concubitu ex Maria uirgine natum diceret, nec eum filium Dauid appellaret; nec sic continuo putare deberemus, eos sibi hec contraria locutos fuisse, ut uel ambo uel unus eorum falsitatis conuinceretur. Cogitare enim deberemus fieri potuisse ut ambo uera dicerent, ut et Ioseph maritus Marie diceretur, habens eam coniugem continenter, non concubitu, sed affectu; non commixtione corporum, sed copulatione, quod est carius, animorum: et ideo non debuisse uirum uirginis  matris Christi separari a serie parentum Christi; et ipsam Mariam aliquam de stirpe Dauid uenam sanguinis ducere, ut caro Christi etiam ex uirgine procreata sine Dauid semine esse non posset. Cum uero unus idemque narrator utrumque dicat, utrumque commendet, et uirum Marie Ioseph et Christi uirginem matrem, et Christum ex semine Dauid et Ioseph in serie progeneratorum Christi ex Dauid: quid restat ut credat, qui uult [1 1Kb] diuino Euangelio, quam hereticorum fabulis credere, nisi et Mariam non fuisse extraneam a cognatione Dauid, et eam Ioseph coniugem non frustra appellatam, propter ordinem sexus et animorum confederationem, quamuis ei non fuerit carne commixtus; et Ioseph potius propter dignitatem uirilem ab ordine generationum illarum non fuisse separandum, ne hoc ipso uideretur ab illa femina separatus, cui eum coniungebat mentis affectus; et ne homines fideles Christi, id quod sibi coniuges carne miscentur, tam magnum in coniugio deputarent, ut sine hoc coniuges esse non crederent: sed potius discerent fidelia coniugia, multo familiarius se adherere membris Christi, quanto potuissent imitari parentes Christi?



CAPUT IX.

Nos ergo credimus etiam Mariam fuisse in cognatione Dauid, quia Scripturis eis credimus, que utrumque dicunt, et Christum ex semine Dauid secundum carnem , et eius matrem Mariam, non cum uiro concumbendo, sed uirginem . Quisquis itaque dicit Mariam ad consanguinitatem Dauid non pertinuisse, manifestum est quod istarum Scripturarum tam excellenti auctoritati obluctetur: ipse ergo conuincat non eam pertinuisse ad semen Dauid, et hoc ostendat, non ex quibuscumque litteris, sed ecclesiasticis, canonicis, catholicis. Alie quippe apud nos non habent ad has res ullum pondus auctoritatis: ipse sunt enim quas recipit et tenet Ecclesia toto orbe diffusa, que per illas est etiam prophetata; et quemadmodum promissa, sic reddita. Ac per hoc illud quod de generatione Marie Faustus posuit, quod patrem habuerit ex tribu Leui sacerdotem quemdam nomine Ioachim, quia canonicum non est, non me constringit: sed etiamsi hoc crederem, ipsum potius Ioachim dicerem aliquo modo ad Dauid sanguinem pertinuisse, et aliquo modo ex tribu Iuda in tribum Leui fuisse adoptatum, uel ipsum uel eius aliquem progeneratorem, uel certe in tribu Leui ita natum, ut de stirpe Dauid consanguinitatem aliquam duceret: sicut fieri potuisse idem Faustus fatetur, ut Maria de tribu Leui esset, quam tamen constat traditam uiro qui fuerit de stirpe Dauid, id est de tribu Iuda; et ita dicit potuisse accipi, Christum filium Dauid, si Maria filia Ioseph fuisset [2 1Kb] . Proinde si filia Ioseph  nupsisset in tribu Leui, non absurde diceretur etiam filius Dauid, quisquis de illa et in tribu Leui natus fuisset: ita si mater illius Ioachim, quem patrem Marie Faustus commemorat, de tribu Iuda et genere Dauid nupsit in tribu Leui, non immerito et Ioachim, et Maria, et filius Marie etiam sic ex Dauid semine ueraciter perhibentur. Hoc ergo potius, uel tale aliquid crederem, si illius apocryphe scripture, ubi Ioachim pater Marie legitur, auctoritate detinerer, quam mentiri Euangelium in quo scriptum est, et Iesum Christum Filium Dei Saluatorem nostrum ex semine Dauid secundum carnem, et per uirginem Mariam procreatum. Sufficit ergo nobis quod Scripture que hoc dicunt, et quibus credimus, ab inimicis suis de nulla possunt falsitate conuinci.



CAPUT X.

Non mihi ergo uicissim dicat: Etsi ego non ostendo Mariam non fuisse de cognatione Dauid, tu quod inde fuerit ostende. Hoc enim ostendo clarissimo plane atque fortissimo documento, quod Scriptura confirmatissime auctoritatis et Christum dicit ex semine Dauid, et eius matrem sine ullius concubitu uirginem Mariam. Quam uero sibi Faustus cuiusdam quasi turpitudinis uisus est uerecundissimus detestator, cum diceret: Frustra uos calumniam ingeritis scriptori, tanquam Dei ille Filium in utero mulieris incluserit! Non plane catholica fides, que Christum Dei Filium natum secundum carnem credit ex uirgine, ullo modo eumdem Dei Filium sic in utero mulieris includit, quasi extra non sit, quasi celi et terre administrationem deseruerit, quasi a Patre recesserit: sed uos, Manichei, corde illo, quo nichil potestis nisi corporalia phantasmata cogitare, ista omnino non capitis, quomodo Dei uerbum, Dei uirtus atque Sapientia, in se manens et apud Patrem, et uniuersam creaturam regens, pertendat a fine usque ad finem fortiter, et disponat omnia suauiter . In cuius dispositionis admirabili et ineffabili facilitate sibi etiam matrem in terra disposuit, et propter seruos suos de corruptionis seruitute liberandos in ea formam serui, hoc est, mortale corpus accepit, acceptum monstrauit, monstratumque et morte prostratum, resurrectione sursum erexit [1 1Kb] , et tanquam templum solutum iterum edificauit. uos tamen qui hec credere quasi sacrilega formidatis, non membra dei uestri in utero uirginis, sed in uteris omnium feminarum carnalium ab elephantis usque ad muscas includitis. An ideo uobis uidetur uilior uerus Christus, quia sic uerbum dicimus carnem factum in utero uirginali, ut nulla sui commutatione in natura propria inuiolabiliter permanens, templum sibi hominem coaptarit; et ideo uobis charus est deus uester, quia tot uinculis carnium colligatus et inquinatus in illa parte qua etiam in globo figendus est, sine causa suppetias deprecatur, aut etiam penitus oppressus deprecari non sinitur?



LIBER uIGESIMUS QUARTUS.



CAPUT PRIMUM.

FAUSTUS dixit: Quid ita hominem negatis fieri a Deo? Non quidem nos omnifariam hominem a Deo fieri pernegamus: sed quis, et quando, et quemadmodum fiat, hoc querimus. Quoniam quidem sunt secundum Apostolum homines duo, quorum alterum quidem interdum exteriorem uocat, plerumque uero terrenum, nonnunquam etiam ueterem; alterum uero interiorem et celestem dicit ac nouum . Horum ergo uter fiat a Deo, querimus. Quoniam quidem et natiuitatis nostre tempora duo sunt; unum illud, quo nos irretitos carnalibus uinculis, in lucem hanc natura produxit; alterum uero, cum ueritas nos ex errore conuersos, ad se regenerauit initiatos ad fidem. Quod tempus secunde natiuitatis in Euangelio Iesu significans, dicit: Nisi quis natus fuerit denuo, non potest uidere regnum Dei. Quod cum Nicodemus parum intelligens hesitaret, et qualiter id fieri posset percontaretur: neque enim posse hominem senem in uterum matris introire, et iterum nasci: iehsu ei respondens, Nisi quis natus fuerit, inquit, ex aqua et Spiritu sancto, non potest uidere regnum Dei. Et sequitur, Quod nascitur de carne, caro est; et quod nascitur de spiritu, spiritus est . Quapropter si et natiuitas non ea sola est qua in corpore gignimur, sed et illa alia qua renascimur spiritu, non minor eque cura est et hoc ipsum querere, in quanam earum nos faciat Deus. Modus quoque nascendi duplex est, unus ille furoris et intemperantie proprius, quo sumus a generatoribus turpiter et per libidinem sati; alter uero honestatis et sanctimonie, quo in Christo Iesu per Spiritum sanctum sub bonorum doctrinis disciplinati sumus [1 1Kb] ad fidem: unde etiam omnis religio, et maxime christiana, ad sacramentum rudes infantes appellat. Quod et ipsum significans Apostolus ait: Filioli mei, quos iterum parturio, donec formetur Christus in uobis . Quare iam non queritur, utrum Deus hominem faciat; sed quando, et quem, et quemadmodum faciat: nam si cum in utero fingimur, ut fere Gentibus placet et Iudeis et ipsis uobis, tunc nos Deus format ad imaginem suam; et ueteres nos facit, et per furorem ac libidinem creat, quod haud scio utrum diuinitati eius conueniat. Si uero cum credimus et ad meliorem uite conuertimur statum tunc formamur a Deo, ut fere Christo placet et eius Apostolis et nobis; profecto et nouos nos facit Deus, et honeste facit ac pure: quo quid consentaneum quidue conueniens magis sancte eius est ac uenerabili maiestati? Quod si et uos auctoritatem Pauli non spernitis, ex ipso uobis quemnam, et quando, et quemadmodum Deus hominem faciat, ostendemus. Dicit ad Ephesios: Ut deponatis secundum priorem conuersationem ueterem hominem, qui corrumpitur per  desideria [1 1Kb] erroris: renouamini autem spiritu mentis uestre, et induite nouum hominem, qui secundum Deum creatus est in iustitia et sanctitate ueritatis . uides ergo quando creatur homo ad imaginem Dei, uides hic et hominem ostendi alterum, et natiuitatem aliam, et alium nascendi modum. Nam cum, Exuite uos et induite, dicit, tempus utique credulitatis significat: cum uero hominem nouum a Deo creari testatur, tum indicat ueterem nec ab ipso esse, nec secundum eum formatum. Et cum prosequitur dicens illum quidem fieri in sanctitate et iustitia et ueritate, tunc designat atque demonstrat alterum illum natiuitatis morem, quem dixi longe dissimilem huic, qui corpora nostra furiosis genitorum complexibus seminauit; quemque etiam ostendit ex Deo non esse, cum illum solum monstrauit esse ex Deo. Necnon et ad Colossenses idipsum denuo dicit: Exspoliate ueterem hominem cum actibus suis, et induite nouum, qui renouatur in agnitione Dei [2 1Kb] , secundum imaginem eius qui creauit eum in uobis. Et hinc ergo non solum hominem nouum ostendit eum esse quem Deus faciat, sed quando etiam et quibus modis formetur, edocuit, id est, in agnitione Dei, quo significatur credulitatis tempus. Et adhuc, secundum imaginem, inquit, eius qui creauit eum: ut ex hoc liqueat ueterem hominem nec imaginem esse Dei, nec ab ipso formatum. Nam et illud quidem quod sequitur, dicens, Ubi non est masculus et femina, Iudeus et Grecus, Barbarus et Scytha : magis ac magis ostendit natiuitatem hanc, que nos mares fecit ac feminas, Grecos et Iudeos, Scythas et Barbaros, non eam esse in qua Deus operatur, cum hominem format; sed illam que nos omni exutos nationum uarietate sexusque et conditionis unum reddit, ad instar eius qui unus est, id est, Christus: sicut idem rursus apostolus dicit, Quotquot in Christo baptizati sunt, Christum induerunt: non est Iudeus neque Grecus, non est masculus neque femina, non est seruus et liber; sed omnes in Christo unum sunt . Ergo tunc fit homo a Deo, cum fit unus ex multis, non cum ex uno diuisus est in multa. Diuisit autem nos primus ortus, id est, corporalis; secundus adunat, intelligibilis ac diuinus: eoque rectissime nos hunc quidem corporis nature ascribendum putauimus, illum uero superne maiestati. Quapropter idem rursum apostolus ad Corinthios dicit, In Christo Iesu per Euangelium ego uos genui : et ad Galatas de semetipso, Cum placuit ei, qui me segregauit de utero matris mee, ut reuelaret Filium suum in me, ut eum annuntiarem in Gentes, continuo non acquieui carni et sanguini . uides ergo ubique eum in hac altera natiuitate nostra, spirituali  duntaxat [1 1Kb] , asseuerantem nos a Deo formari; non in priore illa obscena ac propudiosa, que nos nichilo prestantius neque mundius animalibus ceteris in utero materno et concepit et formauit et genuit. Qua de re animaduertere si uolueritis, inuenietis hac in parte nos non tam professione a uobis distare, quam intellectu. Siquidem uobis placuerit hoc ueteri et exteriori homini ac terreno tribuere, ut sit a Deo formatus; nos uero contra celesti hoc dederimus, et interiori ac nouo homini deferamus: neque id temere aut presumptiue, sed a Christo discentes, et eius Apostolis, qui primi eadem in mundo docuisse monstrantur.



CAPUT II.

AUGUSTINUS respondit: Paulus quidem apostolus interiorem hominem in spiritu mentis [2 1Kb] , exteriorem uero in corpore atque ista mortali uita uult intelligi: non tamen utrumque horum simul duos homines eum dixisse aliquando in eius Litteris legitur; sed unum, quem totum Deus fecerit, id est, et id quod interius est, et id quod exterius est: sed eum ad imaginem suam non fecit, nisi secundum id quod interius est, non solum incorporeum, uerum etiam rationale, quod pecoribus non inest. Non itaque unum hominem fecit ad imaginem suam, et alterum fecit non ad imaginem suam: sed quia hoc utrumque interius et exterius simul unus homo est, hunc unum hominem ad imaginem suam fecit, non secundum id quod habet corpus corporalemque uitam; sed secundum id quod habet rationalem mentem, qua cognoscat Deum, et omnibus irrationalibus eadem rationis excellentia preponatur. Sed illud interius concedit Faustus a Deo fieri, Cum »renouatur,« inquit, »in agnitione Dei, secundum imaginem eius qui creauit eum.« Hanc Apostolicam plane agnosco sententiam : quare ipse alteram non agnoscit, Deus posuit membra, singulum quodque eorum in corpore prout uoluit ? Ecce Deus etiam exterioris hominis effector ab eodem apostolo predicatur: quare inde eligit quod pro se putat, et tacet aut respuit quod Manichei fabulas amputat? Item cum de terreno et celesti homine dissereret idem Paulus, inter mortalem immortalemque discernens, inter id quod in Adam sumus, et illud quod in Christo erimus, ex ipsa Lege, ex ipso libro et ex ipso loco adhibuit terreni, id est, animalis corporis testimonium, ubi scriptum est quod Deus etiam terrenum hominem fecit. Nam cum ageret quomodo resurgent mortui, et quo corpore uenient, cum dedisset similitudinem de seminibus frumentorum, quod nuda grana seminentur, et Deus illis det corpus quomodo uoluerit, unicuique seminum proprium corpus: ubi nichilominus Manichei euertit errorem, qui et grana et herbas et omnes radices ac frutices gentem tenebrarum dicit creare, non Deum; et in eis formis atque generibus rerum Deum potius credit alligari, quam horum aliquid operari: cum ergo contra Manichei sacrilegam uanitatem etiam ista dixisset,  uenit ad carnium differentias: Non omnis, inquit, caro eadem caro: inde ad corporum celestium atque terrestrium, inde ad mutationem corporis nostri qua fieri possit spirituale atque celeste: Seminatur, inquit, in contumelia, surget in gloria: seminatur in infirmitate, surget in uirtute: seminatur corpus animale, surget corpus spirituale. Atque inde uolens ostendere originem corporis animalis: Si est, inquit, corpus animale, est et spirituale; sicut scriptum est, Factus est primus homo Adam in animam uiuentem . Hoc autem in Genesi scriptum est , ubi narratur, quomodo Deus hominem fecerit, et corpus quod de terra formauerat animauerit. ueterem autem hominem nichil aliud Apostolus quam uitam ueterem dicit, que in peccato est, in quo secundum Adam uiuitur: de quo dicit, Per unum hominem peccatum intrauit in mundum, et per peccatum mors; et ita in omnes homines pertransiuit, in quo omnes peccauerunt . Ergo totus ille homo, id est, et interiore et exteriore sui parte, inueterauit propter peccatum, et pene mortalitatis addictus est: renouatur autem nunc secundum interiorem hominem, ubi secundum sui Creatoris imaginem reformatur, exuens se iniustitiam, hoc est, ueterem hominem; et induens iustitiam, hoc est, nouum hominem. Tunc autem cum resurget corpus spirituale, quod seminatur animale, etiam exterior percipiet celestis habitudinis dignitatem: ut totum quod creatum est recreetur, et totum quod factum est reficiatur, illo recreante qui creauit, et reficiente qui fecit. Quod breuiter explicat, ubi ait: Corpus quidem mortuum est propter peccatum, spiritus autem uita est propter iustitiam. Si autem Spiritus eius qui suscitauit Iesum a mortuis, habitat in uobis; qui suscitauit Christum a mortuis, uiuificabit et mortalia corpora uestra per inhabitantem Spiritum eius in uobis . Nam quis catholica ueritate instructus ignorat, secundum corpus esse alios homines masculos, alios feminas, non secundum spiritum mentis, in quo renouamur secundum imaginem Dei? uerumtamen quia utrumque Deus fecit, rursum idem apostolus testis est, ubi dicit: Neque mulier sine uiro, neque uir sine muliere in Domino: sicut enim mulier ex uiro, ita et uir per mulierem; omnia autem ex Deo (I Cor. XI, 11, 12. Quid ad hec dicit inepta fallacia hominum alienatorum a uita Dei per ignorantiam, que est in illis propter cecitatem cordis eorum , nisi, In apostolicis Litteris quod uolumus uerum est, quod nolumus falsum est? Sic delirant Manichei: sed resipiscant [1 1Kb] , et non sint Manichei. A quibus si queritur , utrum eum ipse fecerit qui reficit, ipse condiderit qui renouat; respondebunt, Ipse. Cui responsioni eorum, si adiiciamus, querentes  quando cum formauerit quem nunc reformat: querent ubi se abscondant, ne fabule sue dedecus aperire cogantur. Neque enim dicunt a Deo formatum uel conditum uel institutum, sed de substantia eius partem prorsus eius aduersus hostes missam: nec peccato inueteratum, sed necessitate captiuatum et deformatum ab inimicis, et cetera que iam tedet  dicere. Ibi enim et primum hominem commemorant, non quem dicit Apostolus de terra terrenum , sed nescio quem suum proprium ex arca mendaciorum prosilientem: de quo Faustus tacet omnino, cum de homine sibi proposuerit questionem; timens ne aliquo modo eis contra quos disputat, innotescat.



LIBER uIGESIMUS QUINTUS.



CAPUT PRIMUM.

FAUSTUS dixit: Deus finem habet, aut infinitus est? Si oratio uestra non fallit, que dicit, Deus Abraham, et Deus Isaac, et Deus Iacob , habet finem Deus: nisi forte alter est hic de quo perrogas, et alter quem oratis: alioquin circumcisionis terminus, qui Abraham et Isaac et Iacob a gentium ceterarum societate dissignat , etiam Dei ipsius circa eos terminat potestatem. Cuius autem finita potestas est, et ipse non caret fine. Denique ne antiquorum quidem hac oratione mentionem facitis, qui ante Abraham fuerunt; Enoch dico, et Ne, et Sem , ac reliquos eorum similes, quos fuisse quidem iustos in preputio non negatis, sed quia iidem circumcisionis insigni carebant, ne ipsorum quidem uultis esse Deum, sed solius Abrahe et seminis eius. Igitur si est unus et infinitus Deus, quid sibi uult hec inuocationis uestre tam diligens et sollicita cautio, ut non contenti nominasse Deum, adiiciatis et cuius, Abraham scilicet, et Isaac et Iacob: tanquam in turba aliqua deorum erratura aut naufragium passura uestra oratione, nisi ad signum nauiget Abrahe? Et hunc quidem [1 1Kb] certa de causa Iudeos orare haud absurdum est, utpote circumcisos; sic enim circumcisionis se inuocare designant Deum, propter deos preputii: uos uero cur hoc ipsum faciatis, parum intelligo; cum minime geratis signum quod habuerit Abraham, cuius uos inuocatis Deum. uere enim, quod intelligi datur, cognitionis mutue causa, ne a se scilicet inuicem oberrarent, notas sibimet huiusmodi alternis [2 1Kb] imposuisse uidentur Iudei, ac Iudeorum Deus: atque ipse quidem eos circumcisionis obsceno charactere signauit, quo ubicumque terrarum fuerint, ubicumque gentium, per circumcisionem tamen, ipsius esse noscantur; iidem uero suum uicissim Deum parentum suorum cognomine signauerunt, quo ubicumque et ipse fuerit, in magna quamuis deorum frequentia, cum Deus Abraham audierit, et Deus Isaac, et Deus Iacob, protinus se inuocari cognoscat. Quod fere in multis fieri solet unum habentibus nomen, ut eorum nemo appellatus respondeat, nisi audito cognomine. Sic namque et pastor atque armentarius pecoribus notas inurunt, ne eorum quisque pro suo usurpet alienum. Quibus quia et uos similiter facitis, Deum Abraham dicentes, et Deum Isaac et Deum Iacob, non solum finem ostenditis habere  Deum, sed quod sitis etiam uos ab eodem alieni, signi eius ac sacramenti expertes, quod est uirilium mutilatio, per quam idem suos agnoscit. Quapropter hic si est Deus quem colitis, liquet ex hoc admodum quod habeat finem. Si uero infinitum Deum esse uultis, huic uos ante renuntiare necesse est, et oratione mutata erroris preteriti uestri penitudinem gerere. Et hoc quidem dictum ita est, ut de uestro uos uicisse uideamur: alioquin summus et uerus Deus, utrum sit idem infinitus necne, si queritur, de hoc uero nos boni et mali contrarietas breuiter poterit edocere. Quoniam quidem si non est malum, profecto infinitus est Deus; habet autem finem, si malum est: constat autem esse malum: non igitur infinitus est Deus: illinc enim esse mala accipiunt, ubi bonorum est finis.



CAPUT II.

AUGUSTINUS respondit: Absit ut hoc uos quisquam interroget, qui uos nouit, aut de hac omnino re cum talibus disputet. Prius enim estis a figmento carnalium corporaliumque cogitationum pia fide et quantulacumque ueritatis ratione mundandi, ut spiritualia quoquo modo et ex quantacumque parte cogitare possitis. Quod quamdiu non potestis , consultius feceritis, si uos huic questioni non commiscueritis [1 1Kb] , ubi nec docere potestis aliquid ueri, sicut nec in ceteris; nec discere estis idonei, quod fortasse potestis in ceteris, si superbi litigiosique non sitis. Cum enim queri ceperit, quomodo sit Deus finitus, quem nullus locus capit; quomodo infinitus, quem totum Filius nouit: quomodo finitus, immensus; quomodo infinitus, perfectus: quomodo finitus, nullum habens modum; quomodo infinitas, modus omnium: omnis cogitatio carnalis euanescit; et si uult se fieri quod nondum est, prius ex eo quod est erubescit. Quapropter hoc quod nobis [2 1Kb] proponitis de Deo finito et infinito, melius tacendo finitis, donec a fine Legis, quod est Christus, tam longe aberrare desinatis. De Deo autem Abraham et Isaac et Iacob, cum ipse sit omnis creature uerus Deus, cur illo nomine se populo suo insinuare uoluerit, iam quantum sat erat diximus. De circumcisione etiam in superioribus operis partibus  contra calumnias imperitas sepe respondimus. Isti autem signum in parte corporis congrua diuinitus datum, quo carnis exspoliatio figurata est, si quemadmodum dictum sit, Omnia munda mundis, christiana, non heretica mente cogitarent, nullo modo irriderent. Sed quia uerum est et quod sequitur, Immundis autem et infidelibus nichil est mundum; sed polluta  sunt eorum et mens et conscientia : ridentes eos, et dicaciter insultantes, leniter admonemus, si secundum ipsos circumcisio turpis est, non eos habere quod ibi rideant, sed quod lugeant; quia deus eorum et illi particule que preciditur, et illi sanguini qui distillat, illigatus et inquinatus admixtus est.



LIBER uIGESIMUS SEXTUS.



CAPUT PRIMUM.

FAUSTUS dixit: iehsu si natus non est, quomodo mortuus est? Hoc iam sane coniectura est: coniecturis autem nemo, nisi quem probationes defecerint, utitur. Respondebimus tamen etiam ad hoc, nec aliunde quam de his que credere soletis, afferentes exempla: que, si uera sunt, confirmabunt et nos; si falsa, destruent et uos. Dicis ergo: Quomodo mortuus est iehsu, si homo non fuit? Et ego abs te requiro: Elias quomodo mortuus non est, cum fuerit homo? An huic mortali preter conditionem suam licuit ius immortalitatis inuadere, Christo non licuit immortali de morte, si necesse fuit, aliquid usurpare? Et si Elias in eternum uiuit contra naturam, Iesum ad triduum tantum cur non magis contra naturam mori potuisse concedas: presertim cum etiam hoc non solum de Elia credatis, sed et de Moyse atque Enoch, quod sint immortales, et ipsi rapti cum corporibus suis in celum? Quapropter si hoc argumento recte colligitur Iesum fuisse hominem, quia mortuus est; poterit eodem nichilominus argumento colligi et Eliam non fuisse hominem, quia mortuus non est. Falsum est autem non fuisse Eliam hominem, quamuis immortalis credatur: falsum eque erit Iesum fuisse hominem, quamuis estimetur mortuus. Et si mihi uera dicenti uis credere, uterque eorum apud Hebreos falsam traxit opinionem, iehsu de morte, et de immortalitate Elias: nam nec hic mortuus est, nec ille non mortuus: sed uos quod uultis, creditis; quod non, redigitis ad naturam. Quapropter si quid nature proprium sit queritur, illa quidem nec immortalem mori uult, nec non mori mortalem. Si uero potestatem in Deo atque homine ad efficienda que uelint querimus, magis puto Iesum mori potuisse, quam non mori Eliam: maior enim potestas in Iesu quam in Elia. Et si tu impotentiorem contra nature licentiam leuas in celum, consecrasque perpetuitati, nature et conditionis eius oblitus; ego Iesum, potuisse mori, si uoluit, cur non concedam, etiamsi uere mortem illam fuisse, et non mortis figuram consentiam? Ut enim ab initio sumpta hominis similitudine omnes humane conditionis simulauit affectus, sic ab re non erat, si in fine quoque consignande economie gratia fuisset uisus et mori.



CAPUT II.

Preterea illud quoque commemorandum, quia si quid cuique per naturam liceat queritur, circa omnia id queri deberet que iehsu gessit, non circa mortem tantummodo ipsius. Nam et cecum a natiuitate lumen uidere natura non sinit; quod tamen  iehsu potenter operatus uidetur erga huius generis cecos [1 1Kb] , adeo ut Iudei et ipsi exclamarent, ab initio seculi nunquam fuisse uisum, ut aliquis aperuisset oculos ceci nati : manum aridam sanasse, uocem ac uerbum priuatis his per naturam, redonasse, mortuis et in tabem iam resolutis corporibus compage reddita uitalem redintegrasse spiritum, quem non ad stuporem adducat, et cogat quodam modo minime credere cogitantem quid liceat, quidue non liceat per naturam? Que tamen omnia nos communiter facta ab eodem credimus Christiani, non consideratione iam nature, sed potestatis tantum et uirtutis Dei. Legitur id quoque, quod de supercilio montis iactatus aliquando a Iudeis, illesus abierit. Qui ergo de sublimi monte precipitatus, mortuus non est, quia utique noluit; cur non potuerit etiam mori cum uoluit? Et hoc quidem nunc a nobis ita responsum sit, quia uobis placet argumentari, et arma tentatis aliena, dialectice disputare uolentes: alioquin nobis nec iehsu mortuus est, nec est immortalis Elias.



CAPUT III.

AUGUSTINUS respondit: Quidquid de Enoch et de Elia et de Moyse Scriptura sancta, certis et magnis sue fidei documentis in summo culmine auctoritatis locata testatur, hoc credimus, non quod Faustus nos credere suspicatur. Quid sit autem secundum naturam, quid contra naturam, homines qui sicut uos errant, nosse non possunt. Dici autem humano more contra naturam esse, quod est contra nature usum mortalibus notum, nec nos negamus: sicut illud est quod Apostolus ait, Si tu ex naturali incisus oleastro, et contra naturam insertus es in bonam oliuam ; id esse contra naturam dixit, quod est contra consuetudinem nature, quam notitia humana comprehendit, ut oleaster insertus in olea, non oleastri baccas, sed oliue pinguedinem ferat. Deus autem creator et conditor omnium naturarum, nichil contra naturam facit: id enim erit cuique rei naturali, quod ille fecerit, a quo est omnis modus, numerus, ordo nature. Sed nec ipse homo contra naturam quidquam facit, nisi cum peccat, qui tamen supplicio redigitur ad naturam. Ad naturalem quippe iustitie ordinem pertinet, ut aut peccata non fiant, aut impunita esse non ualeant: quodlibet horum sit, naturalis ordo seruatur, si non ab anima, certe a Deo. uexant enim peccata conscientiam, ipsique animo nocent, cum luce iustitie peccando priuatur, etiamsi  non consequantur dolores, qui uel corrigendis ingeruntur, uel non correctis ultimi reseruantur. Sed contra naturam non incongrue dicimus aliquid Deum facere, quod facit contra id quod nouimus in natura. Hanc enim etiam appellamus naturam, cognitum nobis cursum solitumque nature, contra quem Deus cum aliquid facit, magnalia uel mirabilia nominantur. Contra illam uero summam nature legem, a notitia remotam, siue impiorum, siue adhuc infirmorum, tam Deus nullo modo facit, quam contra se ipsum non facit. Spiritualis autem eademque rationalis creatura, in quo genere et anima humana est, quanto amplius illius incommutabilis legis lucisque fit particeps, tanto magis uidet quid fieri possit, quidue non possit: quanto autem remotior inde fuerit, eo magis miratur insolita, quo minus cernit futura.



CAPUT Iu.

Ac per hoc quid de Elia factum sit, nescimus: hoc de illo tamen credimus, quod uerax Scriptura testatur. Illud sane scimus, hoc de illo factum quod Dei uoluntas habet; quod autem Dei uoluntas non habet, fieri de quoquam omnino non posse. Proinde, si mihi dicatur posse fieri ut caro, uerbi gratia, huius uel illius hominis in corpus celeste mutetur: concedo fieri posse, sed utrum futurum sit nescio; et ideo nescio, quia quid habeat de hac re Dei uoluntas, me latet: illud me tamen non latet, sine dubio futurum, sic hoc Dei uoluntas habet. Porro si audiam quod aliquid futurum erat, sed Deus fecit ne fieret; fidissime respondebo, Illud potius futurum erat quod Deus fecit, non illud, quod si futurum esset, hoc fecisset [1 1Kb] . Nam Deus quod facturus erat, utique sciebat, et ideo simul sciebat illud futurum non fuisse, quod ne fieret facturus erat: et procul dubio potius uerum est quod scit Deus, quam quod opinatur homo. Unde tam non possunt futura non fieri, quam non fuisse facta preterita: quoniam non est in Dei uoluntate, ut eo sit aliquid falsum, quo uerum est. Quapropter omnia que uere futura sunt, sine dubio fient; si autem facta non fuerint, futura non erant: ita omnia que uere preterita sunt, sine dubio preterierunt.



CAPUT u.

Quisquis itaque dicit, Si omnipotens est Deus, faciat ut que facta sunt, facta non fuerint; non uidet hoc se dicere, Si omnipotens est, faciat ut ea que uera sunt, eo ipso quo uera sunt falsa sint. Potest enim facere ut aliquid non sit quod erat; tunc enim facit ut non sit, quando id esse inuenerit de quo fiat: uelut cum aliquem, qui cepit esse nascendo, facit non esse moriendo; hoc enim factum inuenit, de quo fieret. Quis autem dicat, ut id quod iam non est, faciat non esse? Quidquid enim preteritum est, iam non est: quod si et de ipso fieri aliquid potest, adhuc est de quo fiat; et si est, quomodo preteritum est? Non ergo est, quod uere dicimus fuisse: sed ideo uerum est illud fuisse, quia in nostra sententia uerum est, non in ea re que iam non est. Sententia quippe qua dicimus aliquid fuisse, ideo uera est, quia illud de quo dicimus, iam non  est. Hanc sententiam Deus falsam facere non potest, quia non est contrarius ueritati. Quod si queras ubi sit hec uera sententia: prius inuenitur in animo nostro, cum id uerum scimus et dicimus. Sed si et de animo nostro ablata fuerit, cum id quod scimus obliti fuerimus, manebit in ipsa ueritate [1 1Kb] . Semper enim uerum erit fuisse illud quod erat, et non est; et ibi uerum erit iam fuisse quod erat, ubi uerum erat antequam fieret futurum esse quod non erat. Huic ueritati Deus non potest aduersari, in quo est ipsa summa et incommutabilis ueritas, quo illustratur ut sit, quidquid in quorumque animis et mentibus ueri est. Omnipotentem autem Deum non ita dicimus, ac si eum etiam mori posse credamus; et quia hoc non potest, ideo non sit dicendus omnipotens. Ille plane omnipotens uere solus dicitur qui uere est, et a quo solo est quidquid aliquo modo est uel spirituale uel corporale. Quia uniuersa creatura sua utitur ut ei placet: placet autem illi secundum ueram incommutabilemque iustitiam, quod ipse sibi est, omnia mutabilia, cum ipse sit incommutabilis, mutans [2 1Kb] pro meritis siue naturarum siue factorum. Numquid ergo dicturi sumus quod Elias cum esset creatura, mutari non posset uel in deterius uel in melius; aut eo modo non posset, qui esset humano generi insolitus, secundum Dei omnipotentis uoluntatem? Quis hoc uel stultissimus dixerit? Cur ergo quod de illo in Scriptura ueracissima positum est, non credamus? nisi putemus hoc solum posse facere Deum, quod uidere consueuimus.



CAPUT uI.

Sed si homo fuit, inquit, Elias, et potuit non mori, cur Christus cum homo non fuerit, non potuerit mori? Tale est ac si quisquam diceret: Si potuit natura hominis in aliquid melius commutari, cur Dei natura in deterius non potuerit? Stulte, quia hominis est natura mutabilis, Dei autem incommutabilis. Posset enim et aliquis pariter insanissimus dicere: Si homini potest donare ut regnet in eternum, cur non et sibi facere ut damnetur in eternum? Non hoc, inquit, ego dico, sed triduanam saltem mortem Dei, eterne uite hominis comparo. Plane si sic acciperes triduanam mortem Dei, ut caro in illo moreretur, quam de mortalium genere assumpsit, uerum saperes: nam istam triduanam Christi mortem pro eterna uita hominum factam ueritas euangelica predicat. Cum autem uelis triduanam mortem, nulla mortali assumpta creatura, in ipsa diuina natura ideo non absurde credi, quia potest humana natura immortalitate donari; profecto sic desipis, quomodo qui nec Deum nosti, nec dona Dei. Deinde quomodo illud, quod supra posui, non dicis ac sentis, Deum sibi fecisse [3 1Kb] unde damnetur in eternum, quando pars illa dei uestri in globo in perpetuum configetur? An et hoc dicturus es, quia pars lucis lux est, et pars Dei Deus non est? Postremo ut sine ulla ratiocinatione et plana fidei ueritate  a nobis audiatis, cur Eliam hominem natum, raptum esse diuinitus de terra credamus, Christum autem et ex uirgine uere natum, et in cruce uere mortuum: hec ideo credimus, quia et illud de Elia, et hoc de Christo sancta Scriptura testatur , cui nemo pius nisi qui credit, nisi impius nemo non credit [1 1Kb] . Illud autem de Elia uos negatis, quia omnia simulatis: de Christo autem quod nasci non potuerit et mori potuerit, nec uos dicitis; sed eius ex uirgine natiuitatem nullam, mortem autem in cruce falsam fuisse contenditis, hoc est etiam ipsam nullam, sed ad ludificandos humanos oculos simulatam; ad nichil aliud, nisi ut ab eis qui ista crediderint, etiam uobis omnia mentientibus ignoscatur.



CAPUT uII.

Quis autem uobis proponat, quod sibi quasi ex persona catholici Faustus proponit, iehsu si natus non est, quomodo mortuus est? nisi qui parum considerat ipsum Adam et natum non esse, et tamen mortuum esse? Si uoluisset ergo Filius Dei inde sibi humanam carnem ueramque formare, unde formauit et illi primo homini, quoniam omnia per ipsum facta sunt , quis eum non potuisse audeat affirmare? Si denique de celesti uel erea uel humida creatura corpus assumptum uellet commutare in humane carnis uerissimam qualitatem, in qua et uiuere ut mortalis homo posset, et mori, hoc eum potuisse facere, quis negaret, omnipotentem omnipotentis Filium? Postremo si uoluisset de nullis elementis corporeis, que per eum creata sunt, corpus assumere, sed prorsus ex nichilo sibi creare ueram carnem, sicut per eum creata sunt cuncta que non erant; quis nostrum contradicere, quis nostrum fieri non potuisse contenderet? Non ergo ideo credimus natum ex uirgine Maria, quod aliter in uera carne existere atque hominibus apparere non posset: sed quia sic scriptum est in ea Scriptura, cui nisi crediderimus, nec christiani nec salui esse poterimus. Credimus ergo ex Maria uirgine natum Christum, quia sic scriptum est in Euangelio: credimus crucifixum et mortuum, quia sic scriptum est in Euangelio: et uere natum et uere mortuum, quia ueritas est Euangelium. Cur autem illa omnia in carne ex utero femine assumpta pati uoluerit, summa consilii penes illum est: siue quod utrumque sexum, quem creauerat, etiam hoc modo commendandum honorandumque iudicauit, assumendo formam uiri, et nascendo de femina; siue aliqua alia causa, quenam illa sit, non temere dixerim. Illud  tamen fidenter dicam, nec aliter factum esse, quam euangelica ueritas docuit; nec aliter fieri oportuisse, quam Dei sapientia iudicauit. Euangelii fidem omnibus hereticorum disputationibus anteponimus: consilium autem sapientie Dei supra omne consilium creature cuiuscumque laudamus.



CAPUT uIII.

Tamen Faustus, ut sibi credamus hortatur dicens, Et si mihi uera dicenti uis credere, uterque eorum apud Hebreos falsam traxit opinionem, iehsu de morte, et de immortalitate Elias: cum paulo post dicat, Ut enim ab initio sumpta hominis similitudine omnes humane conditionis simulauit affectus; sic ab re non erat, si in fine quoque consignande economie gratia fuisset uisus et mori. Homo pessime ac fallacissime, quomodo tibi ego credam, quasi uera dicenti, cum Christum dicas mortem potuisse mentiri? Ergo ille mentiebatur, quando dicebat, Oportet Filium hominis occidi, et tertia die resurgere ; et tu non mentiris, et dicis ut tibi uera dicenti credamus? ueracior ergo Petrus, quando ei dixit, Absit, Domine, non fiet istud; et unde meruit audire, Redi retro, satanas . Et ille quidem non hoc infructuose audiuit, qui eam postea ueritatem mortis Christi usque ad suam mortem correctus perfectusque predicauit. uerum si ille, quia tantum putauit Christum non moriturum, audire meruit, Satanas; tu quid mereris audire, qui non negas mortuum, sed etiam dicis mortem fuisse mentitum? Sed ideo, inquis, mortem quoque simulasse credendus est, quia omnes humane conditionis simulauit affectus. Quis enim tibi hoc contra Euangelium concessurus est, quod omnes humane conditionis simulauit affectus? Prorsus si [1 1Kb] dixit euangelista, Dormiuit iehsu ; si dixit, Esuriuit , sitiuit , contristatus est , exhilaratus est, et si qua talia; omnia uera sunt, que ita narrata sunt, ut non eum simulasse, sed plane fecisse uel exhibuisse conscripta sint, sane non necessitate conditionis, sed magisterii uoluntate, et diuina etiam potestate. Nam homo plerumque etsi nolit, irascitur; etsi nolit, contristatur; etsi nolit, dormit; etsi nolit, esurit, ac sitit: ille autem omnia ista [2 1Kb] , quia uoluit. Sic etiam nascuntur homines atque patiuntur, non quia uolunt, nec quod uolunt [3 1Kb] ; ille autem etiam ista, quia uoluit. Tamen uera hec et de illo fideliter ueraciterque conscripta sunt, ut quisquis Euangelio eius crediderit, ueritate instruatur, non mendaciis illudatur.



LIBER uIGESIMUS SEPTIMUS.



CAPUT PRIMUM.

FAUSTUS dixit: Si natus non est iehsu, nec passus est: si autem passus est, ergo et natus est. Non uobis expedit, mihi credite, in  his rebus consequentiam querere nature; alioquin infirmabitur omnis uestra fides. Nam et uos Iesum ex uirgine natum sine uiri coitu creditis, et si ex consequentibus  priora probanda sunt, erit hoc falsum. Poterit enim et uobis responderi in hunc modum, quia si natus est ex femina iehsu, ergo et seminatus ex uiro est: si uero seminatus ex uiro non est, ergo nec natus ex femina est. Potuit autem, ut uos creditis, nasci non satus: quare ergo non potuerit et pati non partus?



CAPUT II.

AUGUSTINUS respondit: Nemo tibi proponit quod tibi proponis, nisi imperitus quem decipis, non instructus a quo conuinceris [1 1Kb] . Nam iehsu  et nasci potuit non satus, et pati non partus: sed unum horum uoluit, alterum noluit. Nasci enim non satus uoluit, pati autem non partus noluit: quia partus est passus. Dicis mihi: Unde scis? Quia hoc in Euangelio ueritatis lego. Si autem tibi dicam, Unde scis ista que dicis? Manichei mihi opponis auctoritatem, et dicis esse in Euangelio falsitatem. Ego autem Manicheo ista dicenti non crederem, nec si non mihi Christum mentitum esse laudaret. Quod quidem in Christo non inuenit, sed quid ipse diligat prodit.



LIBER uIGESIMUS OCTAuUS.



CAPUT PRIMUM.

FAUSTUS dixit: Sed non poterat mori, nisi natus esset. Et ego respondeo, Nec nasci poterat, nisi Deus non esset: aut si potuit et Deus esse et nasci, quare non et non nasci potuerit et mori? uides ergo utile satis non esse, in his consequentiam querere, aut argumentis anniti, cum de rebus agitur que pertineant ad Iesum. Sed querendum potius est, quid ipse de se, quidue Apostoli sui de eodem predicarint. Ipsaque adeo pertractanda genealogia est, et uidendum si sibi conueniat; non ex coniectura passionis, natiuitatis eius exquirere ueritatem: quia et pati non natus potuit, et natus minime pati; presertim ipsis uobis fatentibus Deo esse impossibile nichil: quod erit et ipsum falsum, si hoc constiterit, non potuisse mori non natum.



CAPUT II.

AUGUSTINUS respondit: Iterum ac sepe tibi proponis, quod non audis ab eis a quibus confutaris. Nemo tibi dicit, Non poterat mori, nisi natus esset: quia mortuus est Adam, quamuis natus non fuisset. Sed dicitur tibi: Natus est, quia hoc sanctum Euangelium, non nescio quis hereticus loquitur: mortuus est, quia hoc in sancto Euangelio, non in libro alicuius heretici legitur. Sed tu qui prohibes argumentari, cum de rebus agitur que pertinent ad Iesum, et querendum censes quid ipse de se, quidue Apostoli sui de eodem predicarint, cum cepero Matthei Euangelium recitare apostoli eius, ubi narratio natiuitatis eius tota contexitur, continuo dices illam narrationem non esse Matthei, quam Matthei esse dicit uniuersa Ecclesia, ab apostolicis sedibus usque ad presentes episcopos certa successione perducta. Tu mihi quid contra lecturus es? Aliquem forte librum Manichei, ubi iehsu negatur esse natus ex uirgine. Sicut ergo ego credo illum librum esse Manichei, quoniam ex ipso tempore quo Manicheus uiuebat in carne, per discipulos eius certa successione prepositorum uestrorum ad uestra usque tempora custoditus atque perductus est; sic et istum librum credite esse Matthei, quem ex illo tempore quo Mattheus ipse in carne uixit, non interrupta serie temporum Ecclesia certa connexionis successione usque ad tempora ista perduxit. Et dic mihi, cuius libro potius credere debeamus; eiusne apostoli, qui Christo cum adhuc in terra esset, adheserat, an  nescio cuius Perse, qui tanto post natus est? Sed alium forte proferes librum, qui nomen habeat alicuius apostoli, quem a Christo constat electum, et ibi Christum natum ex Maria non esse lecturus es. Cum ergo necesse sit alterum horum librorum esse mendacem, cui nos potius censes fidem accommodare debere? Eine quem illa Ecclesia ab ipso Christo inchoata et per Apostolos prouecta certa successionum serie usque ad hec tempora, toto terrarum orbe dilatata, ab initio traditum et conseruatum agnoscit atque approbat; an ei quem eadem Ecclesia incognitum reprobat, cum etiam proferatur ab hominibus ita ueracibus, ut Christum laudent esse mentitum?



CAPUT III.

Hic dicturus es, Genealogia ipsa consideretur duorum Euangelii librorum, utrum sibi conueniat. Iam hinc alibi in hoc opere diximus, quod dicendum fuit . Neque enim uos mouet, nisi quemadmodum duos patres potuerit habere Ioseph. Quod si cogitantibus non occurrisset unus qui genuit, alius qui adoptauit, nec sic facile debuistis aduersus tantam auctoritatem preproperam proferre sententiam: nunc uero si uel admoniti cogitatis quam hoc fieri potuerit, Euangelio simpliciter credite, et uos potius tam male ac peruerse argumentari desistite.



CAPUT Iu.

Quod autem putat querendum esse Faustus, quid de se iehsu ipse predicauerit; cui non iustum uideatur? Sed numquid hoc sciri potest, nisi discipulis eius narrantibus? Quibus si non creditur annuntiantibus quod de uirgine natus sit, quomodo eis fides habebitur annuntiantibus quid de se ipse predicauerit? Si enim prolate fuerint alique littere, que nullo alio narrante ipsius proprie Christi esse dicantur; unde fieri poterat ut si uere ipsius essent, non legerentur, non acciperentur, non precipuo culmine auctoritatis eminerent in eius Ecclesia, que ab ipso per Apostolos succedentibus sibimet episcopis, usque ad hec tempora propagata dilatatur; multis in ea iam completis, que ante predicta sunt, et usque in finem que restant, sine dubio futuris atque uenturis? Quia et ille littere si proferrentur, utique considerandum erat a quibus proferrentur. Si ab ipso, illis primitus sine dubio proferri potuerunt, qui tunc eidem coherebant, et per illos etiam ad alios peruenire.  Quod si factum esset, per illas quas commemoraui prepositorum et populorum [1 1Kb] successiones confirmatissima auctoritate clarescerent. Quis est ergo tam demens, qui hodie credat esse epistolam Christi quam protulerit Manicheus, et non credat facta uel dicta esse Christi que scripsit Mattheus? aut si etiam de Mattheo utrum ipse ista scripserit dubitat, de ipso quoque Mattheo non potius id credat, quod inuenit in Ecclesia, que ab ipsius Matthei temporibus usque ad hoc tempus certa successionum serie declaratur; et credat nescio cui ex transuerso de Perside post ducentos uel amplius annos uenienti, et suadenti ut illi potius quid Christus dixerit feceritque credatur: cum ipse apostolus Paulus post ascensionem Domini de celo uocatus , si non inueniret in carne Apostolos, quibus communicando et cum quibus conferendo Euangelium, eiusdem societatis esse appareret, Ecclesia illi omnino non crederet? Sed cum cognouisset eum hoc annuntiantem, quod etiam illi annuntiabant, et in eorum communione atque unitate uiuentem, accedentibus etiam per eum talibus signis, qualia et illi operabantur; ita, eum Domino commendante, meruit auctoritatem, ut uerba illius hodie sic audiantur in Ecclesia, tanquam in illo Christus, sicut ipse uerissime dixit, locutus audiatur . Et putat Manicheus credi sibi debere ab Ecclesia Christi, loquenti contra Scripturas, tanta et tam ordinata auctoritate firmatas: per quas ei precipue commendatum est, ut quisquis illi annuntiauerit preterquam quod accepit, anathema sit .



CAPUT u.


Sed rationem, inquit, profero, qua demonstrem Scripturis illis non esse credendum. Certe non argumentaris? Et tamen in ipsa quoque argumentatione superaris. Ad hoc enim redigitur omnis argumentatio tua, ut ad extremum credat anima, ideo se in hoc mundo esse miseram, quia miseria sua Deo suo subuenit, ne ille regno priuaretur: eiusque naturam atque substantiam usque adeo esse mutabilem, corruptibilem, uiolabilem, coinquinabilem, ut pars eius quedam nec mundari ualeat, et ab ipso, qui eam sciens innocentem de suis uisceribus, nichilque apud se peccantem, tante contaminationi permiscuit, eterno globi supplicio puniatur. Iste finis est omnium argumentationum fabularumque uestrarum: quarum utinam sit finis, sed in corde et in ore uestro, ut aliquando tam exsecrandas blasphemias credere ac dicere desinatis. Sed ex ipsis, inquit, litteris probo, quam eis non ubique credendum sit, quoniam contraria sibi loquuntur. Cur non ergo dicis potius nusquam eis esse credendum, tanquam inconstantibus seseque impugnantibus testibus? Sed hoc, inquit, eligo, quod consentaneum uideo ueritati. Cui ueritati? Fabule scilicet tue, habenti in capite bellum Dei, in medio contaminationem Dei, in fine damnationem Dei. Et nusquam, inquit, creditur litteris sibimet aduersis atque contrariis. Sed ideo tibi hoc uidetur, quia non intelligis: nam et quidquid protulisti quod tale uideretur, demonstratum est quam non intelligas; et quidquid protuleris, demonstrabitur. Nulla ergo causa est quare illis Litteris tanta auctoritate preditis non credamus: et plane ista maxima causa est cur eos qui aliud annuntiant anathememus.



LIBER uIGESIMUS NONUS.



CAPUT PRIMUM.

FAUSTUS dixit: Ergo magia erat, quod uisus ac passus est, si natus non est. Eadem in te uicissim argumentatio retorquetur, ut magia et illud fuerit, quod utero portatus, aut quod editus sit, si seminatus non fuit. Extra legem nature esse constat uirginem peperisse, multoque magis inuentam etiam post partum uirginem. Quare ergo et hoc preter naturam non uis ut contigerit, pati eum potuisse uolentem, sine sorte natiuitatis? Mihi crede; quantum ad rem attinet, utrique in hoc nature contraria profitemur: sed hoc interest, quod nos honeste, uos turpiter: nos passionis eius rationem aliquam reddimus et probabilem; uos natiuitatis aut nullam prestatis, aut falsam: denique nos specie tenus passum confitemur, nec uere mortuum; uos pro certo puerperium fuisse creditis, et utero muliebri portatum. Aut si ita non est, fateamini et uos quia hoc etiam imaginarie sit factum, ut uideretur natus, et omnis nobis erit profligata contentio. Nam illud quidem, quod sepe affirmare soletis, necessario eum esse natum, quia alias hominibus uideri aut loqui non posset, ridiculum est; cum multoties, ut iam probatum  a nostris [1 1Kb] est, Angeli et uisi hominibus et locuti esse monstrentur.



CAPUT II.

AUGUSTINUS respondit: Non uobis dicitur magia esse, ut qui natus non fuerit, moriatur; nam hoc in Adam factum esse iam supra commemorauimus: sed et si nunquam factum fuisset, et Dominus Christus ita uenire uoluisset, ut non ex uirgine assumpta, sed tamen in uera carne apparens, nos uera morte redimeret, quis cum non potuisse dicere auderet? Sed illud melius erat quod fecit, ut etiam de uirgine nasceretur, et utrumque sexum, pro quo liberando moriturus erat, dignaretur etiam commendare nascendo, masculino suo corpore ex femina procreato: contra uos ipsos maxime facto ipso loquens, uosque subuertens, qui masculum et feminam non Dei, sed diaboli opus esse predicatis. Sed illud est quod magie simile dicimini asserere, quod passionem mortemque eius specie tenus factam, et fallaciter dicitis adumbratam, ut mori uideretur qui non moriebatur. Ex quo fit ut eius quoque resurrectionem  umbraticam, imaginariam, fallacemque dicatis: neque enim eius qui non uere mortuus est, uera esse resurrectio potest. Ita fit ut et cicatrices discipulis dubitantibus falsas ostenderit; nec Thomas ueritate confirmatus, sed fallacia deceptus clamarit, Dominus meus et Deus meus : et tamen persuadere conamini, lingua uos loqui uerum, cum Christum dicatis toto corpore fuisse mentitum. Hec sunt que uobis obiiciuntur, qui talem Christum uobis finxistis, cuius discipuli ueri non sitis, nisi mendaces uos quoque fueritis. Non autem ideo magia uideri potest nata ex uirgine hominis caro, quia caro Christi sola ita nata est: sicut nec illa magia est, quia sola Christi caro die tertio resurrexit, nunquam ulterius moritura. Alioquin omnia miracula Dei magica erunt, quia singulariter facta sunt: sed uere facta sunt, uerumque ostenderunt, non oculos hominum prestigiis fallacibus illuserunt: que quidem contra naturam plerumque appellantur, non quod nature aduersentur, sed quod nature modum, qui nobis est usitatus, excedant. Repellat ergo Dominus a paruulorum suorum mentibus, quod quasi admonendo Faustus persuadere conatus est, ut etiam nos imaginariam, non ueram natiuitatem Christi profiteamur: atque ita inter nos omnis contentio finiatur; imo uero maneat nobis aduersus illos potius pro ueritate certamen, quam cum illis in falsitate concordia.



CAPUT III.

uerumtamen quero ab eis, si nostra contentio terminatur cum hoc dixerimus, cur hoc ipsi non dicunt? Cur ipsi mortem non ueram, sed imaginariam Christi affirmant; natiuitatem autem non saltem talem, sed prorsus nullam dicere delegerunt? Si auctoritatis euangelice pondere erubuerunt [1 1Kb] , et ideo non ausi sunt Christum non saltem imaginarie passum dicere: natiuitatem quoque eius eadem euangelica testatur auctoritas. Etsi enim duo euangeliste ipsum partum Marie narrauerunt ; nullus tamen Euangelistarum tacuit, quod habuerit matrem iehsu . An ideo piguit etiam hoc predicare simulatum, quia generationes alias Mattheus, alias Lucas exsequitur, unde uidentur non sibi conuenire? Sed da hominem qui non intelligat, putabit etiam in multis que ad Christi passionem pertinent, Euangelistas sibi non conuenire: da uero qui intelligat, et ubique conueniunt. An quia mortem simulare honestum est, natiuitatem autem etiam simulare turpe est? Cur ergo  nos hortatur hoc confiteri, quo possit nostra contentio profligari? Unde ergo mihi uideatur natiuitatem Christi, nec saltem sicut mortem simulatam, sed prorsus nullam predicare uoluisse, in consequenti sermone apparebit, ubi alteri respondebimus questioni.



CAPUT Iu.

Absit autem ut sit in membris sanctorum etiam genitalibus aliqua turpitudo. Dicuntur quidem inhonesta, quia non habent eam speciem decoris, quam membra que in promptu locata sunt  . Sed uidete quid dicat Apostolus, cum ex ipsa membrorum corporis nostri unitate atque compage caritatem persuadet Ecclesie. Multo magis, inquit, que uidentur membra corporis infirmiora esse, necessaria sunt; et que uidentur uiliora esse corporis, iis abundantiorem honorem circumponimus: et que inhonesta sunt nostra, abundantiorem honestatem habent; que autem honesta sunt nostra, non opus habent: sed Deus temperauit corpus, ei, cui deerat, maiorem honorem dans, ut non essent scissure in corpore . Illicitus itaque, et temperantie legibus non subiectus membrorum illorum usus est turpis; non ipsa membra, que non solum in excellenti integritate celibes et uirgines seruant, sed ipsi coniugati sancti patres ac matres, sic eis generationi tantummodo consulentes utebantur, ut ille naturalis motus nullo modo turpis esset, qui non libidini, sed rationi seruiret. Quanto magis ergo in sancta uirgine Maria, que Christi carnem fide concepit, nichil habuerunt turpitudinis membra, que nec humano licitoque conceptui, sed diuino tantum partui seruierunt? Merito plane sic honestata, ut nobis Christum, quem cordibus integris credendo conciperemus, et confitendo quodammodo pareremus, etiam corporaliter seruata integritate transfunderet. Nullo modo enim Christus matrem nascendo faceret deteriorem; ut cui munus fecunditatis attulerat, decus uirginitatis auferret. Hec ueraciter, non fallaciter facta sunt: sed noua sunt, sed insolita sunt, sed contra nature cursum notissimum sunt, quia magna, quia mira, quia diuina; et eo magis uera, certa, firmata [1 1Kb] .

Et Angeli, inquit, uisi et locuti sunt, quamuis nati non fuerint. Quasi nos dicamus Christum, nisi nasceretur ex femina, nec uideri, nec loqui potuisse. Potuit, sed noluit: et hoc melius est quod uoluit. Hoc autem eum uoluisse ideo certum est, quia hoc fecit, qui nichil necessitate, sicut deus uester, faceret, sed omnia uoluntate. Hoc uero eum fecisse, ideo non dubitamus, quia non cuiquam heretico, sed eius Euangelio credimus.



LIBER TRIGESIMUS.



CAPUT PRIMUM.

FAUSTUS dixit: De uobis iamdudum. Paulus scripsit, quia discedent quidam a fide, intendentes spiritibus seductoriis, doctrinis demoniorum,  in hypocrisi loquentes mendacium, cauteriatam habentes conscientiam suam, prohibentes nubere, abstinentes a cibis quos Deus creauit, ad percipiendum cum gratiarum  actione fidelibus . Nunquam plane tibi ego hec ab Apostolo dicta esse consenserim, nisi antea confitearis ipse, Moysen et Prophetas doctrinas attulisse demoniorum, et seductorii spiritus ac maligni fuisse interpretes, qui a porcina et ceteris carnibus, quas immundas uocant, sollicite doceant abstinendum. De his ergo primo deliberandum uobis est, et diu multumque cogitandum, hec qui debeant accipi [1 1Kb] , in Deone ipsi hec, an in demonio locuti uideantur. Hac enim tenus, aut Moyses et Prophete nobiscum damnati erunt, aut et nos cum illis absoluti. Neque enim iusta hec nunc uestra sententia est, ut nos quidem, qui solum in plebe sacerdotale hominum genus censeamus a carnibus abstinere debere, demoniorum doctrine uideamur uobis assectatores: uestros uero Prophetas, atque ipsum adeo Moysen, qui primus non antistitibus solum, sed omni confuse hominum generi suilla interdixerit, et leporina, et hericina [2 1Kb] carne, et sepiis ac lolliginibus, ceterisque generibus piscium carentibus squama , non in spiritu seductorio hoc, nec in doctrina demoniorum, sed in Deo potius et in sancto Spiritu locutos esse arbitremini. Igitur ut hoc tibi interim Paulum dixisse concedam, uictus tamen abs te non ante fuero, quam tu Moysen damnaueris et Prophetas: ut quod ratione conuictus et ueritate nunquam fortasse fecisses, id nunc uentris causa facere uidearis, blasphemare Moysen.



CAPUT II.

Est uero et aliud de tribus pueris apud uos in Daniele, quo uehementer perinde confundemini, si istud constiterit, a cibis abstinere, demoniorum esse religio. Illi enim non tantum ab interdictis Lege, sed etiam a concessis abstinuisse leguntur : quos uehementer mirari soletis, et in martyribus numerare; cum sint et ipsi doctrinam assecuti demoniorum, si hoc esse Apostoli testimonium constat. Ad hec et Daniel ipse tribus hebdomadis dierum ieiunasse se perhibet, et carnem non edisse, nec bibisse uinum, dum exoraret pro populo suo . Quid ergo et hic in doctrina se demoniorum magnificat, et de seductorii spiritus commento gloriam captat?



CAPUT III.

De uobis uero quid dicam? id est, de christianioribus apud uos, quorum nonnulli quidem porcina, plerique uero quadrupede omni, alii etiam cuncto animali penitus abstinent, fertque ob hoc in oculis eos omnis Ecclesia, et summa cum ueneratione suscipiens, solum non deos existimat. Nec uidetis, indociles, quia si hoc uerum, et ab Apostolo dictum testimonium est, demoniorum et ipsi sunt ludificati doctrinis. Quid uero et de illo dicemus, quod sane frustrari quis audeat aut abnegare, cum constet hoc inter omnes, et eque per orbem terrarum quotannis omni cum studio celebretur in conuentu catholico? Dico autem Quadragesimam, quam qui inter uos rite obseruandam putauerit, abstineat necesse est omnibus his  que capitulum hoc a Deo ad percipiendum nobis creata dicit, et demoniorum insuper doctrinam uocat abstinentiam pre dictorum. Quid ergo et uos, karissimi? ritune tunc demoniorum uiuitis, cum hec a uobis passionis Christi celebrantur mysteria, et seductorii spiritus fraude capimini, et in hypocrisi loquimini mendacium, et cauteriatam habetis conscientiam uestram? Quod si horum nichil uos; nec nos igitur. Quid ergo sibi uult capitulum hoc, aut a quo scriptum putabimus, et contra quos, quod nec ueteris Testamenti traditiones, nec Noui confirmet scita? Siquidem hoc ab omnibus, ut ex uobis ipsis apparet; illud uero a quibusdam quamuis, abstineri tamen docet: sententia uero hec uestra cunctam penitus carnalium ciborum abstinentiam, demoniorum uult esse doctrinas. Cui si et uos creditis, eadem sepius dixero, damnate Moysen, renuntiate Prophetis, ferte parem et de uobis ipsis sententiam: quia ut illi semper a quibusdam ciborum, sic uos interdum abstinetis ab omnibus.



CAPUT Iu.

Aut si Moyses uobis et Prophete, cum escas diiudicant, Dei legem sancire uidentur, et non demoniorum; si Daniel in Spiritu sancto obseruauit tres hebdomadas; si Ananias, Azarias, et Misel pueri, diuine mentis instinctu, oleribus uti maluerunt et leguminibus; si denique in uobis quotquot abstinent, non a demoniis impulsi id faciunt; si Quadragesima sine uino et carnibus non superstitiose a uobis, sed diuina lege seruatur: uidete, queso, uidete, ne summe dementie hoc sit a Paulo dictum putare, quod demoniorum doctrina sit abstinentia omnis ciborum, et prohibere nubere: quemadmodum nec illud quod dicit etiam uirgines dicare Christo, demoniorum esse doctrinas; quod uos perinde sine consideratione legentes, ut cetera, ad nos subinde respicitis: nec uidetis hinc et uirgines uestras demoniorum doctrina captas notari, et uos esse antistites demoniorum, qui certatim semper ad hanc eas incitetis professionem suasionibus uestris, ut pene iam maior in Ecclesiis omnibus uirginum apud uos, quam mulierum numerositas habeatur? Quid ergo non et uos iam desistitis a talibus inceptis? Quid in fraudem miseras inducitis filias hominum, si non in eis Christi uoluntas impletur, sed demoniorum? Et tamen hoc nobis primo respondeatis uelim, utrum omnino uirgines facere, doctrina sit demoniorum, an solum per prohibitionem facere nubendi? Si per prohibitionem, nichil ad nos: nam et ipsi tam stultum iudicamus inhibere uolentem, quam nefas et impium satis nolentem cogere. Si uero fauere huic quoque proposito et non reluctari uolenti, id quoque doctrinam putatis esse demoniorum, taceo nunc uestrum periculum, ipsi iam timeo Apostolo, ne demoniorum doctrinam intulisse tunc Iconium uideatur, cum Theclam oppigneratam iam thalamo, in amorem sermone suo perpetue uirginitatis incendit. Quid uero et de magistro ipso dicemus, ac sanctimonii totius auctore Iesu, et huius ipsius professionis puellarum celibe sponso [1 1Kb] , qui in Euangelio tria genera taxans spadonum, unum  natiuum, alterum factitium, tertium uoluntarium, eis tamen palmam attribuit, qui se ipsos, inquit, spadones fecerunt propter regnum celorum ; significans uirgines et pueros qui nubendi ipsa a cordibus suis exsecta cupiditate, spadonum uice in eius Ecclesia semper, tanquam in domo regia conuersentur? Quid ergo, et hoc uobis doctrina uidetur esse demoniorum, et in seductorio spiritu dictum? Et quis erit alius in Deo loquens, si Paulus et Christus demoniorum probantur fuisse sacerdotes? Mitto enim ceteros eiusdem Domini nostri Apostolos, Petrum et Andream, Thomam et illum inexpertem ueneris inter ceteros beatum Ioannem, qui per diuersa professionem [1 1Kb] boni istius inter uirgines ac pueros diuino preconio cecinerunt, formam nobis atque adeo uobis ipsis faciendarum uirginum relinquentes. Sed hos quidem, ut dixi, pretereo; quia eos uos exclusistis ex canone, facileque mente sacrilega uestra demoniorum his potestis importare doctrinas. Num igitur et de Christo eadem dicere poteritis, aut de apostolo Paulo, quem similiter ubique constat, et uerbo semper pretulisse nuptis innuptas, et id opere quoque ostendisse erga sanctissimam Theclam? Quod si hec demoniorum doctrina non fuit, quam et Thecle Paulus, et ceteri ceteris annuntiauerunt Apostoli, cui credi iam poterit hoc ab ipso esse memoratum, tanquam sit demoniorum uoluntas et doctrina, etiam persuasio sanctimonii? Non ergo est interim quod uos existimetis solis hortamentis uirgines facere, et non prohibitione nubendi. Nobis enim quoque hoc ipsum insitum est: et demens profecto ille, non tantum stultus putandus est, qui id existimet lege priuata prohiberi posse, quod sit publica concessum: dico autem hoc ipsum nubere. Quapropter et nos hortamur quidem uolentes ut permaneant, non tamen cogimus inuitas ut accedant. Nouimus enim quantum uoluntas, quantum et nature ipsius uis etiam contra legem publicam ualeat, nedum aduersus priuatam, cui respondere sit liberum, Nolo. Si igitur hoc modo uirgines facere sine crimine est, extra culpam sumus et nos: sin quoquo genere uirgines facere crimen est, rei estis et uos. Iam qua mente aut consilio hoc aduersum nos capitulum proferatis, ego non uideo.



CAPUT u.

AUGUSTINUS respondit: Audi ergo, quod confiteris te non uidere, qua mente aut consilio hoc aduersum uos capitulum proferamus: non quod a carnibus abstineatis, nam hoc a quibusdam et primi patres nostri fecerunt, sicut commemoras; non tamen ea damnandi, sed significandi gratia, quod non intelligitis, et unde iam quantum sufficere uidebatur, in superioribus partibus operis huius locutus sum: et Christiani, non heretici, sed Catholici, edomandi corporis causa, propter animam in orationibus amplius humiliandam, non quod illa esse immunda credant, non solum a carnibus, uerum a quibusdam etiam terre fructibus abstinent; uel semper, sicut pauci, uel certis diebus atque temporibus sicut per Quadragesimam fere omnes, quanto magis quisque  uel minus seu uoluerit, seu potuerit. uos autem ipsam creaturam negatis bonam, et immundam dicitis, quod carnes diabolus operetur feculentiore materia mali; ac per hoc eas, tanquam immundiora et truculentiora dei uestri uincula, exhorrentes abiicitis. Auditoribus autem uestris, quos tanquam distinctos a genere sacerdotum dixisti, secundum ueniam hec edenda conceditis: sicut quibusdam concedit Apostolus secundum ueniam, non omnem concubitum coniugalem, etiam qui fit sola causa generandi; sed eum qui fit per incontinentiam, sed tamen cum coniuge . Neque enim conceditur secundum ueniam, nisi peccatum. Hoc uos de omni carnium cibo sentitis, hoc et ipsi ab heresi uestra didicistis, et uestros auditores docetis: sed illis quod sit ignoscendum, propter quod uobis necessaria ministrant, ut dixi, conceditis, non dicentes non esse peccatum, sed peccantibus ueniam largientes; uos autem ab omni tali tanquam mala et immunda contagione abstinetis: ac per hoc illud quod sequitur ea uerba Apostoli, quibus commemorationem huius capituli terminasti, ipsum est omnino quod nos facit hoc testimonium uobis obiicere: quod et tu, puto, sciebas, ut ea uerba primo non poneres, et nobis in extremo diceres, Qua mente aut consilio hoc aduersum nos capitulum proferatis, ego non uideo; cum hoc ipsum nostrum consilium tacere quam commemorare malueris. Cum enim Apostolus dixisset, Abstinentes a cibis quos Deus creauit ad percipiendum cum gratiarum actione fidelibus; secutus ait, Et iis qui cognouerunt ueritatem: quoniam omnis creatura Dei bona est, et nichil abiiciendum, quod cum gratiarum actione percipitur; sanctificatur enim per uerbum Dei et orationem . Hec sunt que negatis; hoc animo, hac uoluntate, hac opinione ab escis huiusmodi temperatis, quod non significatione, sed natura male et immunde sint. Qua in re creatorem earum sine dubio blasphematis: hoc est quod pertinet ad doctrinam demoniorum. Nolite ergo mirari hoc de uobis tanto ante a sancto Spiritu prophetatum.



CAPUT uI.

Iterum si ad uirginitatem sic adhortaremini, quemadmodum hortatur apostolica doctrina, Qui dat nuptum, bene facit; et qui non dat nuptum, melius facit : ut bonum esse nuptias diceretis, sed meliorem uirginitatem, sicut facit Ecclesia, que uere Christi est Ecclesia: non uos Spiritus sanctus ita prenuntiaret, dicens, prohibentes nubere . Ille enim prohibet, qui hoc malum esse dicit, non qui huic bono aliud melius anteponit. Denique uos eum precipue concubitum detestamini, qui solus honestus et coniugalis est, et quem matrimoniales quoque tabule pre se gerunt, Liberorum procreandorum causa: unde uere non tam concumbere, quam nubere prohibetis. Concumbitur enim etiam causa libidinum, nubitur autem nonnisi filiorum. Nec ideo uos dicatis non prohibere, quia multos uestros Auditores in hoc obedire nolentes uel non ualentes salua amicitia toleratis. Illud enim habetis in doctrina uestri erroris, hoc in necessitate societatis.  Hinc est quod paulo ante distuleram dicere, cur uobis mors Christi uisa sit uel fallax et simulata predicanda, et non etiam natiuitas. Mortem quippe tanquam separationem anime, id est, nature dei uestri a corpore inimicorum eius, hoc est a figmento diaboli, predicatis atque laudatis: ac per hoc rem dignam fuisse credidistis, quam Christus etsi non moriens, tamen mortem simulans commendaret. In natiuitate autem quia non solui, sed ligari potius deum uestrum creditis, hanc nec saltem fallaciter imaginatum Christum credere uoluistis: ita ut non sic uobis Maria displiceret, si concubuisset, et non concepisset,  quomodo displicet, quia non concubuit, et tamen peperit. uidetis ergo multum interesse inter hortantes ad uirginitatem, bono minori bonum amplius preponendo; et prohibentes nubere, concubitum propagationis, qui solus proprie nuptialis est, uehementius accusando: multum interesse inter abstinentes a cibis, propter sacramenti significationem [1 1Kb] , uel propter corporis castigationem; et abstinentes a cibis, quos Deus creauit, dicendo quod eos Deus non creauit. Proinde illa doctrina est Prophetarum et Apostolorum, hec demoniorum mendaciloquorum.



LIBER TRIGESIMUS PRIMUS.



CAPUT PRIMUM.

FAUSTUS dixit: Omnia munda mundis, immundis autem et coinquinatis nichil mundum; sed inquinata sunt eorum et mens et conscientia. Hoc quoque ipsum, utrum uobis expediat a Paulo dictum credere, considerandum est: hactenus enim non tantum demoniis exagitatos constitit Moysen et Prophetas, cum tantas de ciborum differentiis tulerint leges; sed etiam quod immundi ipsi fuerint et coinquinati mente atque conscientia sua, ut congrue in ipsos et illud cadere possit quod sequitur, Deum se scire profitentur, operibus autem negant . Cui autem hoc magis competit, quam Prophetis atque Moysi, qui longe aliter uixisse probantur, quam Dei cognitoribus congruebat. Ego tamen nunc usque, preter adulteria, et fraudes et homicidia, nichil aliud esse putaueram, unde conscientias pollutas habuisse uiderentur Moyses et Prophete: nunc autem hoc demonstrante capitulo, scire iam datur etiam hinc eos inquinate mentis fuisse, quia aliquid putauerint inquinatum. Quorsum ergo talibus etiam nunc uos uisionem diuine maiestatis contingere potuisse arbitramini, cum sit scriptum, nisi eos qui corde puri fuerint, Deum uidere non posse ? At uero hi etiam si casti ab illicitis facinoribus exstitissent; sola tamen hec abstinendi a quibusdam escis superstitio, si mentem contaminat, diuinitatis eis potuit negasse conspectum. Euanuit ergo iam, atque exstincta simul est Danielis quoque illa ac trium puerorum gloriatio: qui et ipsi usque ad hanc predicationem que censet nichil immundum, castissimi plane ac bone mentis iuuenes habiti sunt in Iudaismo, quia scilicet paternarum memores traditionum, a Gentium dapibus, et maxime immolatis, omni cum studio se conseruauerint illibatos . Nunc enim demum apparuit et ipsos contaminatos fuisse mentibus et conscientia, tum maxime, cum os [1 1Kb] a sanguine et cibis feralibus abstinebant.



CAPUT II.

Sed illos fortasse excuset ignorantia; necdum enim apparente christiana hac fide que doceret omnia esse munda mundis, quedam et ipsi putauerint esse non munda: uos uero, qua nunc excusatione  utimini, si Paulo clamante nichil esse non mundum, et doctrinas demoniorum appellante ciborum abstinentiam , et mente pollutos uocante qui aliquid putauerint inquinatum, non solum abstinetis, ut diximus, sed etiam gloriam captatis exinde, et eo acceptiores uos creditis Christo, quo eritis abstinentiores a cibis; id est, secundum hanc sententiam, quo mentibus inquinati magis et magis conscientia uestra polluti? Quid, quod etiam cum tres in mundo religiones sint, que mentis purgationem pariter in castimoniis et abstinentia, ritu quamuis diuersissimo reponunt, dico autem Iudeos, et Christianos, et Gentes, ex quanam istarum religionum sermo hic ueniat, non potest inueniri, qui docet nichil esse non sanctum? certe ex Iudaismo minime; itidem ex Paganismo, quia ipsum quoque discriminat cibos; nec quidquam interest, nisi quod Hebreus in quibusdam animalibus a Paganis dissentit. Restat christiana fides, cuius si proprium hoc esse putas, nichil existimare pollutum, prius est ut fatearis in uobis esse neminem christianum. Omnes enim apud uos, ut cetera reticeam, morticina tamen et immolata inquinamentum existimant esse non paruum : aut si et a uobis iure Christianitatis hoc agitur, ne huius quidem ergo religionis sententia est, que omnem penitus immundorum abstinentiam tollit. Quorsum ergo a Paulo id dici potuit, quod nulli sit religioni conueniens? Etenim Apostolus non tam religionem exuit, quam ritum mutauit, cum ex Iudeo factus est Christianus. At uero qui hoc capitulum scripsit, uidetur ille mihi nulla prorsus religione fuisse subnixus.



CAPUT III.

Quapropter, si quid de cetero in lesionem nostre fidei de Scripturis querentes inueneritis, tunc demum id nobis opponere mementote, cum uobis peruideritis non esse contrarium: quemadmodum et illud, quod de Petro soletis afferre, tanquam idem uiderit aliquando de celo demissum uas, in quo essent omnia genera animalium et serpentes; atque eo attonito et admirante, uox audita sit dicens ad eum, Petre, quidquid in uase uides, macta, et manduca. Cui idem respondens: Domine, commune, inquit, et immundum non contingam. Et iterum uox ad  cum: Quod ego sanctificaui, immundum ne uocaueris . Quod quidem ipsum licet et per allegoriam aliud quiddam, et non indifferentiam uideatur significare ciborum; tamen quia uobis et hoc ita intelligere placet, uescamini igitur necesse est passim belluis omnibus, et echidnis [1 1Kb] et colubris, ac reliquo omni genere serpentino iuxta horama Petri. Hactenus enim uere dicto audientes uos esse probabitis uoci quam fertur audisse: et tamen huius quoque memineritis semper, quia Moyses hinc et Prophete damnati sunt, qui de iis que sanctificauerit Deus iuxta uocis huius sententiam, multa putauerint esse polluta.



CAPUT Iu.

AUGUSTINUS respondit: Cum ait Apostolus, Omnia munda mundis , naturas ipsas intelligi uoluit, quas Deus creauit, secundum illud quod Moyses in Genesi scripsit, Et fecit Deus omnia: et ecce bona ualde ; non significationes, secundum quas Deus per eumdem Moysen ab immundis munda discreuit : unde quia multa et multis locis iam diximus, nunc breuiter admonuisse suffecerit. Proinde illos qui iam tempore reuelationis Noui Testamenti, adhuc illas umbras futurorum ita custodiendas putarent, ut sine iis Gentes salutem, que in Christo est, percipere non posse contenderent, immundos dicit Apostolus, quod carnaliter saperent; et infideles, quod tempus gratie a Legis tempore non discernerent. Quibus ideo dicit nichil esse mundum, quia et iis que respuebant, et  iis que sumebant, non sancte nec iuste utebantur: sicut omnes quidem infideles, sed uos precipue, Manichei, quibus omnino nichil est mundum. Neque enim cibus ipse quem sumitis, quamuis eum magna diligentia quasi a carnis contagione separetis, mundus est uobis, quem creatum nisi a diabolo non dicitis. In illo etiam deum uestrum ligatum atque pollutum uos edendo purgare perhibetis. uos saltem uobis mundi uideremini, quorum uentribus meretur ille purgari. Sed et uestra corpora naturam et opificium gentis tenebrarum esse contenditis, animas autem uestras ipsis adhuc corporibus inquinatas. Quid ergo uobis est mundum? Non que sumitis, non quo mittitis ea que sumitis, non uos ipsi qui sumpta purgatis. uidetis ergo propter quos tunc istam sententiam dixit Apostolus: talem tamen dixit, que omnes infideles et immundos teneret, sed uos precipue maximeque conuinceret. Omnia ergo munda mundis, secundum naturam in qua creata sunt: non tamen omnia secundum significationem munda primo populo Iudeorum: nec nobis omnia, uel propter salutem corporis, uel propter consuetudinem humane societatis, apta sunt; sed cum sua cuique redduntur et naturalem ordinem seruant, omnia munda sunt mundis; immundis autem et infidelibus, quales precipue uos estis, nichil est mundum. Cetera iam uerba Apostoli que sequuntur, uos ipsi uobis salubriter diceretis, si cauteriatam uestram conscientiam sanari uelletis. Sequitur enim: Sed polluta sunt eorum et mens et conscientia.



LIBER TRIGESIMUS SECUNDUS.



CAPUT PRIMUM.

FAUSTUS dixit: Si accipis Euangelium, credere omnia debes, que in eodem scripta sunt Quid enim tu, quia uetus accipis Testamentum, idcircone credis omnia passim que in eodem scripta sunt? Nempe solas indidem excerpentes prophetias que regem Iudeis uenturum significabant, quia ipsum putatis esse Iesum; et pauca quedam discipline ciuilis precepta communia, ut est, Non occides, Non mechaberis ; cetera pretermittitis, et arbitramini esse non minus atque eadem que Paulus putauit stercora . Quid ergo peregrinum hoc, aut quid mirum est, si et ego de Testamento Nouo purissima queque legens et mee saluti conuenientia, ea pretermitto que a uestris maioribus inducta fallaciter, et maiestatem ipsius et gratiam decolorant?



CAPUT II.

An si Patris Testamentum habet aliqua in quibus parum debeat audiri , solius Filii putatis Testamentum non potuisse corrumpi, solum  non habere aliquid quod in se debeat improbari? presertim quod nec ab ipso scriptum constat, nec ab eius Apostolis, sed longo post tempore, a quibusdam incerti nominis uiris, qui ne sibi non haberetur fides, scribentibus que nescirent, partim Apostolorum nomina, partim eorum qui Apostolos secuti uiderentur, scriptorum suorum frontibus indiderunt, asseuerantes secundum eos se scripsisse que scripserint. Quo magis mihi uidentur iniuria graui affecisse discipulos Christi: quia que dissona iidem et repugnantia sibi scriberent, ea referrent ad ipsos, et secundum eos hec scribere se profiterentur Euangelia, que tantis sint referta erroribus, tantis contrarietatibus narrationum simul ac sententiarum, ut nec sibi prorsus, nec inter se ipsa conueniant. Quid ergo aliud est, quam calumniari bonos, et Christi discipulorum concordem cetum in crimen deuocare discordie? Que quia nos legentes, animaduertimus cordis obtutu sanissimo, equissimum iudicauimus utilibus acceptis ex iisdem, id est, iis que et fidem nostram edificent, et Christi Domini atque eius Patris omnipotentis Dei propagent gloriam, cetera repudiare, que nec ipsorum maiestati, nec fidei nostre conueniant.



CAPUT III.

Proinde nec uos, ut dicere ceperam,  de Testamento uetere circumcisionem creditis accipiendam carnaliter, quamuis ita sit scriptum ; neque sub otio ac uacatione colendum sabbatum, quamuis ita legatur ; sed nec sacrificiis, ut Moysi uidetur, et immolationibus placandum Deum : sed hec quidem ut aliena prorsus et procul a ritu christiano posita, ac nulla ex parte probabilia contempsistis. Qedam uero eorum etiam diuisistis in duo, et partim quidem amplectimini, partim uero respuitis: ut Pascha, quod est et ipsum Testamenti ueteris anniuersale sacrum, cuius in celebratione cum sit scriptum uobis, non solum agnum mactare edendum sub nocte, sed etiam diebus septem abstinere fermento, et esse contentos azymo cum picridiis ; uos Pascha quidem assumitis, pretermittitis uero ritum illum ac morem, quo cautum est idem debere seruari. Item septem dierum hebdomadas, id est, Pentecosten, quam perinde Moyses certo quodam sacrificiorum et genere et numero imbuendam censet , uos eque colitis; sed damnata parte eius, id est, litationibus ipsis et sacrificiis, quia hec cum christiana fide non congruunt. De mandato uero abstinendi a cibis communibus uisum uobis est et uehementer creditum, morticina quidem et immolata esse sane immunda : de porcina uero idem credere noluistis, nec de lepore aut herinacio, neque de mullis et lolliginibus, ceterisque que uobis sapuere generibus piscium; quamuis eadem Moyses omnia immunda esse testetur .



CAPUT Iu.

Illa uero iam ne audire quidem uos uelle credo ex Testamento uetere, nedum admittere, id est, soceros dormire cum nuribus, tanquam Iudas; patres cum filiabus, tanquam Loth; Prophetas cum fornicatricibus, tanquam Osec: maritos uxorum suarum noctes amatoribus uendere, tanquam Abraham; duabus germanis sororibus unum misceri maritum, tanquam Iacob; rectores populi, et quos maxime entheos credas, millenis et centenis uolutari cum scortis, tanquam Dauid et Salomon; aut illud item quod lege uxoria cautum in Deuteronomio est, debere uxorem defuncti fratris, si idem sine filiis obierit, superstiti fratri nubere, et eumdem sobolem ex eadem in locum suscitare fratris: quod facere si noluerit uir, debere mulierculam apud maiores natu deponere de hac impietate cognati sui querelam, ut iidem accersitum eum censoria grauitate cerceant; qui si pernegauerit, apud eos non ferat impune, sed excalceatus dextri pedis calceamento, a predicta muliere cedatur in faciem, et consputus ac maledictus recedat, habiturus hoc opprobrium sempiternum in progenie sua . Hec igitur atque alia huiusmodi sunt Testamenti ueteris et exempla et iura: que si bona sunt, cur non imitamini? si mala, cur non damnatis auctorem, id est, Testamentum ipsum uetus? Aut si falsa hec ei, tanquam nos de Nouo credimus, etiam uos putatis inserta, pares ergo sumus. Desinite iam proinde id a nobis exigere in Testamento Nouo, quod uos non seruatis in uetere.



CAPUT u.


Equidem ego quantum arbitror, quatenus id iam persuasum esse uoluistis, ut sit ex Deo etiam Testamentum uetus, commodius satis atque excusatius uobis est, non seruantibus eius mandata, si fateamini incongruis esse adiectionibus uitiatum, quam si inuiolatum idem spernatis et incorruptum. Proinde hanc de uobis ego sententiam habui semper, et habeo, quoties queritur cur preuaricemini Testamenti ueteris iussa, quod eius aut ut sapientes contemnitis falsa, aut ut contumaces et indeuoti negligitis uera. Interim quia me ad credenda omnia que Noui Testamenti monumentis inserta sunt, cogis, si ipsum accipiam; scias et te, quantum ad animum, multa non credere, que in uetere sint Testamento, quamuis ipsum te profitearis accipere. Neque enim et illud in confessis ex eodem habes et credibilibus, esse maledictum omnem qui pependerit in ligno ; quia id utique pertineat et ad Iesum: aut eum quoque in maledictis haberi, qui non suscitauerit semen in Isrel; quia id uirgines quoque omnes comprehendat, et pueros Dei: aut funditus interiturum eum de genere suo, qui non fuerit carnem preputii circumcisus ; quia hoc quoque ad omnem pertineat christianum: aut lapidibus exstinguendum eum qui soluerit sabbatum : aut non parcendum ei qui unum quodlibet Testamenti ueteris mandatum ruperit. Que omnia si tu credas, firmumque habeas quia sint eadem a Deo mandata, mihi crede, manus prior iniecisses in Christum; nec nunc irascereris Iudeis, qui hunc animis ac uiribus persecuti, Dei sui mandata complerint.



CAPUT uI.

Equidem haud ignoro quin uos hec non audeatis dicere falsa, sed quia sint eadem pro tempore tunc mandata Iudeis usque ad aduentum scilicet Iesu: qui quoniam uenerit ab eodem prenuntiatus, ut uultis, uetere Testamento, ipse iam doceat, quid accipiendum nobis ex eodem sit, et quid relinquendum. Sed an prophete Iesum presagiuerint [1 1Kb] , postea uidebimus: interim ad hec me nunc respondere oportet, quia si iehsu per Testamentum uetus annuntiatus, nunc diiudicat et carminat [2 1Kb] , docetque pauca eius accipienda esse, repudianda uero quamplurima; et nobis Paracletus ex Nouo Testamento promissus perinde docet, quid accipere ex eodem debeamus, et quid repudiare; de quo ultro iehsu, cum eum promitteret, dicit in Euangelio, Ipse uos inducet in omnem ueritatem, et ipse uobis annuntiabit omnia, et commemorabit uos . Quapropter liceat tantumdem et nobis in Testamento Nouo per Paracletum, quantum uobis in uetere licere ostenditis per Iesum nisi forte pluris uobis Testamentum uidetur Filii ille quam Patris, si modo Patris est, ut cum ex illo reprobentur tam multa, huius solius nichil non debeat approbari; presertim quod nec a Christo scriptum constat, ut diximus, nec ab eius Apostolis.



CAPUT uII.

Quapropter, ut uos ex uetere Testamento  solas admittitis prophetias, et illa que superius diximus, ciuilia atque ad disciplinam uite communis pertinentia precepta; supersedistis uero peritomen, et sacrificia, et sabbatum et obseruationem eius, et azyma: quid ab re est, si et nos de Testamento Nouo sola accipientes ea que in honorem et laudem Filii maiestatis uel ab ipso dicta comperimus, uel ab eius Apostolis, sed iam perfectis ac fidelibus, dissimulauimus cetera, que aut simpliciter tunc et ignoranter a rudibus dicta, aut oblique et maligne ab inimicis obiecta, aut imprudenter a scriptoribus affirmata sunt, et posteris tradita? dico autem hoc ipsum natum ex femina turpiter, circumcisum Iudaice, sacrificasse Gentiliter, baptizatum humiliter, circumductum a diabolo per deserta, et ab eo tentatum quam miserrime. His igitur exceptis, et si quid ei ab scriptoribus ex Testamento uetere falsa sub testificatione iniectum est, credimus cetera, precipue crucis eius mysticam tixionem, qua nostre anime passionis monstrantur uulnera; tum precepta salutaria eius, tum parabolas, cunctumque sermonem deificum, qui maxime duarum preferens naturarum discretionem, ipsius esse non uenit in dubium. Nihil ergo est iam cur me omnia credere existimes debere, que continent Euangelia; cum tu, ut supra ostensum est, Testamenti ueteris supremum liquorem uix summis, ut aiunt, labris attingas.



CAPUT uIII.

AUGUSTINUS respondit: Nos ueteris Testamenti Scripturas omnes, ut dignum est, ueras diuinasque laudamus: uos Scripturas Noui Testamenti tanquam falsatas corruptasque pulsatis [1 1Kb] . Nos ea que nunc de Libris Testamenti ueteris non obseruamus, congruenter tamen illo tempore atque illi populo fuisse precepta, nobisque in eis ipsis que non obseruamus, significata que intelligamus et spiritualiter teneamus, non solum dicimus, sed in apostolicis quoque Litteris ostendimus et docemus: uos autem omnia que in libris Noui Testamenti non accipitis, omnino reprehenditis; nec a Christo, nec ab Apostolis eius dicta uel conscripta asseueratis. uidetis ergo quantum inter nos et uos, quod ad hanc rem attinet, distet. Cum itaque a uobis queritur, quare non omnia in libris Noui Testamenti accipitis, sed in eis libris, in quibus approbatis aliqua, multa respuitis, reprehenditis, accusatis, a corruptoribus inserta esse contenditis; nolite in exemplum assumere distinctionem fidei uel obseruationis nostre, sed rationem reddite presumptionis uestre.



CAPUT IX.

A nobis enim si queratur, cur non eo ritu colamus Deum, quo coluerunt Hebrei patres tempore ueteris Testamenti: respondemus, aliud nobis Deum precepisse per patres Noui Testamenti; neque hoc contra uetus Testamentum, cum et in illo id ante sit predictum. Sic enim hoc ipsum prenuntiatum est per prophetam: Ecce dies ueniunt, dicit Dominus, et consummabo super domum Isrel et super domum Iuda Testamentum Nouum; non secundum Testamcutum quod feci patribus eorum, in die qua apprehendi  manum eorum, ut eiicerem eos de terra Aegypti . Ecce quia et hoc prophetatum est, non perseueraturum illud Testamentum, sed futurum Nouum. Hic si obiectum fuerit, non nos pertinere ad domum Isrel et domum Iuda; ex doctrina apostolica nos defendimus, quia semen Abrahe Christum esse docet Apostolus, nobisque ad corpus eius pertinentibus dicit, Ergo Abrahe semen estis . Porro si quesitum a nobis fuerit, cur illius Testamenti auctoritatem teneamus, cuius ritum non obseruamus; et ad hoc ex Litteris apostolicis respondemus: ait enim Apostolus, Nemo ergo uos iudicet in cibo et potu, aut in parte diei festi, aut neomenie, aut sabbatorum, quod est umbra futurorum . Ita quippe et cur ea legi atque accipi oporteat, ostendit, id est, ne prophetiam exstinguamus, quia in umbra facta sunt futurorum; et curare nos non debere eos qui nos hinc iudicare uoluerint, quod corporaliter iam non obseruemus: sicut alibi tale quiddam dixit, Hec in figura contingebant illis; scripta sunt autem propter correptionem nostram, in quos finis seculorum obuenit . Cum ergo tale aliquid legitur in instrumento ueteris Testamenti, quale a nobis obseruari uel iussum non est in Nouo Testamento, uel etiam prohibitum, quid significet querendum est, non reprehendendum; quia eo ipso quo iam non obseruatur, non damnatum, sed impletum probatur: unde multa, et sepe iam diximus.



CAPUT X.

uelut hoc ipsum quod modo non intelligens Faustus mandatis ueteris Testamenti pro crimine obiecit, quod uxorem fratris ad hoc frater iussus est ducere, ut non sibi, sed illi sobolem suscitaret, eiusque uocaret nomine, quod inde nasceretur [1 1Kb] ; quid aliud in figura premonstrat, nisi quia unusquisque Euangelii predicator ita debet in Ecclesia laborare, ut defuncto fratri, hoc est Christo, suscitet semen, qui pro nobis mortuus est; et quod suscitatum fuerit, eius nomen accipiat? Denique hoc implens Apostolus, non iam carnaliter in premissa significatione, sed spiritualiter in completa ueritate, quos in Christo Iesu per Euangelium se genuisse commemorat , succenset eis, et eos increpans corrigit, uolentes esse Pauli: Numquid Paulus, inquit, pro uobis crucifixus est? aut in nomine Pauli baptizati estis ? Tanquam diceret, Defuncto fratri uos genui, Christiani uocamini, non Pauliani. At uero qui electus ab Ecclesia ministerium euangelizandi renuerit, ab ipsa Ecclesia merito digneque contemnitur. Hoc est enim quod in eius faciem iubetur exspuere, non sane sine signo huius opprobrii, ut calceamento pedis unius exuatur, ne sit in eorum sorte, quibus ipse Apostolus ait, Et calceati pedes in preparationem Euangelii pacis : et de quibus commemorat propheta, Quam speciosi pedes eorum qui annuntiant pacem, qui annuntiant bona ! Qui enim sic euangelicam fidem tenet, ut et sibi prosit, et Ecclesie prodesse non renuat, bene intelligitur utroque pede calceatus.  Qui autem sibi putat, quia credidit, satis esse consultum, curam uero lucrandorum refugit aliorum, discalceati illius non figuratum significabit, sed in se impletum portabit opprobrium.



CAPUT XI.

Quid, quod et Pascha a nobis obiicit celebrari, nec quod ita ut Iudei celebramus insultat, cum ouem magis nos habeamus in re presentis Euangelii, non in umbra futuri, eiusque occisionem cum quotidie, tum maxime anniuersaria solemnitate, non uenturam presignemus, sed factam commemoremus? Ideo sane dies Pasche solemnitatis nostre ad diem celebrationis umbratice Iudeorum non occurrit, ut et dominicum diem, quo Christus resurrexit, complecteremur. Azyma uero, qui recte fidei Christiani sunt, non in fermento ueteris uite, hoc est malitie, sed in ipsius fidei ueritate et sinceritate custodiunt : non septem diebus, sed omni die; quod significatum est numero dierum septenario, quo quotidie omnis uoluitur dies. Quod et si aliquantum laboriosum est in hoc seculo, quoniam angusta et arcta uia est que ducit ad uitam ; merces tamen certa seruatur: nam ipse labor significatus est illis picridiis, quod aliquantum subamara sint.



CAPUT XII.

Pentecosten etiam, id est, a passione et resurrectione Domini quinquagesimum diem celebramus, quo nobis sanctum Spiritum paracletum, quem promiserat, misit : quod futurum etiam per Iudeorum Pascha significatum est, cum quinquagesimo die post celebrationem ouis occise, Moyses digito Dei scriptam legem accepit in monte . Legite Euangelium, et aduertite ibi Spiritum sanctum appellatum digitum Dei . Ea quippe anniuersarie in Ecclesia celebrantur, que insigniter excellentia certis diebus facta sunt; ut eorum necessariam salubremque memoriam festiuitas concelebrata custodiat. Si uultis ergo nosse quare celebramus Pascha: quia tunc pro nobis immolatus est Christus. Si uultis nosse quare non illud ritu Iudaico celebremus: quia illa erat uenturi ueri prefiguratio, hec completi commemoratio; futurum autem et preteritum nec ipsis uerbis nostris eodem modo enuntiatur; unde iam satis in hoc opere locuti sumus.



CAPUT XIII.

Si autem et hoc queritis, cur ex omnibus cibis, a quibus in umbra futurorum populus est ille prohibitus, nos morticino et immolatitio non uescimur: et hoc audite, et calumniis uanitatis uerum aliquando preponite. Cur enim non expediat immolatitio uesci Christiano, Apostolus dicit: Nolo uos, inquit, socios fieri demoniorum. Neque enim ipsam immolationem reprehendit, quam faciebant patres, prefigurantes sanguinem sacrificii, quo nos Christus redemit: Sed que immolant Gentes, demoniis, inquit, immolant, et non Deo. Deinde adiecit quod dixi: Nolo uos socios fieri demoniorum . Nam si natura ipsa immolatitie carnis esset immunda, utique et nescientem contaminaret. Neque enim eo minus ipsa esset, quo minus ab sciente acciperetur:  sed propter conscientiam, ne demonibus communicasse uideatur. Morticinum autem puto quod ad escam usus hominum non admisit, eo quod non occisorum, sed mortuorum animalium morbida caro est, nec apta ad salutem corporis, cuius causa sumimus alimentum. Nam quod de effundendo sanguine antiquis in figura preceptum est, id est, ipsi Ne post diluuium , quod iam quid significaret ostendimus, plerique intelligunt . Et in Actibus Apostolorum hoc lege [1 1Kb] preceptum ab Apostolis, ut abstinerent Gentes tantum a fornicatione, et ab immolatis, et a sanguine; id est, ne quidquam ederent carnis, cuius sanguis non esset effusus. Quod alii non sic intelligunt, sed a sanguine preceptum esse abstinendum, ne quis homicidio se contaminet. Hoc nunc discutere longum est, et non necessarium: quia et si hoc tunc Apostoli preceperunt, ut ab animalium sanguine abstinerent Christiani, ne prefocatis carnibus uescerentur, elegisse mihi uidentur pro tempore rem facilem, et nequaquam obseruantibus onerosam, in qua cum Isrelitis etiam Gentes, propter angularem illum lapidem duos in se condentem , aliquid communiter obseruarent; simul et admonerentur [2 1Kb] , in ipsa arca Ne, quando Deus hoc iussit, Ecclesiam omnium gentium fuisse figuratam, cuius facti prophetia iam Gentibus ad fidem accedentibus incipiebat impleri. Transacto uero illo tempore, quo illi duo parietes, unus ex circumcisione, alter ex preputio uenientes, quamuis in angulari lapide concordarent, tamen suis quibusdam proprietatibus distinctius eminebant, ac ubi Ecclesia Gentium talis effecta est, ut in ea nullus Isrelita carnalis appareat; quis iam hoc Christianus obseruat, ut turdos uel minutiores auiculas non attingat, nisi quarum sanguis effusus est, aut leporem non edat, si manu a ceruice percussus, nullo cruento uulnere occisus est? Et qui forte pauci adhuc tangere ista formidant, a ceteris irridentur: ita omnium animos in hac re tenuit illa sententia ueritatis, Non quod intrat in os uestrum, uos coinquinat, sed quod exit ; nullam cibi naturam, quam societas admittit humana, sed que iniquitas committit peccata, condemnans.



CAPUT XIu.

Iam uero de antiquorum factis, et que stultis atque ineruditis uidentur peccata, dum non sunt, et que uere peccata sunt, quam ob causam conscripta sint, seruata magisque commendata Scripture ipsius ueneratione, sufficienti iam sermone monstrauimus: necnon de maledicto eius qui pendet in ligno, et eius qui non suscitauerit semen in Isrel, iam primum suo loco respondimus, cum hec ante dilueremus obiecta : et prorsus omnia, siue de quibus singillatim iam anterioribus huius operis partibus disseruimus, siue que in isto, cui respondemus, sermone suo Faustus similia posuit, una firmissima ueritatis ratione defendimus, quam de sanctarum Scripturarum auctoritate percepimus.  Quecumque scripta sunt in illis libris ueteris Testamenti, omnia uerissime atque utilissime pro eterna uita scripta esse laudamus, accipimus, approbamus: sed que in his mandata [1 1Kb] corporali operatione non obseruamus, et rectissime tunc mandata intelligimus, et umbras futurorum esse didicimus, et nunc iam impleri cognoscimus. Ac per hoc quisquis illa tunc etiam opera, que [2 1Kb] ad significandum agi iubebantur, non obseruabat, penas diuinitus constitutas rectissimo iudicio persoluebat, sicut nunc si quis sacramenta Noui Testamenti pro temporis ratione distincta fuerit ausus sacrilega temeritate uiolare. Quemadmodum enim tunc iusti uiri, qui pro illis sacramentis nec mortem recusauerunt, iure laudantur; ita nunc pro istis martyres sancti. Et sicut eger non debet reprehendere medicinalem doctrinam, si aliud illi hodie preceperit, aliud cras, prohibens etiam quod ante preceperat; sic enim se habet sanandi eius corporis ratio: ita genus humanum ab Adam usque in finem seculi, quamdiu corpus quod corrumpitur, aggrauat animam , egrum atque saucium, non debet diuinam reprehendere medicinam, si in quibusdam hoc idem, in quibusdam uero aliud prius, aliud posterius, obseruandum esse precipit; presertim quia se aliud precepturam esse promisit.



CAPUT Xu.

Nulla ergo comparatio est, quam Faustus obtendit, ita uobis Paracletum ex Nouo Testamento quod credatis elegisse, et quod respuatis demonstrauisse, cum ipse Nouo Testamento fuerit prophetatus; sicut nobis Christus fecit ex uetere, quo similiter prophetatus est. Hoc enim aliqua uerisimili ratione diceretur, si esset aliquid in ueteris Testamenti libris, quod nos diceremus non recte dictum, non diuinitus iussum, non ueraciter scriptum. Nihil horum dicimus: sed accipimus omnia, siue que obseruamus, ut recte uiuamus; siue que non obseruamus, ut tamen et ipsa tunc in prophetia iussa et obseruata nunc iam compleri uideamus. Deinde Paracletum sicut promissum legimus in iis libris, quorum non omnia uultis accipere; ita et missum legimus in eo libro, quem nominare etiam formidatis. In Actibus quippe Apostolorum, sicut et sepe et paulo ante commemoraui, apertissime legitur missus die Pentecostes Spiritus sanctus, qui etiam opere manifestauit quis esset. Linguis enim omnibus locuti sunt, qui eum primitus acceperunt : ut hoc etiam signo promitteret in linguis omnibus, hoc est, in omnibus gentibus futuram Ecclesiam, que illum sicut Patrem et Filium uerissime predicaret.



CAPUT XuI.

uos ergo iam dicite quare non accipiatis omnia ex libris Noui Testamenti; utrum quia non sunt Apostolorum Christi, an quia praui aliquid docuerunt Apostoli Christi. Respondetis, Quia non sunt Apostolorum Christi. Nam illa uox altera Paganorum est, qui dicunt Apostolos Christi non recta docuisse. uos ergo quid dicitis, unde ostenditis Scripturas illas non ab Apostolis ministratas? Respondetis,  Quia multa sunt in eis et inter se et sibi contraria. Omnino falsissimum est; uos non intelligitis. Nam quidquid tale protulit Faustus, quod uobis ita uideretur, ita non esse monstratum est: et quidquid tale a uobis prolatum fuerit, hoc docebimus. Quis autem ferat, lectorem uel auditorem, Scripturam tante auctoritatis facilius quam uitium sue tarditatis, audere culpare? An hoc dicitis uos Paracletum docuisse, Scripturas istas Apostolorum non esse, sed sub eorum nominibus ab aliis esse conscriptas? Hoc saltem docete, istum ipsum Paracletum esse, a quo didicistis hec Apostolorum non esse. An dicetis, Ipsum Christus promisit, et misit? Respondetur uobis, Omnino istum Christus nec promisit, nec misit; et simul ostenditur, quando miserit quem promisit. Quod ergo eum Christus miserit, hoc probate. Unde asseritis personam uestri auctoris, uel potius deceptoris? Respondetis, ex Euangelio uos probare. Ex quo Euangelio? Quod non totum accipitis, quod falsatum esse uos dicitis. Quis ergo testem suum prius ipse dicat falsitate esse corruptum, et tunc producat ad testimonium? Si enim quod uultis ei credimus, et quod non uultis ei non credimus, iam non illi, sed uobis credimus. Si autem uobis credere uellemus, testem a uobis non exigeremus. Deinde paracletus Spiritus sanctus sic est promissus, ut diceretur, Ipse uos inducet in omnem ueritatem : quomodo uos autem ille inducet in ueritatem, qui uos docet Christum esse fallacem? Huc accedit, qui si omnia que de promissione Paracleti in Euangelio leguntur, talia esse demonstraretis, ut non omnino nisi de Manicheo uestro possent intelligi, sicut ostenduntur in Prophetis ea esse dicta de Christo, que in alium cadere omnino non possint [1 1Kb] ; tamen cum ea de iis codicibus proferretis, quos dicitis infalsatos, hoc ipsum illic falsum et a corruptoribus maioribus uestris immissum esse diceremus, quod illic de Manicheo sic scriptum legeretis, ut de alio intelligere non possemus: quid faceretis, dicite mihi, nisi clamaretis, nullo modo uos potuisse falsare codices, qui iam in manibus essent omnium Christianorum? Quia mox ut facere cepissetis, uetustiorum exemplarium ueritate conuinceremini. Qua igitur causa a uobis corrumpi non possent, hac causa a nemine potuerunt. Quisquis enim hoc primitus ausus esset, multorum codicum uetustiorum collatione confutaretur: maxime, quia non una lingua, sed multis eadem Scriptura contineretur. Nam etiam nunc nonnulle codicum mendositates, uel de antiquioribus, uel de lingua precedente emendantur. Ita ergo aut cogimini ueraces illos codices confiteri, et continuo euertunt heresim uestram; aut si fallaces eos dixeritis, eorum auctoritate Paracletum non poteritis asserere, et uos euertitis heresim uestram.



CAPUT XuII.

Huc accedit, quia ea dicta sunt in promissione Paracleti, ut Manicheum post tam multos annos uenientem, ab ista suspicione prorsus excludant. Quia enim post resurrectionem et ascensionem Domini continuo uenturus erat Spiritus sanctus,  apertissime dictum est a Ioanne: Spiritus enim nondum erat datus, quia iehsu nondum fuerat clarificatus . Si hec itaque causa erat ut non daretur, quia nondum erat clarificatus iehsu, procul dubio clarificato Iesu, iam causa erat ut statim daretur. Nam et Cataphryge se promissum Paracletum suscepisse dixerunt, et hinc a fide catholica deuiarunt, conantes prohibere quod Paulus concessit, et damnare secundas nuptias quas ille permisit; sub his uerbis insidiantes, quia scriptum est de Paracleto, Ipse uos inducet in omnem ueritatem: quasi uidelicet non omnem ueritatem Paulus et ceteri Apostoli docuissent, ac locum Cataphrygarum Paracleto reseruassent. Ad hoc et illud traxerunt, quod Paulus ait, Ex parte enim scimus, et ex parte prophetamus; cum autem uenerit quod perfectum est, quod ex parte est euacuabitur : ut scilicet ex parte sciens et prophetans Apostolus dixerit, Quod uult faciat; non peccat si nubat ; et ideo perfectum Paracleti Phrygie hoc euacuauerit. Ad hec cum eis dictum fuerit, quod sint Ecclesie tanto ante promisse et toto orbe diffuse auctoritate damnati; respondent, hinc etiam in se illud esse completum, quod de Paracleto dictum est, quod mundus eum accipere non potest. Nonne ista sunt, que etiam uos dicere soletis, Ipse uos inducet in omnem ueritatem; et, Cum uenerit quod perfectum est, quod ex parte est euacuabitur; et, Mundus eum accipere non potest , de uestro Manicheo esse predictum? Et que tandem poterit heresis exoriri sub Paracleti nomine, que non hec omnia uerisimiliter sibi audeat coaptare? Numquid enim est heresis, que non ueritatem se nominet, et quanto est superbior, tanto magis se etiam perfectam nominet ueritatem; ut et in omnem ueritatem se polliceatur inducere, et doctrinam Apostolorum suo errori contrariam, quasi per illam uenerit quod perfectum est, euacuare conetur? Et quoniam tenet Ecclesia, quod uehementius Apostolus commendauit, Si quis uobis euangelizauerit preterquam quod accepistis, anathema sit ; cum ceperit aliud annuntians ab uniuerso orbe anathemari, continuo dicat, Hoc est quod scriptum est, Mundus eum accipere non potest?



CAPUT XuIII.

Unde ergo probare poteritis quod a uobis exigitur, Paracletum esse illum a quo didicistis quod euangelica scripta non sunt Apostolorum? Quandoquidem etiam nos probamus non esse Paracletum Spiritum sanctum, nisi qui Iesu clarificato mox uenit. Ideo enim nondum erat datus, quia nondum iehsu fuerat clarificatus. Probamus etiam ipsum inducere in omnem ueritatem: quia non intratur in ueritatem nisi per caritatem; caritas autem Dei, diffusa est, ait Apostolus, in cordibus nostris per Spiritum sanctum qui datus est nobis . Docemus etiam non dixisse Paulum, Cum uenerit quod perfectum est, nisi de perfectione illa que in perceptione uite eterne futura est. Hoc enim cum loqueretur, uidemus enim, inquit, nunc per speculum in enigmate, tunc autem facie ad faciem . Hic certe, nisi aperte insanire uolueritis, fatebimini non uos uidere  Deum facie ad faciem. Non ergo ad uos uenit illud quod perfectum est. Hoc enim modo plane quid de hac re senserit, satis Apostolus explicauit: nec futurum est hoc sanctis, nisi cum factum fuerit quod etiam Ioannes dicit, Filii Dei sumus, et nondum apparuit quid erimus; scimus autem quia cum apparuerit, similes ei erimus, quoniam uidebimus eum sicuti est ; tunc introducente in omnem ueritatem Spiritu sancto, cuius nunc pignus accepimus. Quod autem dictum est, Mundus eum accipere non potest, de iis utique dictum est, qui solent in Scripturis mundi nomine appellari, amatores mundi, uel impii, uel carnales: de qualibus dicit Apostolus, Animalis autem homo non percipit que sunt Spiritus Dei . De hoc enim mundo esse dicuntur, quamdiu non possunt sapere amplius quam sunt ista corporea, que in hoc mundo senserunt: sicut nec uos aliud sapitis, qui cum lucem istam solis et lune miraremini, talia uobis omnia diuina finxistis, auctore illo uaniloquo, quem decepti et deceptores Paracletum dicitis. Proinde nullo modo ualentes ostendere quomodo sit ille Paracletus, non est unde doceatis firmissima aliqua auctoritate uos comperisse quemadmodum hec scripta euangelica, ex quibus non omnia uultis accipere, non sint Apostolorum Christi. Restat ergo ut dicatis, hoc uos ea ratione comperisse, quia talia ibi sunt, que Christi gloriam decolorent: scilicet quia natus ex uirgine ibi narratur, quia circumcisus, quia pro illo oblatum sacrificium quod tunc offerebatur, quia baptizatus, quia tentatus a diabolo est.



CAPUT XIX.

His autem exceptis, et testimoniis ex ueteri Testamento que illis inserta sunt Litteris, cetera uos secundum id quod Faustus loquitur, fatemini accipere, et precipue crucis eius mysticam fixionem, qua passionis anime uestre uulnera demonstrantur. Deinde, inquit, precepta salutaria eius, et parabolas, cunctumque sermonem deificum, qui maxime duarum preferens naturarum discretionem, ipsius esse non uenit in dubium. uidetis ergo id uos agere, ut omnis de medio Scripturarum auferatur auctoritas, et suus cuique animus auctor sit, quid in quaque Scriptura probet, quid improbet; id est, ut non auctoritati Scripturarum subiiciatur ad fidem, sed sibi Scripturas ipse subiiciat: non ut ideo illi placeat aliquid, quia hoc in sublimi auctoritate scriptum legitur; sed ideo recte scriptum uideatur, quia hoc illi placuit. Quo te committis, anima misera, infirma, carnalibus nebulis inuoluta? quo te committis? Remoue ergo auctoritatem, uideamus: remoue auctoritatem, redde rationem. Eone ratio tua perducitur, ut nisi Dei natura uiolabilis corruptibilisque credatur, exitum theatricum longa illa fabula uestra reperire non possit? Postremo unde scis octo esse terras et decem celos, quod Atlas mundum ferat, splenditenensque suspendat, et innumerabilia talia? unde scis hec? Plane, inquis, Manicheus me docuit. Sed, infelix, credidisti; neque enim uidisti. Si ergo ad millia fabulosorum phantasmatum, quibus turpiter grauidata  es, te auctoritati ignotissime et furiosissime subdidisti, ut ideo hec omnia crederes, quia in illis conscripta sunt libris, quibus miserabili errore credendum esse censuisti, cum tibi nulla demonstrentur; cur non potius euangelice auctoritati, tam fundate, tam stabilite, tanta gloria diffamate, atque ab Apostolorum temporibus usque ad nostra tempora per successiones certissimas commendate, non te subdis, ut credas, ut uideas [1 1Kb] , ut discas etiam omnia illa que te offendunt, ex uana et peruersa opinione te offendere: potiusque esse uerum, naturam incommutabilem Dei aliquid mortalis assumpsisse creature, in qua incommutabiliter permanens, non fallaciter, sed ueraciter faceret atque pateretur, quidquid eamdem creaturam facere ac pati, pro generis humani, unde sumpta erat, salute congrueret, quam uiolabilem et corruptibilem credere Dei naturam, nec inquinatam atque oppressam totam posse liberari atque purgari, sed eterna globi pena summa Dei necessitate damnari?



CAPUT XX.

Sed, inquis, propterea credidi que non mihi ostendit, quia duas naturas, boni scilicet et mali, mihi in hoc ipso mundo euidenter ostendit. At hoc ipsum est, infelix, unde decepta es: quia sicut in illa Scriptura euangelica, ita in hoc mundo nichil mali putare potuisti, nisi quo tuus carnalis sensus offensus est, sicut serpentem, ignem, uenenum, et similia; nec aliquid boni, nisi quod eumdem tuum carnalem sensum aliqua iucunditate permulsit, sicut saporum iucunditas, et odorum suauitas, et lucis huius aspectus, et si quid aliud uel auribus, uel oculis tuis, uel naribus, uel palato, uel palpatui [2 1Kb] similiter forte blanditum est. At si uniuersam creaturam ita prius aspiceres, ut auctori Deo tribueres, quasi legens magnum quemdam librum nature rerum; atque ita si quid ibi te offenderet, causam te tanquam hominem latere posse potius crederes, quam in operibus Dei quidquam reprehendere auderes; nunquam incidisses in sacrilegas nugas et blasphema figmenta, quibus, non intelligens unde sit malum, Deum implere conaris omnibus malis.



CAPUT XXI.

Hic iam si queratis a nobis, nos unde sciamus Apostolorum esse istas Litteras; breuiter uobis respondemus, inde nos scire, unde et uos scitis illas litteras esse Manichei, quas miserabiliter huic auctoritati preponitis. Si enim et hinc uobis aliquis  moueat questionem, et scrupulum contradictionis impingat, dicens libros quos profertis Manichei, non esse Manichei; quid facturi estis? Nonne potius eius deliramenta ridebitis, qui contra rem tanta connexionis et successionis serie confirmatam, impudentiam huius uocis emittat? Sicut ergo certum est illos libros esse Manichei, et omnino ridendus est qui ex transuerso ueniens tanto post natus, litem uobis huius contradictionis intenderit; ita certum est Manicheum uel Manicheos esse ridendos, aut etiam dolendos, qui tam fundate auctoritati, a temporibus Apostolorum usque ad hec tempora certis successionibus custodite atque perducte, audeant tale aliquid dicere.



CAPUT XXII.

Iam ergo auctoritas Manichei conferenda est auctoritati Apostolorum. Nam Litteras istorum istas esse tam certum est, quam illas illius. Quis autem Manicheum Apostolis comparat, nisi quisquis se a Christo, qui misit Apostolos, separat? Aut duas naturas sibimet et ex propriis principiis aduersas, quis unquam sapuit in uerbis Christi, nisi qui non sapit uerba Christi? Apostoli ergo tanquam discipuli ueritatis, natiuitatem Christi predicant passionemque ueracem: Manicheus autem iactat se inducere in omnem ueritatem, et uult inducere in talem Christum, in quo ipsius passionis predicat falsitatem. Isti Christum in carne, quam de Abrahe suscepit semine, circumcisum: ille Deum in ipsa sua natura a tenebrarum gente concisum. Isti pro carne Christi infante [1 1Kb] sacrificium, quod tunc pie fiebat, oblatum: ille non carnis, sed ipsius diuine substantie membrum, omnibus demonibus immolandum, nature aduerse gentis illatum. Isti Christum exempli prebendi causa baptizatum in Iordane: ille Deum ipsum per seipsum in tenebrarum contaminatione submersum, nec totum emersurum, sed quod eius mundari non potuerit eterna damnatione puniendum. Isti carnem Christi a demonum duce tentatam; ille partem Dei a demonum gente possessam: et isti quidem illam tentatam, ut doceret resistere tentatori; ille illam possessam, ut patri non possit restitui, nec uictori. Denique Manicheus ex doctrina demoniorum aliud annuntiat, ut quasi eminentior sit: Apostoli uero ex doctrina Christi commendant, ut quisquis aliud annuntiauerit, anathema sit .



LIBER TRIGESIMUS TERTIUS.



CAPUT PRIMUM.

FAUSTUS dixit: Scriptum est in Euangelio, Quia multi uenient ab oriente et occidente, et recumbent cum Abraham, et Isaac, et Iacob in regno celorum . uos ergo quare non accipitis Patriarchas? Absit nos quidem cuiquam inuidere mortalium, quem Deus forte miseratione respiciens sua, de perditione unquam reduxerit ad salutem: sed hoc sane nos eius esse iam clementie ponimus qui misertus sit, non illius meriti cuius fuisse negare  non possis improbabilem uitam: ac per hoc et Iudeorum patres, Abraham scilicet, et Isaac, et Iacob, si est hoc pro certo de iisdem Christi testimonium quod affertis, quanquam fuerunt ipsi quidem flagitiosissimi, ut fere Moyses indicat eorum pronepos, siue quis alius historie huius conditor est, que dicitur Geneseos, qui eorum uitas nobis odio omni fastidioque dignissimas scripsit; sint tamen et ipsi iam in regno celorum, sint in loco quem nec crediderant  unquam, nec sperauerant, ut fere ex eorum liquido libris apparet: dummodo tamen constet, uobis etiam confitentibus, longo interuallo de tetra ac penali inferorum custodia, ubi se uite merita cercebant, a Christo Domino nostro liberatos, per eius scilicet mysticam passionem peruenire ad hoc ipsum potuisse, si peruenerunt, quod scriptum [1 1Kb] de eis est. Neque enim quia et latronem quemdam de cruce liberauit idem noster Dominus, et ipso eodem die secum futurum dixit eum in paradiso Patris sui , quisquam inuiderit, aut inhumanus adeo esse potest, ut hoc ei displiceat tante benignitatis officium. Sed tamen non idcirco dicemus et latronum uitas ac mores nobis probabiles esse debere, quia iehsu latroni indulgentiam dederit; aut quia publicanis et meretricibus ignouerit errata, dixeritque quod etiam precederent ipsi ad regnum celorum eos qui se superbe gesserunt . In iniustitia namque et in adulterio deprehensam mulierem quamdam Iudeis accusantibus absoluit ipse, precipiens ei ut iam peccare desineret . Quapropter si horum tale quid et circa Abraham egit, et Isaac, et Iacob, ipsi gratias: decet eum talia operari circa animas, qui solem suum oriri facit super bonos et malos, et pluit super iustos et iniustos . Sed hoc tamen mihi unum in opinione hac uestra molestum est, cur id de Iudeorum tantum patribus sentiatis, ac non de ceteris quoque patriarchis Gentium, quod et ipsi senserint aliquando nostri Liberatoris hanc gratiam: presertim cum de ipsorum filiis magis christiana constet Ecclesia, quam de semine Abrahe, Isaac et Iacob. Sed ais utique, illos quidem idola coluisse, hos uero omnipotentem Deum, idcircoque solam ipsorum curam habuisse Iesum. Ita Dei omnipotentis cultura in tartara detrudit, et Filii eget auxilio qui coluit Patrem? Sed uideris [2 1Kb] : consentiamus, inquam, hactenus in celum reductos eos, non quia mererentur, sed quia uincat diuina clementia uim peccatorum.



CAPUT II.

uerumtamen utrum et hoc a Christo dictum sit, dubios etiam nos et incertos scribentium ipsa uarietas facit. Namque cum duo euangeliste Mattheus et Lucas de centurione quodam pariter narrent, cuius puer tunc infirmaretur, et propter quem uisus fuerit hoc ipsum dixisse iehsu, quia scilicet tantam fidem non inuenisset in Isrel, quantam in illo homine, gentili quamuis et pagano, eo quod dixerit idem non se fuisse tam dignum, ut sub tectum suum intraret iehsu, sed id rogare tantum, ut iuberet uerbo, et sanaretur puer suus; solus tamen Mattheus hoc adiicit Iesum prosecutum esse, ut diceret, Amen dico uobis, quia multi uenient ab oriente et occidente, et recumbent cum Abraham, et Isaac, et Iacob in regno celorum; filios autem regni mittent in tenebras exteriores. Multos quidem qui uenturi forent paganos significans, propter [3 1Kb]  Centurionem, quia esset et ipse gentilis, in quo tamen tanta fuisset fides inuenta; filios autem regni appellans Iudeos, in quibus nulla esset inuenta fides. At uero Lucas, quanquam et ipse ut necessarium hoc et memorabile inter Christi mirabilia gesta inserendum putauerit Euangelio suo, de Abraham tamen illic, et Isaac, et Iacob nullam facit mentionem. Quod si quis dicat idcirco pretermisisse eum, quia dictum id iam satis fuisset a Mattheo; cur ergo gestum ipsum commemorat erga Centurionem et puerum eius, quod eque longe satis insinuatum iam fuisset nobis Matthei solertia? Sed falsum est. Namque et de obsecratione ipsa adueniendi Iesum, Mattheus quidem dicit, quod idem per semetipsum Centurio uenerit ad eum rogaturus medelam: Lucas autem non, sed quia maiores natu ad eum miserit Iudeorum, qui ne forte sperneretur ab eodem tanquam gentilis , persuadere ingressi sunt ei dicentes, dignum esse cui id prestaret, quoniam quidem diligeret gentem suam, et synagogam ipse edificasset sibi : tanquam et hoc ad Dei Filium pertineret, si edificationem synagoge sue Iudei de Centurione pagano meruerint. Nec tamen omnifariam et Lucas hoc uerbum reticuit, puto recogitans ne forte fuisset uerum: sed locum tamen mutat applicatque id alteri cuidam cause longe dissimili, id est, ubi dicit iehsu ad discipulos suos, Contendite intrare per angustum ostium: multi enim uenient querentes intrare, et non poterunt. Cum autem intrauerit, inquit, paterfamilias, et clauserit ianuam, incipietis foris stare et pulsare, dicentes: Domine, aperi nobis. Et respondens dicet: Nescio uos. Tunc incipietis dicere: Manducauimus et bibimus coram te, et in plateis nostris et synagogis docuisti. Et dicet uobis: Nescio unde estis; discedite a me omnes, operarii iniquitatis. Ibi erit fletus et stridor dentium, cum uideritis Abraham, et Isaac, et Iacob, et omnes Prophetas intreuntes in regnum Dei, uos autem expelli foras: et uenient ab oriente et occidente et austro et aquilone, et recumbent in regno Dei . Hoc uero ipsum quidem, quia multi excludentur a regno Dei, qui scilicet nomen tantummodo Christi portauerint, sed non fecerint opera eius, nec Mattheus scribere pretermisit ; sed de Abraham illic, et Isaac, et Iacob nullam facit omnino mentionem. Item de Centurione et puero eius etiam Lucas quidem scripsit; sed eque ipse de Abraham illic, et Isaac, et Iacob nichil omnino testatur: ut quia ubinam dictum sit certo constare non possit, nichil prohibeat etiam non credere quia sit dictum.



CAPUT III.

Nec immerito nos ad huiusmodi Scripturas tam inconsonantes et uarias, nunquam sane sine iudicio ac ratione aures afferimus: sed contemplantes omnia, et cum aliis alia conferentes, perpendimus utrum eorum quidque a Christo dici potuerit necne. Multa enim a maioribus uestris eloquiis Domini  nostri inserta uerba sunt, que nomine signata ipsius cum eius fide non congruant: presertim quia, ut iam sepe probatum a nobis est, nec ab ipso hec sunt, nec ab eius Apostolis scripta; sed multo post eorum assumptionem a nescio quibus et ipsis inter se non concordantibus semi-Iudeis per famas opinionesque comperta sunt: qui tamen omnia eadem in Apostolorum Domini conferentes nomina, uel eorum qui secuti Apostolos uiderentur, errores ac mendacia sua secundum eos se scripsisse mentiti sunt. Sed uideris: de hoc interim, ut inquam, capitulo tecum non nimium ego contenderim; cum mihi illud satis ad presidium sit quod ante posui, et quod nec ipsis uobis negare licet, ante Domini nostri aduentum Patriarchas omnes Isrel et Prophetas tartareis in tenebris iacuisse pro meritis suis: unde si unquam liberati a Christo ad lumen reducti sunt, quid hoc ad odium attinet uite ipsorum? Odimus enim nos et respuimus non quod fuerunt, id est, homines, sed quales fuerunt, id est, malos; nec quod nunc sunt, id est, purgatos, sed quod fuerunt, id est, impuros aliquando. Ac per hoc nobis interim, utcumque uos id esse uultis, nichil obstat capitulum hoc: cum siue est uerum, Christi hic miseratio commendetur et bonitas; siue falsum, scriptoribus eius crimen inhereat: nos utrouis modo in tuto sumus, ut semper.



CAPUT Iu.

AUGUSTINUS respondit: Quomodo in tuto, miser? Quomodo in tuto, qui te Patriarchas odisse dicis impuros, et Deum adhuc plangis impurum? Certe illis Patriarchis post aduentum Saluatoris prestitam purgationem et datam beatam requiem concessisti; deus autem uester et post aduentum Saluatoris adhuc iacet in tenebris, adhuc flagitiis omnibus mergitur, adhuc in impuris omnibus uolutatur: ita non solum uita illorum hominum melior erat deo uestro, uerum etiam mors ipsa felicior. In quibus autem sedibus erant iusti, qui exierant ex hac uita priusquam Christus in carne uenisset, et utrum etiam ipsos ad aliquid melius passio Christi transtulerit, qui in eum uenturum, passurum, resurrecturum, non tantum crediderant, uerum etiam hoc ipsum, sicut oportebat, prophetico spiritu prenuntiauerant, in Scripturis sanctis indagandum est, si quo modo ad liquidum indagari potest; non hinc temeritates opinantium consectande quorumlibet hominum, nedum tam exsecrabilis heresis peruersitates [1 1Kb] nimis longe a ueritate aberrantium. Frustra sibi sane per hanc obliquitatem pollicetur Faustus, aliquid post hanc uitam cuiquam posse prestari, quod sibi prestandum in hac uita non comparauerit. Bonum est uobis ut, dum hic uiuitis, istum relinquatis errorem, et ueritatem catholice fidei cognoscatis atque teneatis. Alioquin longe aberit quod sibi pollicetur iniustus, cum fieri ceperit quod iniusto minatus est Deus.



CAPUT u.

De uita autem Patriarcharum iam, quantum satis arbitratus sum, homini maledico non pauca respondi: quibus non utique in morte correctis,  uel post passionem suam iustificatis, testimonium Dominus perhibebat, cum Iudeos admoneret, ut si Abrahe filii essent, facta Abrahe facerent; et quod idem Abraham eiusdem diem uidere concupiuerit, gauisusque fuerit, cum uidisset ; et quod in eius sinum, id est, nescio cuius quiete felicitatis magnum abditumque secretum, abstulerint Angeli pauperem illum erumnosum a diuite superbiente contemptum . Quid dicam de apostolo Paulo? An forte et ipse post mortem iustificatum laudat Abraham, quod priusquam circumcideretur credidit Deo, et deputatum est illi ad iustitiam : quod tanti pendit, ut nos non ob aliud dicat filios eius esse effectos qui eius carne propagati non sumus, nisi quod eius fidei uestigia sequamur?



CAPUT uI.

Sed quid uobis faciam, quos contra testimonia Scripturarum ita obsurdefecit iniquitas, ut quidquid aduersum uos inde prolatum fuerit, non esse dictum ab Apostolo, sed a nescio quo falsario sub eius nomine scriptum esse dicere audeatis? Usque adeo a christiana doctrina aperte aliena est quam predicatis doctrina demoniorum, ut eam sub christiane doctrine nomine defendere nulla ex parte possitis, nisi dicatis falsas esse Scripturas Apostolorum. Infelices inimici anime uestre, que unquam littere ullum habebunt pondus auctoritatis, si euangelice, si apostolice non habebunt? De quo libro certum erit cuius sit, si Littere quas Apostolorum dicit et tenet Ecclesia ab ipsis Apostolis propagata et per omnes gentes tanta eminentia declarata, utrum Apostolorum sint incertum est; et hoc erit certum scripsisse Apostolos, quod huic Ecclesie contrarii heretici proferunt auctorum suorum nominibus appellati, longe post Apostolos existentium? Quasi uero et in litteris secularibus non fuerunt certissimi auctores, sub quorum nominibus postea multa prolata sunt, et ideo repudiata, quia uel his que ipsorum esse constaret minime congruerunt, uel eo tempore quo illi scripserint, nequaquam innotescere, et per ipsos uel familiarissimos eorum in posteros prodi commendarique meruerunt. Nonne, ut alios omittam, sub Hippocratis medici nobilissimi nomine quidam libri prolati, in auctoritatem a medicis non recepti sunt? Nec eos adiuuit nonnulla similitudo rerum atque uerborum; quando comparati eis quos uere Hippocratis esse constaret, impares iudicati sunt; et quod ab eo tempore, quo et cetera scripta eius, non innotuerunt quod uere eius essent. Hos autem libros, quibus illi qui de transuerso proferuntur comparati respuuntur, unde constat esse Hippocratis, unde si quis hoc neget, nec saltem refellitur, sed ridetur, nisi quia sic eos ab ipso Hippocratis tempore usque ad hoc tempus et deinceps successionis series commendauit, ut hinc dubitare dementis sit? Platonis, Aristotelis, Ciceronis, uarronis, aliorumque eiusmodi auctorum libros, unde nouerunt homines quod ipsorum sint, nisi eadem temporum sibimet succedentium contestatione continua? Multi multa de litteris ecclesiasticis conscripserunt, non quidem auctoritate canonica, sed  aliquo adiuuandi studio siue discendi. Unde constat quid cuius sit, nisi quia his temporibus quibus ea quisque scripsit, quibus potuit insinuauit atque edidit, et inde in alios atque alios continuata notitia latiusque firmata ad posteros, etiam usque ad nostra tempora peruenerunt; ita ut interrogati cuius quisque liber sit, non hesitemus quid respondere debeamus? Sed quid pergam in longe preterita? Ecce istas litteras quas habemus in manibus, si post aliquantum tempus uite huius nostre, uel illas quisquam Fausti esse, uel has neget esse meas; unde conuincitur, nisi quia illi qui nunc ista nouerunt, notitiam suam ad longe etiam post futuros continuatis posterorum successionibus traiiciunt? Que cum ita sint, quis tandem tanto furore cecatur, nisi demoniorum mendaciloquorum malitie atque fallacie consentiendo subuersus sit, qui dicat hoc mereri non potuisse Apostolorum Ecclesiam, tam fidam, tam numerosam fratrum concordiam, ut eorum scripta fideliter ad posteros traiicerent, cum eorum cathedras usque ad presentes episcopos certissima successione seruauerint, cum hoc qualiumcumque hominum scriptis, siue extra Ecclesiam, siue in ipsa Ecclesia, tanta facilitate proueniat?



CAPUT uII.

Sed contraria, inquit, inter se scripta eorum reperiuntur. Maligni malo studio legitis, stulti non intelligitis, ceci non uidetis. Quid enim magnum erat ista diligenter inspicere, et eorumdem scriptorum magnam et salubrem inuenire congruentiam, si uos contentio non peruerteret, et si pietas adiuuaret? Quis enim unquam duos historicos legens de una re scribentes, utrumque uel utrumlibet eorum aut fallere aut falli arbitratus est, si unus eorum dixit quod alius pretermisit; aut si alter aliquid breuius complexus est, eamdem tamen sententiam saluam integramque custodiens, alter autem tanquam membratim cuncta digessit, ut non solum quid factum sit, uerum etiam quemadmodum factum sit, intimaret? Sicut Faustus hinc Euangeliorum ueritati uoluit calumniari, quia Mattheus aliquid dixit, quod Lucas, cum idem narraret, dicere pretermisit: quasi negauerit Lucas dixisse Christum, quod cum scripsit dixisse Mattheus. Hinc omnino nulla unquam questio fuit, neque hoc obiici, nisi ab omnino imprudentibus et nichil harum rerum considerare uolentibus seu ualentibus, potest. Illud sane et requiri inter fideles, et obiici ab infidelibus solet, sed etiam ipsis uel parum eruditis, uel nimis contentiosis nisi admoniti resipuerint, quod Mattheus dixit, Accessit ad eum Centurio, rogans eum, et dicens; Lucas autem quod miserit ad eum seniores Iudeorum, hoc ipsum rogantes de puero eius qui egrotabat, ut eum sanaret; et cum appropinquaret domui, miserit alios per quos diceret, non esse se dignum in cuius domum intraret iehsu, nec se ipsum dignum ut ueniret ad Iesum. Quomodo ergo secundum Mattheum, accessit ad eum rogans, et dicens, Puer meus iacet in domo paralyticus, et male torquetur ? Hoc ergo intelligitur, Mattheum breuiter sententiam  ipsam ueram [1 1Kb] integramque complexum, dicentem quod centurio accesserit ad Iesum, et non dicentem utrum per se ipsum accesserit, an per alios: et quod ei de puero suo illud dixerit, non exprimentem utrum per se ipsum dixerit, an per alios. Quid enim? nonne talibus locutionibus humana plena est consuetudo, cum dicimus aliquem ad aliquid multum accessisse, etiam quem nondum dicimus peruenisse? Nonne et ipsam peruentionem, cui quasi uidetur non esse quod addi iam possit, etiam per alios fieri usitatissime loquimur, sepe dicendo, Egit ille causam suam, peruenit ad iudicem; aut, Peruenit ad illum uel illum potentem: cum plerumque id faciat per amicos, non uiso eo prorsus ad quem quisque dicitur peruenisse? Unde etiam tales homines, quicumque ad potentium quodam modo inaccessibiles animos, siue per se ipsos, siue per alios ambitionis arte pertingunt, iam etiam uulgo Peruentores uocantur. Quid ergo? cum legimus, obliuiscimur quemadmodum loqui soleamus? An Scriptura Dei aliter nobiscum fuerat quam nostro more locutura? Et hoc quidem de communi loquendi consuetudine peruicacibus turbulentisque responderim.



CAPUT uIII.

Ceterum qui hec non litigiose, sed placide ac fideliter querunt, accedant ad Iesum, non carne, sed corde; non corporis presentia, sed fidei potentia, sicut ille centurio: tunc melius quid Mattheus dixerit sentient. Talibus enim dicitur in Psalmo: Accedite ad eum, et illuminamini; et uultus uestri non erubescent . Unde centurio ille ad Christum magis accesserat, cuius fidem ita laudauit, quam illi ipsi per quos uerba sua misit. Huic rei simile est etiam illud quod Dominus ait, Tetigit me aliquis; quando mulier que fluxum sanguinis patiebatur, tangens fimbriam uestimenti eius, salua facta est. Hoc enim mirabiliter discipulis suis dicere uidebatur, Quis me tetigit? et, Tetigit me aliquis; cum eum turba comprimeret. Denique hoc ei responderunt: Turbe te comprimunt, et dicis, Quis me tetigit ? Quemadmodum ergo illi premebant, sed illa tetigit; sic illi missi erant ad Christum, sed Centurio magis accessit. Ita Mattheus et morem non usque adeo inusitate locutionis seruauit, et mystice aliquid intimauit: Lucas autem et hoc ipsum quemadmodum gestum esset ostendit, ut hinc aduertere cogeremur, illud Mattheus quemadmodum dixerit. uellem sane ut aliquis istorum uanorum, qui huiusmodi questiunculas quasi magnas calumniose obiiciunt Euangelio, narraret aliquid idem ipse bis numero, non falsum nec fallaciter, sed omnino id uolens intimare et exponere, et stilo exciperentur uerba eius eique recitarentur; utrum non aliquid plus minusue diceret, aut prepostero ordine, non uerborum tantum, sed etiam rerum; aut utrum non aliquid ex sua sententia diceret, tanquam alius dixerit, quod eum dixisse non audierit, sed uoluisse atque sensisse plane cognouerit; aut utrum non alicuius  breuiter complecteretur sententie ueritatem, cuius rei antea quasi expressius articulos explicasset: et si quid est aliud quod fortasse possit certis regulis comprehendi, quomodo fiat ut uel in duorum singulis eiusdem rei narrationibus, uel in duabus unius ex una eademque re, multa diuersa inueniantur, nulla tamen aduersa; et multa uaria, nulla contraria. Sic soluuntur omnia de quibus sibi isti miseri collum ligant, ut spiritum sui erroris intus teneant, et nullum extrinsecus salutis admittant.



CAPUT IX.

Quapropter, post omnes Fausti calumnias refutatas, duntaxat horum eius capitulorum quibus hoc opere, quantum Dominus adiuuare dignatus est, sufficienter, ut arbitror, prolixeque respondi; breuiter uos admoneo, qui illo tam nefando et exsecrabili errore tenemini, ut si auctoritatem Scripturarum omnibus preferendam sequi uultis, eam sequamini que ab ipsius presentie Christi temporibus per dispensationes Apostolorum, et certas  [1 1Kb] ab eorum sedibus successiones episcoporum, usque ad hec tempora toto orbe terrarum custodita, commendata, clarificata peruenit. Ibi enim uidebitis etiam ueteris Testamenti et obscura reuelari, et predicta compleri. Si autem quasi ratione mouemini; primum cogitetis quinam sitis, quam minus idonei ad comprehendendam naturam, non dicam Dei, sed anime uestre: comprehendendam sane, quemadmodum uelle aut uoluisse uos dicitis, certissima ratione, non uanissima credulitate: quod cum minime potueritis , illud saltem quod omni humane menti est naturaliter insitum, si modo id peruerse opinionis prauitate non turbetur, Dei naturam atque substantiam incommutabilem omnino, omnino incorruptibilem cogitate, uel credite, et manichei continuo non eritis, ut aliquando et catholici esse possitis.





S. AURELII AUGUSTINI HIPPONENSIS EPISCOPI DE ACTIS CUM FELICE MANICHAEO Libri Duo  . [1Kb] [1Kb] [1Kb] 





ADMONITIO.


De iisdem contra Felicem disputationibus Possidius in Augustini uita, cap. 16, scribit: »Cum quodam etiam Felice, de numero eorum quos Electos dicunt iidem Manichei, quique Hipponem uenerat eumdem seminaturus errorem, publice in Hipponensi ecclesia notariis excipientibus disputauit beatus Augustinus, populo astante; et post secundam uel tertiam collationem ille manicheus frustrata uanitate et errore illius secte ad nostram conuersus est fidem atque Ecclesiam, sicut eadem relecta docere poterit scriptura.« Ubi tres Possidius indicat habitas collationes, ea scilicet computata, quam sine notariis pridie Gestorum publicorum habuit cum Felice Augustinus: unde initio libri primi ait, »Hesterno die scis te dixisse quod possis defendere scripturas Manichei.« In priorem istam collationem respicit et illud quod dicit Felix, lib. 1, cap. 14: »Si mihi attuleris scripturas Manichei, quinque auctores quos tibi dixi.« Intellige, »hesterno die dixi:« nam ipso die Gestorum nichil notatur de quinque illis auctoribus dictum ante a Felice.

Confer epistolam Augustini 79, presbytero cuidam manicheo, quem nos in tomi secundi prefatione Felicem esse coniectabamus, scriptam. Ad hunc ipsum spectare uidetur professio a Felice quodam, conuerso ex Manicheorum heresi, palam facta de sibi notis Manicheis, quam in Appendice tomi quinti Annalium edidit Baronius, descriptam ex Geruasiani Parisiensis collegii codice, in quo post librum de Heresibus ad Quoduultdeum hec leguntur: »Ego Cresconius unus ex Manicheis scripsi, quia si discessero antequam Gesta subscribantur, sic sim habendus ac si Manicheum non anathemauerim. Felix conuersus ex Manicheis dixi sub testificatione Dei, me omnia uera confiteri, de quo scio esse Manicheos uel Manicheas in partes Cesarienses, Mariam et Lampadiam uxorem Mercurii argentarii, cum quibus etiam Electum Eucaristum pariter orauimus, Cesariam et Lucillam filiam suam, Candidam que commoratur Thipase, uictorinam Hispanam, Simplicianum Antonini patrem, Paulum et sororem suam qui sunt Hippone, quas etiam per Mariam et Lampadiam sciui esse Manicheas. Hoc tantum scio: quod si aliud inuentum fuerit me scire supra quam dixi, me reum ego ipse confiteor.«



LIBER PRIMUS. ACTA PRIMAE DIEI.



CAPUT PRIMUM.

Honorio Augusto sextum consule [1 1Kb] , septimo idus decembris, AUGUSTINUS episcopus Ecclesie catholice Hipponeregiensium regionum [2 1Kb] dixit: Hesterno die scis te dixisse quod possis defendere scripturas Manichei, et asserere quod ueritatem habeant; si hoc placet tibi hodie facere, aut presumis te posse, dic.

FELIX manicheus dixit: Ego me non nego dixisse defendere legem meam, si proferantur auctores legis mee in medio.

Et cum Augustinus episcopus epistolam Manichei, quam Fundamenti appellant, protulisset, dixit: Si legero ex hoc codice, quem me uides ferre, epistolam Manichei quam Fundamenti appellatis, potes agnoscere an ipsa sit?

FEL. dixit: Agnosco.

AUG. dixit: Accipe tu ipse, et lege.

Et cum accepisset codicem Felix, legit: Manicheus apostolus Iesu Christi prouidentia Dei Patris. Hec sunt salubria uerba ex perenni ac uiuo fonte, que qui audierit et iisdem primitus crediderit, deinde que insinuata sunt custodierit, nunquam erit morti obnoxius, uerum eterna et gloriosa uita fruetur. Nam profecto beatus est iudicandus, qui hac diuina instructus cognitione fuerit, per quam liberatus in sempiterna uita permanebit.

AUG. episcopus dixit: Agnouisti certe epistolam Manichei uestri?

FEL. dixit: Agnoui.

AUG. dixit: Proba nobis ergo quomodo Manicheus iste sit apostolus Iesu Christi. Non enim eum in Euangelio inter Apostolos legimus aliquando: et quis fuerit ordinatus in locum Iude traditoris, nouimus, id est sanctus Matthias ; et quis postea Domini uoce de celo uocatus sit, hoc est Paulus apostolus [3 1Kb] , omnes recognoscunt. Istum ergo Manicheum proba nobis apostolum esse Christi, quod in capite epistole sue ausus est ponere.



CAPUT II.

FEL. dixit: Et Sanctitas tua mihi  probet quod in Euangelio scriptum est, Christo dicente: uado ad Patrem; et mittam uobis Spiritum sanctum paracletum, qui uos inducat in omnem ueritatem . Hoc tu mihi extra scripturam istam proba esse scripturam Spiritus sancti, quod Christus promisit ubi omnis ueritas reperiatur: et si inuenero ueritatem in aliis codicibus qui ad Manicheum non pertinent, et Christus illos tradidit: sic enim dictum est a Christo, quia Spiritus sanctus paracletus ipse in omnem ueritatem inducet: secundum Christi sermonem ego scripturas Manichei recuso.

AUG. dixit: Quoniam ergo tu probare non potuisti, quomodo sit Manicheus apostolus Christi, et exigis ut ego probem quomodo miserit Spiritum sanctum paracletum quem promisit, ut tunc respuas scripturas Manichei, si inueneris impletam promissionem Christi preter scripturas Manichei: quamuis prior ad interrogata mea respondere debueris, tamen ecce prior ipse respondeo, et ostendo tibi quando missus sit Spiritus sanctus quem Christus promisit. Et accedit ad Euangelium et ad Actus Apostolorum.



CAPUT III.

Et cum accepisset codicem Euangelii, recitauit: Dum autem hec loquuntur, iehsu stetit in medio eorum, et dixit eis: Pax uobis; ego sum, nolite timere. Et cum legeret, dixit: Hoc post resurrectionem. Et cum dixisset, legit: Conturbati uero et conterriti existimabant se spiritum uidere. Et dixit eis: Quid turbati estis, et cogitationes ascendunt in corda uestra? uidete manus meas et pedes meos, quia ego ipse sum: palpate, et uidete, quia spiritus carnem et ossa non habet, sicut me uidetis habere. Et cum hec dixisset, ostendit eis manus et pedes. Adhuc autem illis non credentibus, et mirantibus pre gaudio, dixit: Habetis hic aliquid quod manducetur? At illi obtulerunt ei partem piscis assi et fauum mellis. Et cum manducasset coram eis, sumens reliquias dedit eis, et dixit ad eos: Hec sunt uerba que locutus sum ad uos, cum adhuc essem uobiscum, quoniam necesse est impleri omnia que scripta sunt in lege Moysi, et Prophetis, et Psalmis de me.  Tunc aperuit illis sensum, ut intelligerent Scripturas: et dixit eis, Quoniam sic scriptum est, et sic oportebat Christum pati et resurgere a mortuis die tertio, et predicari in nomine eius penitentiam et remissionem peccatorum in omnes gentes, incipientibus ab Ierusalem uos autem estis testes horum. Et ego mittam promissum Patris mei in uos: uos autem sedete in ciuitate quoadusque induamini uirtutem ex alto . Et cum reddidisset codicem Euangelii, accepit Actus Apostolorum, et dixit: Audiuimus in Euangelio commemorasse Euangelistam sanctum promissionem Christi, que est in Euangelio secundum Ioannem, quem presens Felix commemorauit. Ubi enim dixit Dominus, Mitto uobis Spiritum sanctum paracletum , Ioannes euangelista scripsit. Hoc autem quod modo legi, Lucas euangelista attestatus est, et consonuit ueritati apostoli Ioannis. uideamus etiam quomodo perfectum est quod promisit Dominus, et quomodo impletum: ut cum fuerit ex canonicis Libris sancte Ecclesie expressa impletio promissionis Domini, paracletum Spiritum sanctum alterum non queramus, ne in seductorum laqueos incurramus.



CAPUT Iu.

Et recitauit ex Actibus Apostolorum: Primum quidem sermonem feci de omnibus, o Theophile, que cepit iehsu facere et docere, in die quo Apostolos elegit per Spiritum sanctum, et precepit predicare Euangelium: quibus prebuit se uiuum post passionem in multis argumentis dierum, uisus eis dies quadraginta, et docens de regno Dei, et quomodo conuersatus est cum illis. Et precepit eis ne discederent ab Ierosolymis, sed sustinerent pollicitationem Patris, quam audistis, inquit, ex ore meo; quoniam Ioannes quidem baptizauit aqua, uos autem Spiritu sancto incipietis baptizari, quem et accepturi estis non post multos istos dies, usque ad Pentecosten. Illi ergo conuenientes, interrogabant eum dicentes: Domine, si in hoc tempore presentabis regnum Isrel? Ille autem dixit: Nemo potest cognoscere tempus, quod Pater posuit in sua potestate; sed accipietis uirtutem Spiritus sancti superuenientem in uos, et eritis mihi testes apud Ierosolymam, et in tota Iudea et Samaria, et usque in totam terram. Cum hec diceret, nubes suscepit eum, et sublatus est ab eis. Et quomodo contemplantes erant cum iret in celum, ecce duo uiri adstabant illis in ueste alba, qui dixerunt ad eos: uiri Galilei, quid statis respicientes in celum? Iste iehsu qui assumptus est in celum a uobis, sic ueniet quemadmodum uidistis eum euntem in celum. Tunc reuersi sunt Ierosolymam a monte qui uocatur Eleon, qui est iuxta Ierosolymam, sabbati habens iter. Et cum introissent, ascenderunt in superiora, ubi habitabant Petrus et Ioannes, Iacobus et Andreas, Philippus et Thomas, Bartholomeus et Mattheus, Iacobus Alphei, et Simon Zelotes, et Iudas Iacobi. Et erant perseuerantes omnes unanimes in orationibus, cum mulieribus, et Maria que fuerat mater Iesu, et fratribus eius. Et in diebus illis exsurrexit Petrus in medio discentium [1 1Kb] , et dixit : uiri fratres, oportet adimpleri scripturam istam, quam predixit Spiritus sanctus ore sancti Dauid de Iuda, qui fuit deductor illorum qui comprehenderunt Iesum, quoniam annumeratus erat inter nos, qui habuit sortem huius ministerii. Hic ergo possedit agrum de mercede iniustitie sue, et collum sibi alligauit, et deiectus in faciem, disruptus est medius, et effusa sunt omnia uiscera eius. Quod et cognitum factum est omnibus qui inhabitabant Ierosolymam, ita ut uocaretur ager ille ipsorum lingua Aceldemach, id est, ager sanguinis. Scriptum est enim in libro Psalmorum: Fiat uilla eius deserta, et non sit qui inhabitet in ea, et episcopatum eius accipiat alter. Oportet itaque ex his uiris qui conuenerunt nobiscum in omni tempore quo introiuit super nos [1 1Kb] et excessit Dominus iehsu Christus, incipiens a baptismo Ioannis usque in illum diem quo assumptus est a nobis, testem resurrectionis eius nobiscum esse. Et statuit duos, Ioseph qui uocabatur Barsabas, qui et Iustus, et Matthiam. Et precatus dixit: Tu, Domine, cordium omnium intellector, ostende ex his duobus quem elegisti ad suscipiendum locum huius ministerii et annuntiationis, a qua excessit Iudas ambulare in locum suum. Et dederunt sortes suas [2 1Kb] , et cecidit sors super Matthiam, et simul deputatus est cum undecim Apostolis duodecimus. Et cum legisset, dixit: Audiuimus quis ordinatus est in locum Iude traditoris, quod paulo ante commemoraui, ne quisquam per fraudem irrepat in Apostolorum numerum, et nomine apostolatus fallat ignaros.



CAPUT u.

Nunc uideamus quod promisimus, quomodo impleta sit Christi promissio de Spiritu sancto. Et cum dixisset, legit in loco: Tempore quo suppletus est dies Pentecostes, fuerunt omnes simul in uno. Et factus est subito sonus de celo, quasi ferretur flatus uehemens, et impleuit totam illam domum, in qua erant sedentes. Et uise sunt illis lingue diuise quasi ignis, qui et insedit super unumquemque eorum. Et impleti sunt omnes Spiritu sancto, et ceperunt loqui uariis linguis, quomodo Spiritus dabat eis pronuntiare. Ierosolymis autem fuerunt habitatores Iudei, homines ex omni natione que est sub celo. Et cum facta esset uox, collecta est turba et confusa, quoniam audiebat unusquisque suo sermone et suis linguis loquentes eos. Stupebant autem et admirabantur, ad inuicem dicentes: Nonne omnes qui loquuntur, natione sunt Galilei? Et quomodo agnoscimus in illis sermonem in quo nati sumus? Parthi, et Medi, et Elamite, et qui habitant Mesopotamiam, Iudeam et Cappadociam [3 1Kb] , Pontum et Asiam, Phrygiamque et Pamphyliam, Aegyptum et partes Libye que est circa Cyrenen, et qui aduenerant Romani, Iudeique et Proselyti, Cretenses et Arabes, audiebant loquentes illos suis linguis magnalia Dei . Et cum recitaret, dixit: Audisti nunc iam Spiritum sanctum, quomodo sit missus? Quod a me  exegisti probaui; superest ut et tu facias quod promisisti: quoniam inuenimus quando misit Spiritum sanctum, quem promisit; respuas illam scripturam, que sub nomine Spiritus sancti fraudare uoluit uel lectorem uel auditorem.



CAPUT uI.

FEL. dixit: Ego non nego id quod dixi, quia cum probatum mihi fuerit quod Spiritus sanctus docuerit ueritatem quam quero, illam respuo. Hoc enim Sanctitas tua mihi legit, ubi Spiritum sanctum Apostoli acceperunt, et in ipsis Apostolis unum quero qui me doceat de initio, de medio, et de fine.

AUG. dixit: Si legeris hoc dixisse Dominum, Mitto uobis Spiritum sanctum, qui doceat uos initium, medium et finem; bene me astringis ut ostendam quos docuerit Spiritus sanctus.

FEL. dixit: Quia sanctitas tua hoc dicit, quod Apostoli ipsi acceperunt Spiritum sanctum paracletum; iterum dico, de Apostolis ipsis quem uolueris, doceat me quod me Manicheus docuit, aut ipsius doctrinam euacuet de duodecim quem uolueris.

AUG. dixit: Absit longe a fide Apostolorum [1 1Kb] , ut doctrinam doceant sacrilegi Manichei. Sed quoniam dicis unum ipsorum debere euacuare doctrinam Manichei, modo autem sancti Apostoli non sunt in corpore; ego minimus, non solum omnium Apostolorum, sed omnium episcoporum,  quantum mihi Dominus de ipso Spiritu suo largiri dignatus est, euacuo doctrinam Manichei, cum ceperint legi sequentia illius epistole, quam tu ipse Manichei esse non negas.

FEL. dixit: Dixisti quia Apostoli de corpore recesserunt, scripture eorum ualent usque nunc: et quia dixit Sanctitas tua, et quia dedisti potestatem dicendi que uoluerimus sine ulla formidine, dixisti, Euacuo legem Manichei: et ego dico, Omnis homo mendax, solus Deus uerax ; Scripture Dei loquuntur.



CAPUT uII.

AUG. dixit: Tu quidem et homo es, et sicut res ipsa modo indicatura est, mendax. Et quoniam locutus es que uoluisti, non de Scriptura Dei; oportet et me loqui quod uolo. Si enim ueritas est Manichei tui, nec a me destrui poterit: si falsitas est, quid interest a quo destruatur? Tamen quia de Apostolorum scriptura dixisti, quod etsi illi non sint in corpore, sunt hic scripture eorum: ante assumpti sunt Apostoli, quam error Manichei natus in mundo fuerat; propterea non inueniuntur scripture Apostolorum euidenter contra Manicheum disserentes. uerumtamen quod apostolus Paulus in Spiritu isto sancto paracleto quem acceperat, futurum preuiderit de talibus, qualis Manicheus fuit, quales estis et uos, recito ut agnoscas. Et accepta Epistola apostoli Pauli ad Timotheum legit: Spiritus autem manifeste dicit quia in nouissimis temporibus recedent  quidam a fide, attendentes spiritibus seductoribus, doctrinis demoniorum in hypocrisi mendaciloquorum, cauteriatam habentes conscientiam suam; prohibentes nubere, abstinere a cibis quos Deus creauit ad percipiendum cum gratiarum actione fidelibus, et iis qui cognouerunt ueritatem: quia omnis creatura Dei bona est, et nichil abiiciendum quod cum gratiarum actione percipitur; sanctificatur enim per uerbum Dei et orationem. Hec precipiens fratribus, bonus eris minister Iesu Christi . Et cum legeret, dixit: Ego hoc de uobis, et de talibus qui dicunt aliquam creaturam Dei immundam esse, et qui dicunt omnem concubitum et qui fit cum uxore, fornicationem esse; hoc est enim quod ait, Prohibentes nuptias; per Spiritum prophetie designatum et expressum esse dico. Tu autem si negas omnem concubitum fornicationem esse, aut si dicis omnem cibum humanum licitum et ad edendum concessum hominibus, mundum esse, non es de illis quos prophetauit Apostolus. Si autem inueniris in iis que dixi, ecce habes apostolum Paulum destruentem et euacuantem doctrinam Manichei futuri. Itaque responde ad id quod interrogo: Omnis concubitus fornicatio est, an concubitus cum uxore non est peccatum?



CAPUT uIII.

FEL. dixit: Iterum mihi recitetur quod dixit Apostolus. Et recitatum est: Spiritus autem manifeste dicit, et cetera que supra sunt. FEL. dixit: Manicheus non a fide recessit, sicut dicit Paulus, sicut ceteri recesserunt a fide quasi in sectam suam: Manicheus autem a nulla secta recessit, ut dicatur quia a fide recessit.

AUG. dixit: Quoniam te uideo nolle respondere ad quod interrogaris, ne inueniaris uel non tenere Spiritum sanctum, quem iam probauimus missum esse Apostolis, uel non esse in eorum numero quos futuros Paulus designauit, ubi et uos ipsos prophetauit; breuiter respondeo: Ut secundum tuum intellectum accipiam quod dixisti, Recedent a fide: quia non recedunt a fide, nisi illi qui fuerunt in aliqua fide; Manicheus autem in nulla fide fuit a qua recesserit, sed in qua fuit in ea permansit: hoc te interrogo, utrum Manicheus, uel potius doctrina demoniorum mendaciloquorum que fuit in Manicheo, nullos Christianos catholicos seduxerit, ut recederent a fide. Si enim multi a uobis, et per uos, et per illam doctrinam seducuntur, ut recedant a fide, et intendant spiritibus seductoribus, qualis in Manicheo fuit; et incipiant dicere omnem concubitum esse fornicationem, unde Apostolus dicit, Prohibentes nuptias; et incipiant dicere, carnes quas comedunt homines, non esse Dei creaturam, sed demonum facturam, et esse immunditiam, manifestum est de his predixisse Spiritum sanctum paracletum qui erat in apostolo Paulo, quod recessuri erant a fide, intendentes spiritibus seductoribus, qualis fuit in Manicheo. Iam ergo quia ego respondi, iustum est ut tu respondeas ad quod interrogaui, utrum non dicas omnem concubitum esse fornicationem: aut si ad hoc non uis respondere, ad id quod primo interrogaui responde, ut probes Manicheum  esse apostolum Christi: aut si et hoc non uis, permitte me euacuare doctrinam ipsius, quod promisi cum legeretur epistola eius, quam dicitis Fundamenti.



CAPUT IX.

FEL. dixit: Ego respondeo ad id quod dicit Sanctitas tua, quia in Paulo uenit Spiritus sanctus paracletus.

AUG. dixit: Non in solo.

FEL. dixit: Ego de ipso ago: quia si in ipso [1 1Kb] , et in omnes. Et si in ipso: Paulus enim in altera Epistola dicit: Ex parte scimus, et ex parte prophetamus: cum uenerit autem quod perfectum est, abolebuntur ea que ex parte dicta sunt . Nos audientes Paulum hoc dicere, uenit Manicheus cum predicatione sua, et suscepimus eum secundum quod Christus dixit, Mitto uobis Spiritum sanctum . Et Paulus uenit et dixit quia et ipse uenturus est, et postea nemo uenit; ideo suscepimus Manicheum. Et quia uenit Manicheus, et per suam predicationem docuit nos initium, medium et finem: docuit nos de fabrica mundi, quare facta est, et unde facta est, et qui fecerunt; docuit nos quare dies et quare nox; docuit nos de cursu solis et lune: quia hoc in Paulo non audiuimus, nec in ceterorum Apostolorum scripturis: hoc credimus, quia ipse est Paracletus. Itaque illud iterum dico, quod superius dixi: si audiero in altera scriptura, ubi Paracletus loquitur, id est, Spiritus sanctus, de quo uoluero interrogare, et docueris me; credo et renuntio.



CAPUT X.

AUG. dixit: Dicis te ideo non credere Spiritum sanctum paracletum in Paulo apostolo fuisse, quia Paulus dicit, Ex parte enim scimus, et ex parte prophetamus: et inde putas Apostolum per hec uerba predixisse uelut alium uenturum post se, qui predicaret omnia que ipse non potuit, quia ex parte dicebat; et hunc tu credis esse Manicheum. Primo ergo, ex ipsa lectione Apostoli ostendo unde dicebat hoc Apostolus. Deinde, quia dixisti quod Manicheus uos docuerit initium, medium et finem, et quomodo uel quare factus sit mundus, de cursu solis et lune, et de aliis que commemorasti; non legitur in Euangelio Dominum dixisse, Mitto uobis Paracletum qui uos doceat de cursu solis et lune. Christianos enim facere uolebat, non mathematicos. Sufficit autem ut homines de his rebus, quantum in schola didicerunt, nouerint propter humanos usus. Christus autem uenturum Paracletum dixit, qui inducat in omnem ueritatem: sed non ibi ait, Initium, medium et finem; non ait, Solis et lune cursus. Aut si putas hanc doctrinam ad illam ueritatem pertinere, quam per Spiritum sanctum Christus promisit, interrogo te quot sint stelle. Si accepisti Spiritum illum, de quo dicis, ad quem pertinet docere ista, que ego dico ad disciplinam et doctrinam christianam non pertinere; oportet ut renunties et respondeas mihi. Debitorem enim te fecisti, ut si quid de talibus interrogauero, si non responderis, non in te appareat Spiritus ille, de quo dictum est, Inducet in omnem ueritatem ;  si illa est ueritas quo ista pertinent. Itaque elige tibi utrum uelis et paratus sis mihi de his rebus respondere, tanquam homo qui accepisti Spiritum qui introducit in omnem ueritatem, et dicis quia ad ipsam ueritatem pertinet scire ista mundana. Itaque ego tibi possum ea dicere que pertinent ad doctrinam christianam: tu autem qui putas ad eam pertinere quomodo sit factus mundus, et que agantur in mundo, ad omnia mihi necesse est respondeas. Sed plane cum responderis, probaturus es. Sed antequam incipias dicere, si forte habes quod ille confinxerit, quem secutus es, doceam ego prius quod promisi, unde dicebat Apostolus, Ex parte scimus, et ex parte prophetamus.



CAPUT XI.

Dicebat enim, sicut lectio ipsa mox indicatura est, quia in ista uita homo cum est, non potest assequi omnia; sed ex parte assequitur in hac uita: ipse autem Spiritus sanctus, qui ex parte docet in hac uita, post hanc uitam introducet in omnem ueritatem. Quod ut apertissime doceatur, audi Apostolum. Et cum diceret, ex Apostolo legit: Siue autem prophetie euacuabuntur, siue lingue cessabunt, siue scientia euacuabitur: ex parte enim scimus, et ex parte prophetamus; cum autem uenerit quod perfectum est, quod ex parte est euacuabitur. Cum essem paruulus, loquebar ut paruulus, sapiebam quasi paruulus, cogitabam quasi paruulus: cum autem factus sum uir, euacuaui ea que paruuli erant. uidemus enim nunc per speculum in enigmate, tunc autem facie ad faciem . Et cum legeret, dixit: Iam dic mihi tu, si tempora futura Manichei predicebat Apostolus, utrum tu uideas modo Deum facie ad faciem.



CAPUT XII.

FEL. dixit: Non tantum ego possum contra tuam uirtutem, quia mira uirtus est gradus episcopalis; deinde contra leges Imperatorum: et superius petiui compendiue [1 1Kb] ut doceas me quid est ueritas; et si docueris me quid est ueritas, patebit quod teneo mendacium esse.

AUG. dixit: Apparuit te probare non potuisse apostolum Christi esse Manicheum: quare autem non potueris, breuiter expono. Dixisti inde te probare Manicheum esse apostolum Christi, quia paracletum uenturum promisit Christus Spiritum sanctum: et quia non inuenires quando uenerit quem Christus promisit, hinc te credere ipsum esse Manicheum. At uero ubi probaui per Scripturas sanctas, ecclesiasticas, canonicas, quando uenerit apertissime Spiritus sanctus, quem uenturum promisit Dominus Christus, conuertisti te, ut diceres, debere tibi ostendi quid docuerit, et utrum Manichei doctrinam euacuauerit. Cum ergo respondissem Manicheum post Apostolos fuisse in carne; illorum autem doctrinam, antequam Manicheus natus esset, ab ipsis fuisse predicatam: dixi tamen unum ipsorum Apostolorum Paulum per Spiritum sanctum, qui in omnes Apostolos uenerat, prophetasse etiam de ista uestra doctrina, quia futura erat, et eam appellasse doctrinam demoniorum mendaciloquorum; ubi ostendi ea, que dixit Paulus futura  in ipsa doctrina, ad uestram professionem pertinere, id est, prohibitionem nuptiarum; quia omnem concubitum, et cum uxore, fornicationem esse dicitis: et abstinentiam a cibis quos Deus creauit; quia noui uos quosdam cibos dicere immundos, cum ipse sequatur et dicat, Omnis creatura Dei bona est . Cum hic a te exigerem ut responderes, dixisti Manicheum uos docere initium, medium et finem, et cursum solis et lune, et cetera talia, que cum ego ostenderem ad christianam doctrinam non pertinere; respondisti apostolum ipsum Paulum dixisse, quia ex parte scit et ex parte prophetat. Dixi nos non posse scire diuina, cum sumus in hac uita; et hic uidere per speculum et in enigmate, tunc autem facie ad faciem: et quesiui a te, si hoc putas dixisse apostolum Paulum, quod uenturus esset Manicheus, qui doceret quod non poterat Paulus, pertinere ad te, qui te dicis accepisse ipsum Spiritum, uidere modo Deum facie ad faciem. Quod quia non potes, manifestum est apostolum Paulum de illa uita dixisse, de qua dicit et Ioannes: Dilectissimi, filii Dei sumus, et nondum apparuit quid erimus: scimus autem quia cum apparuerit, similes ei erimus; quoniam uidebimus eum sicuti est . Hoc tu cum audisses, dixisti te non ualere contra meam uirtutem: que uirtus mea non est, sed si aliqua est, ab illo mihi data est ad redarguendos errores, qui uirtus est omnium fidelium suorum, et pleno corde de se presumentium. Dixisti etiam quod te episcopalis terreat auctoritas: cum uideas quanta pace inter nos agamus, quanta tranquillitate disputemus; quemadmodum populus presens nullam tibi uim faciat, nullum terrorem incutiat, sed tranquillissimus audiat, sicut decet Christianos. Dixisti etiam timere te leges Imperatorum: hoc pro uera fide non timeret, quem Spiritus sanctus impleret: nam et Petrus apostolus in passione Domini timuit, et ter negauit; ubi autem eum paracletus, quem Christus promiserat, Spiritus sanctus impleuit, pro fide Domini crucifixus est; et ille qui primo habuit negationem timoris, postea impleuit gloriosissimam passionem confessionis. Tu itaque ex hoc ipso quod timere te dixisti leges Imperatorum, quamuis et de ceteris rebus, satis apparet, quod non inueneris Spiritum paracletum ueritatis: quia et si non timeres, aliis rebus conuincereris.

FEL. dixit: Et Apostoli timuerunt.

AUG. dixit: Timuerunt ut cauerent, non ut fidem suam comprehensi edicere dubitarent. Tu autem iam hinc timere debuisti, ut non hic te inueniremus: iam in medio es; quare times, nisi quia quod dicas non habes? Nam et si Imperatores timuisses, ante tacuisses. Nunc uero cum hesterno die libellum Curatori dederis, et publice clamitaueris, cum codicibus tuis te paratum esse incendi, si aliquid mali in ipsis fuerit inuentum; unde heri leges flagitabas quasi fortis, hodie ueritatem fugis ut timidus.



CAPUT XIII.

FEL. dixit: Non ueritatem fugio.

AUG. dixit: Dic ergo, si uides Deum facie ad faciem, secundum pollicitationem tuam; quia dixisti  apostolum Paulum de uobis dixisse quia tam plenam ueritatem accepturi essetis: ut intelligamus, uel credamus, Apostolum habuisse ex parte, et te totum.

FEL. dixit: Non ueritatem fugio, sed ueritatem quero. Quod tu dicis, quia non teneo, probetur mihi per Scripturas deificas: hoc quero iam.

AUG. dixit: Prius profitere te non potuisse probare Manicheum apostolum Iesu Christi: et quantum potuero, cum omnia exstirpata fuerint contraria de corde tuo per ministerium meum, donante Domino, insero tibi que scit [1 1Kb] scientia ueritatis, que perducat ad Deum, initians a fide.

FEL. dixit: Quia hoc dicis tu, ut legem meam negem, et accipiam alteram, meliorem duntaxat, quod quero ego; non hoc respondeo, ut legem meam negem antequam alteram accipiam.

AUG. dixit: Sed prius de uase funditur quod aduersum habet, et sic impletur quod bonum est: aut si adhuc dubitas fundere, defende quo plenus es. Ostendam enim tibi, quantum me Dominus adiuuat, quanta immunditia et blasphemiis plena sit doctrina Manichei, si permittas ut legatur illa epistola, de cuius initio iam tractauimus, et non potuisti probare apostolum Christi esse Manicheum: sed ideo moras innectis, ne cetera legantur, ubi aperte uestra sacrilegia deprehenduntur; aut si permittis, legantur.

FEL. dixit: Permitto; quia dixisti omnia immunda fundi, et sic bona immitti: hoc enim dictum est Sanctitatis tue. Ad quod et ego dico: Nullus aquam fundit, nisi alter impleuerit.

AUG. dixit: Hoc uides quam inconsiderate dixeris, ut mitius loquar, et non dicam insane. Utique de uase tibi similitudinem posui: in uas plenum nemo potest aliquid mittere, nisi fundatur illud quo plenum erat.

FEL. dixit: Unum dixisti, et ego dixi duo.

AUG. dixit: Si duo uasa dixisti, uis illum parem tuum fundimus et implemus illum  , ut possis tu fundere quod habes?

FEL. dixit: Ambo unam aquam habemus.

AUG. dixit: Cum ergo ambo pleni sitis aqua uestra, quid implebimus, ut doceamus uos, nisi aliquis uestrum fuderit quod habet? Aut si bonum est, et ideo debet teneri ut defendatur et legatur illa epistola, uideamus si uel cetera possunt defendi, si in ipso initio defecisti: aut si dicis te in illo non defecisse, proba nobis quomodo Manicheus sit apostolus Christi.



CAPUT XIu.

FEL. dixit: Christus dixit, Spiritum sanctum missurum se, qui in omnem ueritatem inducat.

AUG. dixit: Si habes illum, attende ad id quod te iamdudum interrogaui. Dixisti enim ad ipsius doctrinam pertinere, etiam ista mundana cognoscere: dic mihi quot sunt stelle, si introductus es in istam omnem ueritatem.

 FEL. dixit: Et ego dico, quia si Paracletus per Apostolos locutus est, et per Paulum: et ego peto Sanctitatem tuam, ut illa mihi ostendas que iam dixi.

AUG. dixit: Confitere te non potuisse ostendere quod ego interrogaui, et ostendam secundum Scripturas quod pertineat ad fidem christianam.

FEL. dixit: Et ego, si mihi attuleris scripturas Manichei, quinque auctores quos tibi dixi, quidquid me interrogaueris, probo tibi.

AUG. dixit: De ipsis quinque auctoribus est ista epistola, cuius aperuimus principium, et inuenimus ibi scriptum, Manicheus apostolus Iesu Christi: et uideo quia ipsum principium non mihi exponis, quia non probas quomodo Manicheus sit apostolus Iesu Christi.

FEL. dixit: Si in ista [1 1Kb] non probo, in secundo probo.

AUG. dixit: In quo secundo?

FEL. dixit: In Thesauro.

AUG. dixit: Thesaurum istum, quem ideo tali nomine appellatis, ut miseros seducatis, quis scripsit? Manicheus? Nolo mihi ab illo probes: quia ille Manicheus mentitur, dicendo se esse quod non est [2 1Kb] .

FEL. dixit: Tu proba mihi per alterum.

AUG. dixit: Quid uis tibi probem?

FEL. dixit: Quia mentitur Manicheus.

AUG. dixit: Quia tu non potes probare uerum dicere Manicheum, oportet ut ego probem mentitum esse Manicheum?

FEL. dixit: Quare non potui probare? Numquid prolate sunt scripture quas ego petiui, et non probaui?

AUG. dixit: Sed scripturas Manichei petis, quibus fidem non habemus: aliunde proba. Ego autem de ipsa scriptura Manichei tibi probo mentitum esse Manicheum, et blasphemasse Manicheum.

FEL. dixit: Afferantur libri.

AUG. dixit: Presens est epistola Manichei, quam dicitis Fundamenti. Initium in edificio nullum est, nisi fundamentum: si eum ostendero in ipso fundamento ruinam fecisse, ceteram eius constructionem utquid querimus?



CAPUT Xu.

FEL. dixit: Hoc dicis, in ipsa ostendens ruinam esse [3 1Kb] : et ego dico, da arbitros quantos et tu habes, et tibi probo quia non mentitur.

AUG. dixit: Absit a nobis et a genere humano ut quantos hic uides, tantos uideas Manicheos.

FEL. dixit: Da, dixi, que a te petiui.

AUG. dixit: Quos uis ergo ut dem tibi?

FEL. dixit: Quos tu uolueris.

AUG. dixit: Ego istos do; si habes meliores, pete.

 FEL. dixit: Quomodo istos das?

AUG. dixit: Presentes qui nos audiunt.

FEL. dixit: Isti mihi non fauent.

AUG. dixit: Ergo tu tales queris qui tibi faueant, non qui ueritati?

FEL. dixit: Qui me audiant, et non tantum me, sed et ipsam scripturam, ut probetur an uerum dicit, an mentitur.

AUG. dixit: uides ergo quia audiunt. Legamus cetera: quia tu istam epistolam Manichei esse confessus es.

FEL. dixit: Non nego.

AUG. dixit: Ergo legatur.



CAPUT XuI.

FEL. dixit: Arbitros non habeo. Et adiecit: Legatur caput illius. Et cum legeretur, et uentum esset ad locum ubi scriptum habet eadem epistola, Pax Dei inuisibilis et ueritatis notitia sit cum fratribus suis et karissimis, qui mandatis celestibus credunt pariter atque deseruiunt: sed et dextera luminis tueatur et eripiat uos ab omni incursione maligna, et a laqueo mundi; pietas uero Spiritus sancti intima uestri pectoris adaperiat, ut ipsis oculis uideatis uestras animas; Felix dixit: Da scripturam que ista redarguat.

AUG. dixit: Adhuc nichil mali audiuimus, nisi quod ausus est Manicheus apostolum Christi se nominare. Nam ea que dixit, adhuc ad tectorium fallacie pertinent, et ad ouinam pellem, quibus eis prius dicit uerba bona, ut possit introducere mala. Sed quid uelit per hec uerba introducere, uideamus. Si enim aliquid mali introduxerit, et ista uerba mala erunt et seductoria: si autem aliquid boni in posterioribus et ueri dixerit, necessitate comprehendemus [1 1Kb] . Permitte ergo legantur sequentia.

FEL. dixit: Si ergo asseris quia in primo bona ponuntur, et postea mala immittuntur, quomodo ego tibi possum credere, cum mihi primo bona dixeris?

AUG. dixit: Ego adhuc ista nec bona dixi, nec mala. Nihil mali adhuc audiuimus, dixi: non dixi, Iam aliquid boni audiuimus. Malum enim illud solum dixi, quod ausus est dicere se apostolum Christi. uerba uero que dixit in consequentibus, tunc erunt mala, si mali aliquid introduxerint; tunc erunt bona, si boni aliquid introduxerint. Permitte ergo ut sequentia legantur: quare times?

FEL. dixit: Non timeo.

AUG. dixit: Permitte ergo ut legantur.

FEL. dixit: Legantur.



CAPUT XuII.

Et cum legeretur, et uentum esset ad locum ubi scriptum habet, Ita autem fundata sunt eiusdem splendidissima regna supra lucidam et beatam terram, ut a nullo unquam aut moueri aut concuti possint; Augustinus dixit: Terram istam quam dicit, unde habebat? Fecit eam, an genuit eam, an equalis et ceterna illi erat? Istam dico terram lucidam et beatam quam dicit.

 FEL. dixit: Quomodo scriptum est, In principio fecit Deus celum et terram, et terra erat inuisibilis et coinquinabilis et incomposita? Ego ita intelligo: In principio fecit Deus celum et terram, et terra erat: quasi due terre mihi uidentur esse, secundum quod Manicheus dicit duo regna.

AUG. dixit: Quia Scripturam commemorasti nostram, quam soletis blasphemare, ad me pertinet exponere illam, et ostendere tibi, sine blasphemia esse illud scriptum, et cum ueritate et non secundum Manicheum; ut deinde tu uel in secundis mihi respondeas quod interrogaui.

FEL. dixit: Respondeo.

AUG. dixit: Quod scriptum est, In principio fecit Deus celum et terram; breuiter complexa est Scriptura quid fecerit Deus. Deinde quia nondum apparebat hec terra quam fecerat, antequam eam distingueret et ornaret, qualem terram fecerat Deus, secuta Scriptura exposuit, qualis terra erat de qua dixerat, In principio fecit Deus celum et terram: tanquam cum audissemus, In principio fecit Deus celum et terram, quereremus, qualem terram, subiecit et ait, Terra autem, id est, illa quam fecerat Deus, inuisibilis erat et incomposita . Non ergo duas terras dixit, sed qualis illa fuerit exposuit. Tu itaque responde nunc mihi quod breuiter interrogaui: Terra ista lucida et beata quam dicit Manicheus, supra quam fundata erant regna Dei, ab ipso Deo facta erat, an genita de illo erat, an ceterna illi erat? Unum de tribus, nisi molestum est, sine tergiuersatione responde.

FEL. dixit: Ipsa se scriptura interpretatur.

AUG. dixit: Si ergo nosti esse hic aliquem locum, ubi hoc dicat scriptura, quia illam terram uel genuit Deus, uel fecit, uel ceterna illi erat, aperi ad locum quem nosti, et lege mihi.

FEL. dixit: Non est in ista scriptura, sed in altera.

AUG. dixit: Credo ergo, quia si qua est illa scriptura, meministi quid ibi dixerit. Itaque tu mihi responde, qui nosti illam scripturam: et si dixero quia non sic habet, conuinces me. Si autem sic cognouero, secundum hoc disputo quod tu ipse responderis. Dic ergo an fecerit terram istam Deus, an genuerit, an ceterna illi fuerit: qui legisti in nescio quo libro, ubi esse hoc scriptum dicis.

FEL. dixit: Quia modo Sanctitas tua interpretata est Scripturam tuam, quomodo uoluisti et acceptaui, et tu sic mihi accepta quidquid dixero.

AUG. dixit: Interim quod interrogaui, si nichil me contra mouerit accepto: si autem aliquid mouerit, motum meum indico tibi, ut ad ipsum respondeas.

FEL. dixit: Ego non respondi ad tua dicta.

AUG. dixit: Quia prius est ut mihi ad id quod interrogaui respondeas, tamen feci etiam ut tibi prior respondeam: forte non te mouit, ideo non respondisti, forte et me non mouebit, cum responderis. Responde ergo ad quod interrogaui.



CAPUT XuIII.


FEL. dixit: Respondeo. Et adiecit: Dixisti ergo de terra illa in qua Deus habitat, an facta est ab illo, an generauit illam, an ceterna illi est. Et ego dico, quia quomodo Deus eternus est, et factura apud illum nulla est, totum eternum est.

AUG. dixit: Non illam ergo genuit, neque fecit?

FEL. dixit: Non, sed est illi ceterna.

AUG. dixit: Si autem genuisset illam, non illi esset ceterna.

FEL. dixit: Quod nascitur, finem habet: quod innatum, non habet finem.

AUG. dixit: Quibus ergo erat ille pater, aut cuius erat pater, quem modo patrem nominauit? Si enim nichil genuerat, pater esse non poterat.

FEL. dixit: Sed sunt alia que generauit.

AUG. dixit: Illa ergo que generauit, non sunt illi ceterna, an et ipsa ceterna sunt?

FEL. dixit: Ceterna sunt illi quidquid Deus generauit.

AUG. dixit: Ergo errasti, quod superius dixisti, Omne quod nascitur, finem habet.

FEL. dixit: Interim quia secundum generationem carnis locutus sum, erraui.

AUG. dixit: Modestissime confessus errorem, merearis intelligere ueritatem.

FEL. dixit: Faciat Deus.

AUG. dixit: Attende ergo iam, ut incipias cognoscere errorem scripture huius. Si que genuit Deus, ceterna non sunt illi, melior est terra illa quam non generauit Deus, ubi habitant omnia que generauit Deus, quam terram dicis ab eo non generatam.

FEL. dixit: Cequantur sibi omnia, et que generauit, et que non generauit, id est, terra illa ubi commorabatur.

AUG. dixit: Quid, ipse qui generauit, equalis est illis omnibus, aut maior est illis?

FEL. dixit: Et qui generauit, et quos generauit, et ubi positi sunt [1 1Kb] , omnia equalia sunt.

AUG. dixit: Unius ergo substantie sunt?

FEL. dixit: Unius.

AUG. dixit: Hoc quod est Deus pater, hoc sunt filii ipsius, hoc et terra illa?

FEL. dixit: Hoc unum sunt omnes.

AUG. dixit: Huius ergo terre non est pater, sed inhabitator?

FEL. dixit: Etiam.

AUG. dixit: Sic nec genuit illam, nec fecit illam, quomodo ad eum pertineat nisi sola uicinitate non uideo, quomodo si habeat aliquis uicinum bonum: et due iam erunt res ambe ingenite, terra et pater.

FEL. dixit: Imo tres sunt, pater ingenitus, terra ingenita, et er ingenitus.

AUG. dixit: Hoc totum una substantia est?

FEL. dixit: Una.

AUG. dixit: Et ita fundata, ut a nullo unquam moueri aut concuti possit?

 FEL. dixit: Motio et concussio habet distantiam.

AUG. dixit: Habeat: sed tamen talia fuerunt, ut a nullo unquam moueri aut concuti possent?

FEL. dixit: Est distantia inter moueri et concuti.

AUG. dixit: Non inde te interrogo.

FEL. dixit: Sed inde me uis tenere.

AUG. dixit: Quomodo uis, accipe Moueri: non poterat moueri?

FEL. dixit: Non dico quia non poterat moueri, sed motio distantia est.

AUG. dixit: Sed ita dixi, Nec moueri, nec concuti. Non dixi, Moueri quidem potest, sed concuti non potest; aut, Concuti quidem potest, moueri non potest: sed ambas res dixi, non posse nec moueri, nec concuti.

FEL. dixit: De ambabus rebus distantia est inter moueri et concuti.



CAPUT XIX.

AUG. dixit: Legamus ergo sequentia, uideamus si Deus iste qui fundata habebat regna super lucidam et beatam terram, que a nullo unquam moueri et concuti possunt, neminem timuit, sicut oportebat ut neminem timeret, cuius regna sic fundata erant, ut a nullo aut moueri aut concuti possent. Et legit sequentia: Iuxta unam uero partem ac latus illustris illius ac sancte terre. Et cum legeret interrogauit: Quod latus? dextrum, an sinistrum?

FEL. dixit: Hanc tibi ego non possum interpretari scripturam, et exponere quod ibi non est: ipsa sibi interpres est; ego non possum dicere, ne forte incurram in peccatum.

AUG. dixit: Legatur hoc ergo quod sequitur. Et cum legeret, et uentum esset ad locum ubi habet, Lucis uero beatissime Pater, sciens labem magnam ac uastitatem que ex tenebris surgeret, aduersus sua sancta impendere secula, nisi quod eximium ac preclarum et uirtute potens numen opponat, quo superet simul ac destruat stirpem tenebrarum, qua exstincta perpetua quies lucis incolis pararetur; Augustinus dixit: Nunc iam quia ceperunt aperte blasphemie, si defendendas putas, dic quid ista gens tenebrarum, quam uidetur Deus timuisse, ne magna labes et uastitas ex tenebris in regna eius irruerent, nocere poterat Deo; maxime cuius regna superius dixit ita fundata, ut a nullo unquam moueri aut concuti possent. Quid ergo illi factura erat gens ista? Poterat ei nocere, an non poterat? Responde unum e duobus.

FEL. dixit: Ego respondeo: Si nichil contra Deum est, secundum quod dixit scriptura Manichei, quia est alterum regnum; pro qua causa Christus missus est, ut nos liberaret de laqueo mortis huius? cuius est iste laqueus et mors? Si aduersarius nullus contra Deum est, utquid baptizati sumus? Utquid Eucaristia, utquid Christianitas, si contra Deum nichil est?

AUG. dixit: Quia uideo te nolle respondere ad id quod te interrogo, et te interrogare ut tibi respondeam; et hoc non recuso: dum tamen memineris quia tibi interroganti ego respondeo, tu autem mihi  interroganti respondere noluisti. Sed quia me interrogasti, audi quod interrogasti. Nos quidem dicimus liberatorem Christum uenisse, et a peccatis nostris dicimus nos liberari, quia nos non sumus de substantia Dei geniti, sed per eius uerbum facti a Deo. Multum autem interest inter natum de substantia Dei, et factum a Deo quod non est de substantia Dei. Quidquid ergo fecit Deus, potest esse mutabile; ipse autem Deus non est mutabilis: quia non possunt equari opera artifici et conditori. Tu autem qui paulo ante ad interrogationem meam dixisti, quia et Pater qui generauit ibi lucis filios, et er, et ipsa terra, et ipsi filii una substantia sunt, et equalia sunt omnia; oportet ut dicas mihi, huic substantie utique incorruptibili quomodo poterat nocere gens tenebrarum. Si enim poterat nocere ei, non erat natura incorruptibilis: si autem non poterat, nulla causa erat quare prelium agitaret, et illud numen quod dicit, huc mitteret.

FEL. dixit: Dilationem peto, ut possim respondere.

AUG. dixit: Quando? Cras intermissus sufficit?



CAPUT XX.

FEL. dixit: Intermitte mihi tres dies, id est, hodie, et cras, et perendie, aut usque ad diem qui est post dominicum, id est, pridie idus decembris.

AUG. dixit: uideo te dilationem ad respondendum petiisse; humanum est ut concedatur tibi: sed si respondere non potueris ad prestitutum diem, quid fiet?

FEL. dixit: Ero uictus.

AUG. dixit: Quid, si fugeris?

FEL. dixit: Reus ero ciuitatis huius, et ubique, et legis mee.

AUG. dixit: Imo hoc dic: Si fugero, sic habear tanquam si anathemauero Manicheum.

FEL. dixit: Hoc dicere non possum.

AUG. dixit: Ergo aperte nobis dic quia fugere cogitas, et nemo te tenet.

FEL. dixit: Non fugio.

AUG. dixit: Ut uideo, non uis quasi uictus abscedere: sed saltem hoc dic, Si fugero, uictus sum.

FEL. dixit: Dixi.

AUG. dixit: Et unde apparebit te fugisse propter Gesta?

FEL. dixit: Iube ut quem elegero, cum ipso sim.

AUG. dixit: Elige tibi aliquem de presentibus istis fratribus, qui ad cancellum stant.

FEL. dixit: Sim cum illo qui est in medio.

AUG. dixit: Sicut tibi elegisti, usque ad diem cum illo eris.

FEL. dixit: Etiam, et ego hoc consentio.

BONIFACIUS dixit [1 1Kb] : Prestabit Christus, ut si cum illo ueniam, christianus est.

 Augustinus episcopus Ecclesie catholice Hipponeregiensis, his in ecclesia coram populo Gestis subscripsi.

 Felix christianus, cultor legis Manichei, his in ecclesia coram populo Gestis subscripsi.



LIBER SECUNDUS. ACTA SECUNDAE DIEI.



CAPUT PRIMUM.

Cum uentum esset ad diem prestitutum, id est, ad pridie iduum decembrium, res sic agi cepit in ecclesia Pacis. AUGUSTINUS episcopus Ecclesie catholice Hipponeregiensium regionum dixit: Pridem cum sermonem haberemus, dilationem te petiisse meministi, cum ad ea que interrogaueram in presenti respondere non posses. Si ergo tam lato temporis spatio, post diem scilicet quintum aliquid excogitasti, responde. Hoc enim tunc interrogaueram: Si Deo nocere nichil poterat, quare bellum gessit cum gente quam dicitis tenebrarum, in quo bello nature demonum misceret substantiam suam, que hoc est quod ipse, sicut iam interrogatus dixisti? Si autem nocere ei poterat, non incorruptibilem Deum colitis, qualem ueritas et apostolica doctrina testatur.

FELIX dixit: Ex quo a Sanctitate tua recessi, ut ad diem constitutum reuersus essem, ut responderem tue interrogationi, quecumque uelles interrogare, uentum est ad diem: et quia nullam scripturam inter manus habui, quia non mihi sunt reddite unde me instruere possem; nullus enim ad certamen exit, nisi prius munitus [1 1Kb] fuerit, et nullus litigator potest sine suis chartis litigare; similiter et ego sine mea scriptura respondere non possum.

AUG. dixit: Istam tergiuersationem tanto dierum spatio excogitasti, que te in causa perdita et errore sacrilego quid respondeas non habentem adiuuare nichil poterit. Notum est enim omnibus qui aderant, quos etiam nunc adesse uideo, te dierum tantum dilationem petiisse: debuisse autem petere etiam codices, quando dilationem petiisti, si his te putabas instrui posse ad respondendum; quod non fecisti. Noui te petiisse codices, non quidem ad instructionem inspiciendos, uerum hoc longe antequam peteres dilationem: cum uero dilationem petiisti, codicum tibi reddendorum et inspiciendorum, ut esse posses instructior, nullam fecisti mentionem.

FEL. dixit: Modo peto codices, reddantur mihi, et uenio ad certamen post biduum; et si uictus fuero, quod deliberaueris, subeo.

AUG. dixit: Rudem te in ista scelerata secta non esse puto, quod et fateris. Non te autem habere quod respondeas, etsi tu non fatearis, omnis homo iam uidet. Sed quia codices tuos repetis, qui sub sigillo publico custodiuntur, quibus inspectis dicis te instructum uenire posse post biduum; illud quod iam constat, obiectis questionibus te respondere non potuisse recole.  Tolle autem codices tuos, et dic quid inde uelis tibi proferri, quod modo inspicias et respondeas.

FEL. dixit: Omnes scripturas que mihi sublate sunt. Ista enim epistola Fundamenti est, quod et Sanctitas tua bene scit, quod et ego dixi, quia ipsa continet initium, medium et finem. Ipsa legatur, et quidquid malum obiicitur legi mee, probetur: et nego illam, si probata fuerint illa crimina que obiiciuntur legi mee.

AUG. dixit: Quoniam fateris hanc esse epistolam, ubi doctrine uestre initium, medium et finis continetur, hoc initium quam sit sacrilegum, ubi Deum dicitis pugnasse contra gentem tenebrarum, et miscuisse nature demonum polluendam et ligandam partem suam, que hoc est quod ipse; tam sacrilegum est, ut ferri uix ab audientibus possit: hoc obiicitur primo secte uestre, siue initium hoc uoces, siue medium, siue finem, non ualde id curo; hoc tamen de hac epistola, quam fateris esse Manichei, lectum esse non negas; hoc uobis obiicitur, hoc defende, si potes, ut ad alia ueniamus. Unde iterum interrogo: si Deum incorruptibilem colitis, quid ei nocere poterat, nescio que gens aduersa quam fingitis? Si nichil ei nocere poterat, nulla causa fuit quare partem suam nature demonum commisceret. Si autem nocere ei poterat, non Deum incorruptibilem colitis.



CAPUT II.

FEL. dixit: Manicheus dicit duas esse naturas, et modo inde culpatur, quia dixit duas esse, bonam et malam. Christus in Euangelio duas dicit esse arbores: Arbor bona nunquam facit fructum malum, et arbor mala nunquam facit fructum bonum . Ecce duas naturas. Deinde in Euangelio scriptum est: Numquid bonum semen seminasti in agro? Unde apparuerunt zizania? Hoc inimicus fecit . Iste inimicus si non est extraneus a Deo, probetur mihi: si ad Deum pertinet inimicus iste, quale semen seminauit? Item in Euangelio scriptum est, Christo dicente, quia in nouissimis temporibus thronum in medio seculo ponet, et mittet Angelos suos in orientem et occidentem, septentrionem et meridiem, et congregabit omnes gentes ante se, et separabit illos, sicut pastor separat agnos ab hedis. Et ut compendiue dicam, agnis dicet: Ite in regnum quod uobis paratum est ab origine mundi. Hedis dicet, qui in sinistra parte sunt: Recedite a me, qui operati estis iniquitatem: nomen enim meum habuistis, sed opera non fecistis; ite in ignem eternum, qui paratus est diabolo et angelis eius .  Qui sunt qui nomen Christi habent, et mittuntur in ignem eternum cum diabolo et angelis eius; et ad quam partem pertinent isti, quibus Christus non permiscetur, et nomen eius portant? Hoc enim Manicheus dicit, quia quos Christus damnat, ipsius non sunt. Nam Paulus apostolus dicit: Prudentia carnis inimica est Deo; legi enim Dei non est subiecta, nec enim potest . Hoc Manicheus dicit, quia que inimica est Deo, ad Deum non pertinet: si autem ad Deum pertinet, ipse sibi inimicum fecit: hoc Manicheus non dicit. Iterum Paulus dicit: Deus seculi huius excecauit mentes infidelium, ad non contemplandam claritatem Euangelii Christi, qui est imago Dei . Ipse Paulus iterum dicit: Datus est mihi stimulus carnis [1 1Kb] , angelus satane, qui me colaphizet die ac nocte: propter quod ter Dominum rogaui ut discederet a me; et dixit mihi: Sufficit tibi gratia mea; nam uirtus in infirmitate probatur . Ecce quid Apostolus dixit, ecce quid Euangelista: cum Manicheus hoc asserat, quia est extraneus a Deo, qui contra Deum bellauit: siue quia Christus crucifixus est, siue quia Apostoli omnes propter Dei mandatum; iste qui eos crucifixit, cui mandatum Dei non placet, hoc mihi dicat Sanctitas tua, si ad Deum pertinet.



CAPUT III.

AUG. dixit: Scripturas sanctas, quas non intelligendo longe a ueritate aberratis, commemorare uoluisti, uelut ex eis patrocinium adhibens uaniloquiis uestris. Inter omnia tamen, que partim sicut uere scripta sunt, partim aliter quam scripta sunt commemorasti, nusquam ostendere potuisti quia Deus regnis suis hostilem naturam imminentem repellere uolens, ut habeat quietem, partem suam, que hoc est quod ipse, nature contrarie demonum miscens, colligari ab eis et contaminari fecerit. Hoc autem est quod uobis obiicitur, unde quid respondeas non inueniendo, commemorasti diuinarum Scripturarum capitula, ubi de peccatoribus dictum est quia non pertinent ad beatam uitam, quam bonis et fidelibus donat Deus: et has uelut duas naturas accipi uoluisti, secundum deliramenta Manichei. ueritas autem dicit, omnia ista que uidemus et que non uidemus, que naturaliter subsistunt, a Deo facta esse: in quibus rationalem creaturam, etiam ipsam factam, siue in Angelis siue in hominibus accepisse liberum arbitrium; quo libero arbitrio si Deo seruire uellet, secundum uoluntatem ac legem Dei, haberet apud eum eternam felicitatem: si autem legi eius subdi noluisset, sed potestate sua usa contra eius fecisset imperium, secundum eius iustitiam pene debite subiaceret. Hec omnipotentia Dei in creandis omnibus [2 1Kb] , hec iustitia in remunerandis peccatoribus. Esse autem liberum arbitrium, atque inde peccare quemque si uelit, non peccare si nolit, non solum in diuinis Scripturis, quas non intelligitis, sed etiam in uerbis ipsius Manichei uestri probo. Circumclusus enim uidet potentiam ueritatis, contra quam conatus  fuerat aliam naturam quam non fecit Deus, inducere contra Deum, non solida ueritate, sed inani phantasmate: tamen ad confitendum uerum de libero arbitrio, plus in eo ualuit natura humana in qua eum Deus effecit, quam fabula sacrilega quam sibi ipse confinxit.



CAPUT Iu.

Audi ergo de libero arbitrio, primo ipsum Dominum, ubi duas arbores commemorat, quarum mentionem ipse fecisti: audi dicentem, Aut facite arborem bonam et fructum eius bonum, aut facite arborem malam et fructum eius malum . Cum ergo dicit, Aut hoc facite, aut illud facite; potestatem indicat, non naturam. Nemo enim nisi Deus facere arborem potest: sed habet unusquisque in uoluntate, aut eligere que bona sunt, et esse arbor bona; aut eligere que mala sunt, et esse arbor mala: non quia mala ipsa que eliguntur, aliquam habeant in se ipsis substantiam; sed quia Deus, omnia que condidit, gradibus suis condidit, generibusque distinxit, celestia atque terrena, immortalia atque mortalia, et omnia bona in suo genere condidit: animam habentem liberum arbitrium, sub se ipso et supra cetera collocauit; ut si seruiret superiori, dominaretur inferiori; si autem offenderet superiorem, penam ex inferiore sentiret. Hoc ergo Dominus dicens, Aut facite illud, aut facite illud; ostendit esse in potestate quid facerent, ipse securus et certus in se tanquam Deus; et quia si bonum eligerent, premium eius acciperent, si malum eligerent, penam eius sentirent: semper autem ille iustus est aut remunerator, aut damnator.



CAPUT u.

Audi ergo iam quemadmodum Manicheus ipse tam peruersus, tam superbus, ut aliam introducens naturam, se equalem Deo faceret, Deum ad se ipsum deponeret, confessus sit tamen esse liberum arbitrium: in Thesauro uestro, cui tale nomen ad decipiendos homines indidistis, certe sic loquitur, quod et tu ipse cognoscis. Hi uero qui negligentia sua a labe predictorum spirituum purgari se minime permiserint, mandatisque diuinis ex integro parum obtemperauerint, legemque sibi a suo liberatore [1 1Kb] datam plenius seruare noluerint, neque ut decebat sese gubernauerint, etc. uides in his uerbis confirmatum esse, etiam a nesciente quid loqueretur, liberum arbitrium. Qui enim seruare legem non uult, in potestate eius est, si uelit. Non enim dixit, Non potuerint; sed, noluerint. Hoc certe quod nolunt seruare legem, non a gente tenebrarum coguntur: si enim coguntur, non nolunt, sed non possunt; si autem nolunt, non utique coguntur ut non faciant, sed uoluntate sua nolunt. Hoc ergo quod in eorum uoluntate est ut nolint, peccatum est certe sine aliqua necessitate gentis tenebrarum. Hoc agnosce esse peccatum sine necessitate gentis tenebrarum: et inde uides unde ueniant omnes culpe, unde merita culparum, unde distributiones penarum.



CAPUT uI.

Habetis etiam hoc in scripturis  apocryphis, quas canon quidem catholicus non admittit, uobis autem tanto grauiores sunt, quanto a catholico canone secluduntur. Aliquid etiam inde commemorem, cuius ego auctoritate non teneor, sed tu conuinceris. In Actibus scriptis a Leutio [1 1Kb] , quos tanquam Actus Apostolorum scribit, habes ita positum: Etenim speciosa figmenta, et ostentatio simulata, et coactio uisibilium, nec quidem ex propria natura procedunt, sed ex eo homine qui per se ipsum deterior factus est per seductionem. uide quemadmodum hic, et per se ipsum dicit, et per seductionem. Fuit enim seductor hominis diabolus, non natura peccator, sed prior uoluntate peccator. Sed quia erat in hominis potestate seductori non consentire, ideo positum est, et per se ipsum, et per seductionem: ut in eo quod positum est, per se ipsum, liberum arbitrium; in eo uero quod positum est, per seductionem, intelligas diabolum, non oppressorem inuiti, sed tentatorem uolentis.



CAPUT uII.

Proinde quia ego respondi, et quantum potui probaui ea que scripta sunt in Libris sanctis de peccatoribus et de iustis, non ad diuersitatem naturarum, sed ad distinctionem meritorum pertinere, in quibus meritis non necessitatem natura facit; sed uoluntas culpam; responde tu ad illud quod iam interrogaui: Si Deo nocere nichil poterat, quare partem suam, substantiam suam, hoc quod ipse est, polluendam et ligandam demonibus miscuerit, quod in nulla diuina Scriptura canonica potueris inuenire: si autem nocere ei poterat, non Deum incorruptibilem colitis, de quo Apostolus dicit, Regi autem seculorum immortali, inuisibili, incorruptibili, soli Deo honor et gloria in secula seculorum . Denique idem dicit: Deus habitat lucem inaccessibilem . Numquid ad illam lucem non accedunt sancti, de quibus scriptum est, Accedite ad eum, et illuminamini ? Numquid ad illam lucem non accedunt de quibus dicitur, Beati mundo corde, quoniam ipsi Deum uidebunt [2 1Kb] ? Sed quia non ad eam potest accedere, nisi cui Deus ipse donauerit ut accedat, ideo per se ipsam inaccessibilis est. Nemo enim potest ad eam accedere, quem Deus noluerit ut accedat: cui autem donauerit, ipse accedet. Quomodo ergo poterat illa gens tenebrarum accedere ad habitationem Dei, ubi est inaccessibilis lux, quo non accedit nisi cui Deus donauerit? Aut si donum acceperat a Deo ut accederet, ad expugnandum regnum Dei non daret, et non timeret. Si autem donum tale non dederat ut posset accedere; securus in suo regno erat, habitans inaccessibilem lucem: quid poterat de tenebrarum gente metuere, ut ei misceret partem suam, substantiam suam, hoc quod ipse est, ligandam, premendam, contaminandam, ubi non solum miserabiliter teneretur, sed etiam turpiter purgaretur? Ut enim purgetur inde, dicitis quod audire nefas est, sed ad uos confundendos  et forte saluandos, tacere non possumus: ut purgetur inde pars Dei, dicitis in naue lucis, quam solem appellatis, facientes iniuriam Creatori solis, et ipsi soli quem sic dicitis factum, ubi tanta turpitudo celebretur: dicitis enim illic positum Deum, uirtutes suas conuertere in masculos, ad irritandum concupiscentias demonum feminarum; et eosdem rursus conuertere in feminas, ad irritandum concupiscentias demonum masculorum; ut cum demoniis iniiciunt libidinem, accensis in formas confictas a Deo, relaxentur membra eorum, et sic euadat pars Dei que ibi fuerit colligata. Hoc tantum opprobrium, hoc tantum sacrilegium credere ausi estis, et predicare non dubitatis. Hec sunt media doctrine uestre. Finis uero quis est? Quis, nisi quia non potuit Deus totum purgare? Et quia non potuit, facturum inde dicitis uelut tectorium genti tenebrarum, ut ibi in eternum damnetur quod purgari non potuit, et nichil sua sponte commisit. Ita fit ut deus uester, non uerus, sed fictus, non alicubi constitutus, sed in corde uestro imaginatus, partem suam misceat infeliciter, purget turpiter, damnet crudeliter. Ad hec ergo responde, et incipe ab illo quod dixi, quare Deus miscuit istam partem suam, cui nichil nocere poterat; aut si potuit, quomodo sit incorruptibilis.



CAPUT uIII.

FEL. dixit: Crudelem asseritis Manicheum hec dicentem: de Christo quid dicimus, qui dixit, Ite in ignem eternum ?

AUG. dixit: Peccatoribus hoc dixit.

FEL. dixit: Isti peccatores quare non purgati sunt?

AUG. dixit: Quia noluerunt.

FEL. dixit: Quia noluerunt, hoc dixisti?

AUG. dixit: Hoc dixi, quia noluerunt.

FEL. dixit: Quare noluerunt? Est qui non uult curari? est qui non uult purgari? est qui non uult illuminari? Quis infirmus est qui non uult ad sanitatem uenire? Si crudele est quod Manicheus dixit, quia aliqua pars Dei que se purgare non potuit, in globo ligata est: hoc crudele non est, ut Christus qui dixit, Ego propter peccatores ueni; modo ad ignem eternum illos mittat, cuius nomen portauerunt? Sed mandata, credo, non potuerunt complere. Si hoc crudele est, crudelius est et illud. Si illud crudelius est, quia Deus illos non potuit purgare, et globo ligauit; et id crudelius uidetur esse, quos Christus non potuit purgare, ad ignem eternum mittere: hoc mihi Sanctitas tua exponat de ipsa crudelitate.

AUG. dixit: Si ea que iam dixi, uel intellexisses, uel te intelligere fatereris , ista non diceres. Iam enim diximus et probauimus per diuinas Scripturas, esse liberum arbitrium: Deum autem esse liberi arbitrii iustum iudicem, remuneratorem fidelium eique se subiicientium et uolentium se sanari, damnatorem autem superborum et impiorum. Quia ergo ad peccatores sanandos uenit, sanat utique peccata confessos, sanat penitentes: neminem autem penitet cum alius peccauit: sed si est penitentia iusta et uerax, unde et ipse Dominus  dicit, Non ueni uocare iustos, sed peccatores in penitentiam ; ipsa penitentia indicat non aliene esse nature, sed uoluntatis nostre, si quid forte peccamus. Nam si alio peccante, alium penitet, non est ista prudens, sed insana penitentia. Secundum uos autem nulla peccata sunt. Gens enim tenebrarum non peccat, quia suam naturam facit: natura lucis non peccat, quia quod facit, facere cogitur. Nullum ergo inuenis peccatum quod damnet Deus, nullum inuenis peccatum quod penitentia possit sanari. Si autem penitentia est, et culpa est: si culpa est, et uoluntas est: si uoluntas est in peccando, natura non est que cogat. Sed si quid infirmitatis patiuntur, qui non possunt implere quod uolunt; unde Apostolus Paulus dicit, uideo aliam legem in membris meis, repugnantem legi mentis mee, et captiuantem me in lege peccati, que est in membris meis : manifestum est hoc uenisse de traduce primi peccati Adam, et de consuetudine mala. Nam hodieque [1 1Kb] libera uoluntate faciunt homines consuetudinem, quam cum fecerint, facile superare non possunt: ipsi ergo sibi de se ipsis fecerunt, quod contraria lex habitet [2 1Kb] in membris eorum. Sed qui concipiunt timorem Dei, et per liberum arbitrium subdunt se sanandos optimo medico, et sicut bono curatori, ita et misericordi creatori, per humilitatem confessionis et penitentie sanantur. Superbi uero dicentes se iustos, aut dicendo quia non peccant ipsi, sed aliud in illis peccat, et alia natura de illis peccat, per ipsam superbiam suam et insanabiles fiunt, et experiuntur iustum iudicium Dei, qui superbis resistit, humilibus autem dat gratiam . Non est ergo indignum ut Deus dicat, Ite in ignem eternum, eis qui eius misericordiam per liberum arbitrium respuerunt: et dicat, uenite, benedicti Patris mei, percipite regnum , eis qui per liberum arbitrium fidem eius susceperunt, peccata sua confessi sunt, penitentiam egerunt, displicuerunt sibi quales fuerunt, et quales per eum facti sunt illi placuerunt. Tu ergo iam ad hoc quod interrogaui responde: sed impetrem a te, ne moras superfluas faciamus: Si Deo nocere nichil poterat, quare huc nos misit? Si nocere poterat, non est incorruptibilis Deus.



CAPUT IX.

FEL. dixit: Si Deo nocere nichil poterat, quare huc Filium suum misit?

AUG. dixit: uide quemadmodum semper interrogas, et ad interrogata respondere non uis. Audi quod interrogasti, memento tamen te ad ea que dico non respondere, me autem respondere. Deo nocere nichil potest: sed Filium suum misit, ut carne indueretur, et hominibus appareret, peccatores sanaret, in ipsa carne pateretur pro nobis, quam sumpsit ex nobis. In sua quippe natura pati nichil poterat; quia in principio erat uerbum, et uerbum erat apud Deum, et Deus erat uerbum. In hac natura, quia Deus erat uerbum, pati nichil ille poterat. Ut autem pati pro nobis posset,  uerbum caro factum est, et habitauit in nobis . uerbum caro factum est, assumendo carnem, non mutatum in carnem: assumpsit enim humanitatem, non amisit diuinitatem. Itaque idem Deus et idem homo, in natura Dei equalis Patri, in natura hominis factus mortalis, in nobis, pro nobis, de nobis, manens quod erat, suscipiens quod non erat, ut liberaret quod fecerat, non quod erat. Non est ergo passio Christi ex indigentia, sed ex misericordia. Prebuit enim exemplum patientie nobis de nobis, id est homini de homine, carni de carne: non tamen in illa carne ipse deterior factus; sed caro in illo melior facta est. Pars uero dei uestri, nulla carne assumpta , descendit ut teneretur, ligaretur, pollueretur, et turpius quam ligabatur purgaretur. Iam enim de purgatione eius dixi. Hec omnia quanto indigniora sunt, tanto utique faciliora ad intelligendum quoniam in naturam Dei ista non cadunt. Et absit a pio animo atque fideli talia de Deo credere, Deo bono, Deo uero, qualia uos creditis; non quem inuenistis, sed quem finxistis. Responde iam nunc: Si Deo nocere nichil poterat, pura illa substantia ipsius, nulla carne assumpta in se passura, si quid passura erat, non in carne quam susceperat, quare huc missa est secundum uestra uaniloquia?



CAPUT X.

FEL. dixit: Si nichil poterat noceri Deo a parte aduersa, et Christo nichil poterat noceri ab aduersa natura; ad quam uenit Christus, ut eam liberaret? Quia, ut dicis, propter libertatem nostram uenit: ergo in captiuitate fuimus. Si in captiuitate tenebamur, et propterea Christus uenit, ut nos liberaret de captiuitate, qui nos tenebat extraneus a Deo erat, aut uirtus Dei. Si Dei uirtus erat qui nos tenebat, utquid Christum mittebat ille qui nos tenebat? Si in ipsius arbitrio erat quando uellet dimittere, utquid Christus crucifigitur? Neminem autem latet Christum crucifixum. Quid illum crucifixerunt? Si Dei uirtus est, nichil nobis nocebat. Si Dei uirtus erat, non fuimus capti apud illum: sed quasi nos cum nostro principe, quasi filius cum parentibus, non autem Romani cum Barbaris. Non oportebat ergo, quia cum uirtute Dei constituti eramus, Deum Filium suum mittere, ut dicatur quia liberator noster uenit. Si paret ergo cum uirtute Dei nos constitutos esse: Apostolus dixit [1 1Kb] , Christus nos liberauit de maledicto Legis; quia scriptum est, Maledictus omnis qui pendet in ligno . Hoc enim Apostolus dicit. Si iste qui maledicit omnes qui pendent in ligno, Dei uirtus est: Christus enim pependit in ligno, et Apostoli ipsius omnes qui addicti sunt pro ipsius precepto: quis ergo iste est qui maledicit omnem qui pendet in ligno?



CAPUT XI.

AUG. dixit: Quos Christus redemit a diabolo, per consensionem suam tenebantur a diabolo, et in eius conditione constituti erant per iustum  Dei iudicium, cui seducenti consenserant per liberum arbitrium. Sicut autem in hominis potestate fuit diabolo consentire, ut captiuaretur; sic in ipsius diaboli potestate fuit, cum angelus esset, peccare, ut in deterius mutaretur. Peccator ergo angelus per liberum arbitrium, suasit peccatum homini habenti liberum arbitrium; ut diabolus si noluisset non peccasset, et homo si noluisset non consensisset. Cum autem iam ab illo cui consenserat teneretur, non quia diabolus aliquid potuit, sed quia iustum Dei iudicium fuit, et eius legi obtemperare noluit: quia ergo sic inuenit Christus peccatores sub peccato, redemit confitentes a superbiente. Quod autem in Lege positum est, Maledictus omnis qui pendet in ligno; unde Apostolus dicit, Christus nos redemit de maledicto Legis, factus pro nobis maledictum; scriptum est enim, Maledictus omnis qui pendet in ligno: non Legem reprehendit, sed misericordiam commendauit. Quia enim Adam peccauerat, et omnis illa massa et propago peccati maledicta erat; Dominus autem carnem de ipsa massa suscipere uoluit, ut suscipiendo mortalitatem que de pena uenerat, solueret mortem, quod de gratia ueniebat: ideo dicit Lex, Maledictus omnis qui pendet in ligno. Mors enim ipsa pendebat in ligno, que mors de maledicto ueniebat. Quomodo ergo suscipiendo mortem, interfecit mortem; sic suscipiendo maledictum, soluit maledictum. Unde et Apostolus dicit, Scientes quia uetus homo noster simul confixus est cruci cum illo : quia de uetere homine nostro, id est, de sorte mortis, que ueniebat ex merito peccati, suscipere dignatus est carnem mortalem de uirgine Maria, in qua nobis et passionis et resurrectionis preberet exemplum; passionis, ad firmandam penitentiam; resurrectionis, ad excitandam spem: ut duas uitas nobis ostenderet in carne, quam suscepit de uita nostra mortali, unam laboriosam, alteram beatam; laboriosam, quam tolerare debemus; beatam, quam sperare debemus. Toleramus autem laboriosam merito peccati nostri: ille autem ostendit eam in carne sua, non merito iniquitatis sue, sed officio misericordie sue. Nam ut noueris bonam esse Legem, quam tu reprehendere uoluisti, ipse apostolus Paulus quodam loco dixit: Lex subintrauit, ut abundaret delictum. Adhuc uidetur illam reprehendere; sed audi quod sequitur: Ubi autem, inquit, abundauit delictum, superabundauit et gratia . Data est enim lex superbis hominibus, et uiribus suis totum tribuentibus, ut cum implere non possent legem datam, preuaricatores inuenirentur, et facti rei sub lege, peterent misericordiam a legis Conditore. Proinde paulo post dicit idem apostolus: Itaque lex quidem sancta, et mandatum sanctum, et iustum, et bonum. Sed ne dicas quia de alio mandato dicit, ut ostendat quia de illo dicit, de quo paulo ante dixerat, Lex subintrauit ut abundaret delictum; statim sibi opposuit questionem: Quod ergo bonum, mihi factum est mors? Absit: sed peccatum, ut appareat peccatum, per bonum mihi operatum est mortem . Erat enim peccatum, sed non apparebat peccatum:  data est lex superbo, fecit contra legem, et apparuit peccatum, quod erat, sed non apparebat. Apparens autem peccatum humiliauit superbum, humiliatus superbus factus est penitens, de penitentia impetrata est misericordia. Audisti ergo quod interrogasti, responde quod interrogo: Nihil nocere poterat gens tenebrarum Deo; quare huc misit partem suam miscendam et polluendam a natura demonum?



CAPUT XII.

FEL. dixit: Si in arbitrio nostro sumus, nemo neminem cogat: quando uoluero, ero christianus. uoluntas nobis subiacet, aut esse christianum, aut non esse.

AUG. dixit: Quia uoluntas nobis adiacet, manifestum est, et hoc de diuinis Scripturis docui; quod coactus est etiam inuitus dicere, etiam ille qui uos in istum induxit errorem. Quod autem dicis, Nemo cogatur, quando uoluero, ero christianus: nemo plane te cogit; quando uolueris, esto: quia ex uoluntate tua huc uenisti, et ex uoluntate tua ista disputasti. Et ue uoluntati male, si mala est; pax bone uoluntati, si bona est. Siue autem mala sit, siue bona sit, uoluntas est. Bonam uoluntatem sequitur corona, malam sequitur pena. Deus iudex uoluntatum est, creator autem naturarum. Si ergo putas cogi te ut sis christianus, audi a nobis omnino te non cogi. Cogita potius que audis, perpende, in tua uoluntate es: examina ut prudens, si tamen in te est ulla prudentia uel humana, utrum ea que dicta sunt, ueritate fulta sint; utrum tu ipse in Manichei uestri defensione defeceris, sicut apparet: et quando uolueris, esto quod nondum es, et desine esse quod es.



CAPUT XIII.

FEL. dixit: Ecce iam compendiue, ut dixit Sanctitas tua: nec chartas cumulemus [1 1Kb] , si tibi placet, quod petiui pridem: huc ueni; ostende mihi ueritatem, ut illud quod teneo, pareat quia ueritas non est, et habes me paratum ad credendum.

AUG. dixit: Iam quidem quod tenes, satis apparet quia ueritas non est. Absit enim a cordibus ueritatem querentium uel tenentium, ut credant Deum substantiam suam necessitate coactum mersisse demonum nature ligandam atque polluendam. Absit a fidelibus credere Deum ad liberandam substantiam suam conuertere se in masculos contra feminas, et in feminas contra masculos ad eorum concupiscentiam irritandam. Absit a fidelibus credere Deum substantiam suam, quam ipse demonibus mersit, postea in eternum damnare. Hoc ergo quia ueritas non est, manifestum est. Sed quia uis tibi pro ista falsitate expulsa atque conuicta, patefieri ueritatem, si quid de cognoscenda fide catholica adhuc mouet, ab initio fidei poteris erudiri. Etenim aptum perceptioni ueritatis incommutabilis facit pia fides: a qua fide quisquis incipere noluerit, superbus foris remanebit, et ad id que tendit, uel quo uult peruenire, perduci non poterit. Sed quia iam illa falsitas manifesta est, anathema falsitatem,  ut possis incipere aptus esse ad cognoscendam ueritatem.



CAPUT XIu.

FEL. dixit: Cum apparuerit mihi, quia mihi non apparet, quia altera mihi non ostensa est, non possum anathemare.

AUG. dixit: Anathemandus est error qui dicit corruptibilem Deum, an non est anathemandus?

FEL. dixit: Iterum dic.

AUG. dixit: Anathemandus est error qui dicit corruptibilem Deum, an non est anathemandus?

FEL. dixit: Queretur si dicit.

AUG. dixit: Ego hoc interrogaui, Qui dicit corruptibilem Deum, anathemandus est, an non?

FEL. dixit: Qui dicit corruptibilem Deum, anathemandus est; hoc mihi obiicis?

AUG. dixit: Hoc interrogo.

FEL. dixit: Corruptibilem Deum dicis, non autem quod primo dixisti, quia partem suam dedit aduersariis?

AUG. dixit: Interim quod interrogo responde: Qui dicit corruptibilem Deum esse, anathemandus est, an non?

FEL. dixit: ualde.

AUG. dixit: Qui dicit corruptibilem esse naturam et substantiam Dei, anathemandus est, an non?

FEL. dixit: Non intellexi quod dixisti.

AUG. dixit: Hoc dico quod omnis homo intelligit, qui non se fingit non intelligere: Naturam et substantiam Dei, id est, illud ipsum quidquid est Deus, qui dicit esse corruptibilem, anathemandus est, an non?

FEL. dixit: Etiam anathemandus est, si probatum fuerit esse uerum.

AUG. dixit: Nondum tibi dixi, quia Manicheus dicit corruptibilem naturam Dei; sed hoc tibi dixi, quia quicumque hoc dicit, anathemandus est.

FEL. dixit: Et ego respondi, Etiam.



CAPUT Xu.

AUG. dixit: Pars illa que tenebrarum genti mixta est, de Dei natura est, an de aliqua alia natura?

FEL. dixit: De Dei.

AUG. dixit: Quod de Dei natura est, hoc est quod Deus, an aliud quid quod non est Deus?

FEL. dixit: Ita est: quod de Deo est, Deus est, secundum quod scriptum est: Lux lucet in tenebris, et tenebre eam non comprehenderunt . Deus enim lumen est, et tenebre in eo non sunt .

AUG. dixit: Bene respondisti, quia et quidquid de Dei natura est, Deus est, et Deus lux est, et tenebre in eo non sunt, et talis lux luxit in tenebris, et tenebre eam non comprehenderunt. uideamus ergo utrum Manicheus partem Dei non dicat esse comprehensam a tenebris, non etiam teneri ligatam, non etiam maculatam et pollutam, sic ut indigeat misericordia liberatoris et purgatoris. Si autem hec dicit, secundum te etiam, et secundum ueras confessiones tuas, anathemandus est; quia partem Dei et naturam Dei, quod est ipse Deus, dicit comprehensam a tenebris et ligatam  et pollutam: quod tu ipse secundum Euangelium loquens non potuisti dicere; sed uerum dixisti, quia lux lucet in tenebris, et tenebre eam non comprehenderunt. Manicheus ergo anathemandus, qui dixit, quia lux tenebrata est in tenebris, et tenebre eam comprehenderunt.

FEL. dixit: Sed et qui polluitur, et qui tenetur, liberatur; et nos si polluti sumus, mundamur.

AUG. dixit: Sed hoc de Dei natura non recte dicitur, sed de illa que pollui potest, recte dicitur: quia polluitur et mundatur: de illa uero que pollui non potest, uides cum quanto sacrilegio dicatur, Polluitur et mundatur; maxime quia sic dicitis quamdam Dei partem esse pollutam, ut propterea ligetur in eternum globo tenebrarum, quia non potuit mundari. Hoc qui non anathemat, falsum paulo ante respondit, quia omnis qui dicit corruptibilem Deum, anathemandus est.



CAPUT XuI.

FEL. dixit: Hoc quod dixit Sanctitas tua, quia pars que se non mundauit ab coinquinatione gentis tenebrarum: et sic dicit Manicheus, quia non sunt missi in regnum Dei. Hoc enim asseris tu, quia damnati sunt: sed Manicheus non hoc dicit, quia damnati sunt [1 1Kb] , sed ad custodiam positi sunt illius gentis tenebrarum.

AUG. dixit: De ista parte tecum ago, quam dicis pollutam purgari: postea si opus fuerit, de illa que figitur in globo eius. Interim que purgatur, polluta erat.

FEL. dixit: Que polluitur, et mundatur.

AUG. dixit: Qui ergo dicit naturam Dei et substantiam Dei, et id quod Deus est, posse pollui, ligari, inquinari a gente tenebrarum, non est anathemandus?

FEL. dixit: Christus unde nos mundauit? unde nos liberauit?

AUG. dixit: Christus non partem Dei, non naturam Dei liberauit; sed facturam quam fecit, in peccatum cadentem per liberum arbitrium, sua misericordia liberauit. Eam rem mundauit que pollui poterat, eam rem liberauit que captiuari poterat, eam rem sanauit que infirmari poterat. Modo autem de Deo, de natura Dei, de substantia Dei, de eo quod Deus est loquimur: poterat pollui, an non poterat?



CAPUT XuII.

FEL. dixit: Anima nostra ex Deo est, que polluta est? Si non est ex Deo, utquid pro illa Christus crucifixus est? Si ergo paret quia Christus propter animam nostram crucifixus est, paret quia ex Deo est, et polluta erat, et ipse eam mundauit.

AUG. dixit: Ego non solum animam, sed et corpus nostrum et omnem creaturam et spiritualem et corporalem ex Deo esse dico: quia hoc habet catholica fides. Sed aliud est quod de se Deus genuit, quod hoc est quod ipse; aliud autem quod fecit Deus. Quod Deus genuit, equale est Patri: quod Deus fecit, non est equale conditum conditori. Aliud autem dicimus ex Deo esse, quod melius dicitur de Deo esse, quia  hoc est quod ipse, sicut unigenitus Filius, sicut uerbum eius per quod facta sunt omnia : alia uero sic dicimus ex Deo, quia dixit, et facta sunt; mandauit, et constituta sunt . Hinc est anima, ex his que fecit Deus, non illud quod de se genuit Deus. Ideo uerbum quod de se genuit, pollui non potuit, nec potest, nec poterit. Anima uero quam fecit rectricem corporis, ut seruiret superiori, dominaretur inferiori, id est, seruiret Deo, dominaretur corpori, contempta Dei lege per peccatum polluta est; Deus autem misericordiam prestans his que fecit, misit Filium per quem fecit, et per illum refecit. Quando condendum erat quod non erat, per uerbum conditum est: quando reficiendum erat quod deprauatum fuerat, suscepta est inde creatura de uirgine Maria, ut per id quod erat homo, demonstraretur homini et quid sustinendum et quid sperandum esset. Itaque natura uerbi, substantia unigeniti Filii Dei nichil passa est uel a persecutoribus Iudeis, uel a diabolo angelo malo persequente. Sed quia induit se carne, induit se re mortali, re passibili, re mutabili, in eo quod se induit, passus est quidquid uoluit ad exemplum patientie, et reformauit hoc ad exemplum iustitie. Tu modo dic mihi de Dei parte, quod Deus est, utrum pollui possit, an non. Si potest, non est incommutabilis Deus; et qui hoc dicit, anathemandus est: si autem non potest, uides anathemandum esse Manicheum, qui dicit partem Dei, naturam Dei, id quod est Deus, uenisse huc puram ad gentem tenebrarum ligatam atque pollutam, ut indigeat solui ac mundari.



CAPUT XuIII.

FEL. dixit: Hoc tu dixisti de anima, quia ex Deo non est.

AUG. dixit: non dixi; sed dixi quia ex Deo est, tanquam a Deo facta, non tanquam a Deo nata.

FEL. dixit: Dixisti de anima quia non est ex Deo, sed factura Dei, quia sine Deo nichil est: hoc enim dicis tu, et non uis asseuerare quia ex Deo est anima.

AUG. dixit: a Deo est, sed facta est a Deo.

FEL. dixit: Aut facta, aut missa, aut data, ex Deo est. Ergo si ex Deo est, et polluta est, et uenit Christus eam liberare de pollutione; quid culpas Manicheum?

AUG. dixit: Quia ego dico animam non naturam Dei, sed factam a Deo, per liberum arbitrium peccasse, et peccato esse pollutam, et per Dei misericordiam in penitentia liberatam: tu autem ipsam naturam Dei, quod Deus est, Deum de Deo dicis in gente tenebrarum captum atque pollutum: et multum interest inter id quod de se Deus genuit, et quod fecit non de se, sed ex nichilo, id est, cum omnino non esset, a Deo accepit ut esset, id est, ut institueretur.

FEL. dixit: Ergo pars Dei est.

AUG. dixit: Iam tibi dictum est, non est pars Dei: et accipe quomodo intelligas Deum omnipotentem factorem. Omnia que fiunt, et quod quisque facit, aut de se est, aut ex aliquo, aut ex nichilo. Homo quia non est omnipotens, de se filium facit: ex aliquo, sicut artifex  ex ligno arcam, ex argento uasculum. Potuit enim facere uasculum, sed non potuit facere argentum: potuit facere arcam, sed non potuit facere lignum. Ex nichilo autem, ex eo quod prorsus non est facere ut sit, nullus hominum potest. Deus autem quia omnipotens est, et de se Filium genuit, et ex nichilo mundum fecit, et ex limo hominem formauit: ut per istas tres potentias ostenderet effectionem suam in omnibus ualentem. Qui [1 1Kb] de se quod fecit, nec fecisse dicendus est, sed genuisse. Quod autem ex aliquo, sicut de terra hominem, non sic fecit hominem de terra, ut alius ei fecerit ipsam terram unde faceret hominem, quomodo fecit Deus argentum argentario unde faceret uasculum: sed ipse fecit, et quod non erat ut esset, et quod inde rursus esset, quod iam ipse ex nichilo creauerat ut esset. Sic ergo corpus, sic anima, sic intelligitur uniuersa creatura facta a Deo; non genita de Deo, ut hoc sit quod Deus. Proinde modo forte eliges quid teneas, et quid respuas. Elige quid sit melius. Quoniam uidemus multa mutabilia, et ipsa tamen bona, quamuis mutabilia; multa mortalia, et ipsa tamen bona, quamuis mortalia: bonum autem omnino incommutabile ipse Deus est: quid melius sit tibi tenere, elige; Deum mutabilem esse, an quod fecit Deus mutabile esse? Quia necesse est ut unum de duobus dicas. Si nolueris admittere id quod fecit Deus esse mutabile, restat ut dicas ipsum Deum esse mutabilem. Ut autem ab hoc sacrilegio te purges, et ab hac blasphemia, ne dicas substantiam Dei esse mutabilem; quare non concedis Deum qui uere est, et incommutabilis est, quia ipse etiam dixit, Ego sum qui sum , fecisse omnia bona, sed non sibi paria? Proinde quia ipse incommutabilis est, non est mirum si quod fecit, quia ei equale non est, non est incommutabile, sed mutabile. Ideo et per liberum arbitrium peccare et pollui potuit, et per eius misericordiam liberari.



CAPUT XIX.

FEL. dixit: Dixisti hominem fecisse sibi filium: nichil interest inter patrem et filium. Quia hoc ergo protulit Sanctitas tua, et ego respondeo quia Deus et que facit, equalia sunt sibi.

AUG. dixit: Quod intelligere noluisti, quia homo cum filium facit, non facere proprie dicitur, sed proprie generare dicitur: sic et Deus Filium unicum genuit, dixi tibi, non fecit. Fecit autem illud quod equale ei non est: quod autem genuit, equale illi est. Itaque elige tibi, utrum uelis dicere mutabilem Dei facturam, an mutabilem Dei naturam.

FEL. dixit: Quomodo Deus immutabilis est, similiter quem genuit, immutabilis est; et quod fecit, si de ipsius natura est, non mutatur .

AUG. dixit: Sed iam tibi dictum est quia quod fecit, non de ipsius natura est; sed ex nichilo fecit, quia omnipotens est. Non erat, et fecit, non de se,  non de aliqua re quam ipse non fecerat, sed ex nichilo.

FEL. dixit: Ego non hoc dixi: sed dixi, quia Deus immutabilis est, et quod genuit immutabile est, et quod fecit immutabile est. Non dixi, unde illud fecit: non hoc quesiui, unde fecerit.

AUG. dixit: Sed a me audisti quod non quesisti, ut iam desineres stulta loqui. Omnipotens Deus et de se potuit generare, et de nichilo facere, et ex eo quod iam fecerat, aliquid formare: de se, Filium equalem sibi; de nichilo, mundum et uniuersam creaturam; ex aliquo, de terra hominem: quia omnipotens est. Quod ergo de se ipso est, pollui nunquam potest, quomodo nec ipse: quod autem ab illo factum est, non de illo, et pollui potest per liberum arbitrium, et mundari per ipsius misericordiam, condemnando quod peccauit, et agnoscendo qui eum creauit. Tu uero qui paulo ante dixisti quia qui Dei partem corruptibilem et contaminabilem dicit, anathemandus est, negare autem non potes Manicheum dixisse quod pars Dei in gente tenebrarum comprehensa atque polluta est, et his eum uerbis blasphemasse apparet, ita ut peius blasphemare forte non posset; aut anathema illum talia dicentem, aut tu cum illo anathemandus es et abiiciendus.



CAPUT XX.

FEL. dixit: Manicheus dicit quia polluta est pars Dei; et Christus dicit quia polluta est anima, et uenit liberare illam de pollutione.

AUG. dixit: Sed anima non est pars Dei. Nam iam tu confessus es quia Manicheus dixit pollutam partem Dei: nos autem pollutam dicimus animam ex uoluntate peccati; non esse autem animam partem Dei, non de Deo genitam, sed a Deo factam. Sic ergo dicitur anima ex Deo, quomodo dicitur aliquod opus fubri ex artificio eius, uel ex ipso factum, non tamen de ipso genitum, sicut filius eius. Tu ergo quia iam confessus es Manicheum dixisse pollui partem Dei, et iamdudum dixisti anathemandum qui dicit corruptibilem uel contaminabilem Deum, uel naturam eius; iam anathemasti, quod non uis fateri. Hoc enim quod dixisti, quia polluitur et quia mundatur, hoc ipsum quod dicis, Mundatur, expressisti quia polluitur; et non habes unde euadas: et Manicheus [1 1Kb] , et tu dixisti quia polluitur pars Dei. Anathema ergo Manicheum, aut anathemandus es cum Manicheo.

FEL. dixit: Ego non a Manicheo didici quia polluta est pars Dei; sed a Christo didici quia propter animam uenit que polluta erat.

AUG. dixit: A Christo non didicisti quia anima pars Dei est.

FEL. dixit: A Christo didici quia anima ex Deo est.

AUG. dixit: Et nos didicimus quia anima ex Deo est, sed non est pars Dei. Sic est enim anima ex Deo, quomodo factura ex artifice; non de Deo, sicut filius de patre.

 FEL. dixit: De pollutione agimus: si polluta est anima que ex Deo est, et potest purgari a Christo, qui pro illa uenit; et illa pars Dei quam Manicheus dicit, pollui potest et mundari per mandatum ipsius Dei.

AUG. dixit: Ecce iterum dicis partem Dei pollutam purgari, et paulo ante dixeras anathemandum esse qui illam dicit corruptibilem: modo dicis quia pollui potuit; et dicis quia mundari potest, ut confirmes quia pollui potuit. Hoc nos de parte Dei non dicimus: sed de anima dicimus; quia tanquam opus eius ex ipso est, non tanquam proles de ipso. Redi ergo ad id quod dicis, et discerne quod dicimus. Anima nec Deus est, nec pars Dei. Tu autem Manicheum dicis dixisse pollui partem Dei, quam dicit purgari, ut confirmet quia polluitur. Restat ergo ut eum anathemes, aut ista sentiens anathemeris.



CAPUT XXI.

FEL. dixit: Pertinet ad Deum anima que per peccatum coinquinata est, an non?

AUG. dixit: Pertinet, sed non est pars eius.

FEL. dixit: Non hoc interrogaui.

AUG. dixit: Et quid interrogasti?

FEL. dixit: Pertinet ad Deum, an non pertinet?

AUG. dixit: Iam dixi, et quia pertinet, et quomodo pertinet.

FEL. dixit: Ego quero utrum uere est ex Deo.

AUG. dixit: Ex Deo, non de Deo.

FEL. dixit: Si nichil pecccatum est, et anima ex Deo est, et polluta est, et uenit Christus liberare eam, et eam liberauit a peccato, quid culpamus Manicheum, qui dicit partem Dei pollutam esse, et iterum mundari?

AUG. dixit: Quia iam confessus es Manicheum dixisse partem Dei esse pollutam, et dicis non esse peccatum talem blasphemiam in Deum effundere: nos autem dicimus quidem peccasse animam per liberum arbitrium, et penitendo purgari per misericordiam Creatoris sui; quia non est ex Deo tanquam pars eius, uel tanquam proles eius; sed ex Deo uel a Deo facta est, tanquam opus eius: quid intersit inter nostram fidem et uestram perfidiam, omnibus manifestum est. Itaque secundum uerba tua superiora, quia concessisti anathemandum eum qui dicit corruptibilem naturam Dei, quod et Manicheum dicere manifestum est, quia noluisti ut esset a te anathematus, eris cum illo anathematus.



CAPUT XXII.

Post hec cum multis uerbis inter se agerent:

FEL. dixit: Dic iam tu, quid uis faciam?

AUG. dixit: Ut anathemes Manicheum, cuius sunt tante iste blasphemie. Sed si ex animo facis, tunc fac; nemo enim te cogit inuitum.

FEL. dixit: Deus uidet si ex animo facio; non enim homo potest uidere: sed hoc peto, ut confirmes me.

AUG. dixit: In quo uis ut te confirmem?

FEL. dixit: Prior tu anathema, ut et ego postea anathemem.

AUG. dixit: Ecce etiam manu mea scribo; uolo enim ut et tu manu tua scribas.

 FEL. dixit: Sed sic anathema, ut spiritum ipsum qui in Manicheo fuit, et per eum ista locutus est, anathemes.

Augustinus accepta charta scripsit hec uerba: Augustinus episcopus Ecclesie catholice iam anathemaui Manicheum et doctrinam eius, et spiritum qui per eum tam exsecrabiles blasphemias locutus est, quia spiritus seductor erat, non ueritatis, sed nefandi erroris; et nunc anathemo supra dictum Manicheum et spiritum erroris ipsius.

Et cum eamdem chartam Felici dedisset, etiam ille manu sua hec uerba scripsit: Ego Felix qui Manicheo  credideram, nunc anathemo eum, et doctrinam ipsius, et spiritum seductorem qui in illo fuit, qui dixit Deum partem suam genti tenebrarum miscuisse, et eam tam turpiter liberare, ut uirtutes suas transfiguraret in feminas contra masculina, et ipsas iterum in masculos contra feminina demonia, ita ut postea reliquias ipsius sue partis configat in eternum globo tenebrarum. Has omnes et ceteras blasphemias Manichei anathemo.

Augustinus episcopus, his in ecclesia coram populo Gestis subscripsi.

Felix his Gestis subscripsi.





S. AURELII AUGUSTINI HIPPONENSIS EPISCOPI DE NATURA BONI CONTRA MANICHAEOS Liber unus  . [1Kb] [1Kb] [1Kb] 



CAPUT PRIMUM.

Deus summum bonum et incommutabile, a quo cetera omnia bona spiritualia et corporalia. Summum bonum quo superius non est, Deus est: ac per hoc incommutabile bonum est; ideo uere eternum, et uere immortale. Cetera omnia bona non nisi ab illo sunt, sed non de illo. De illo enim quod est, hoc quod ipse est: ab illo autem que facta sunt, non sunt quod ipse. Ac per hoc si solus ipse incommutabilis, omnia que fecit, quia ex nichilo fecit, mutabilia sunt. Tam enim omnipotens est, ut possit etiam de nichilo, id est, ex eo quod omnino non est, bona facere, et magna et parua, et celestia et terrena, et spiritualia et corporalia. Quia uero et iustus est, ei quod de se genuit, ea que de nichilo fecit, non equauit. Quia ergo bona omnia, siue magna siue parua, per quoslibet rerum gradus, non possunt esse nisi a Deo; omnis autem natura in quantum natura est, bonum est; omnis natura non potest esse nisi a summo et uero Deo: quia omnia etiam non summa  bona, sed propinqua summo bono, et rursus omnia etiam nouissima bona, que longe sunt a summo bono, non possunt esse nisi ab ipso summo bono. Omnis ergo spiritus etiam mutabilis, et omne corpus a Deo: et hec est omnis facta natura [1 1Kb] . Omnis quippe natura aut spiritus, aut corpus est. Spiritus incommutabilis Deus est: spiritus mutabilis facta natura est, sed corpore melior: corpus autem spiritus non est, nisi cum uentus, quia nobis inuisibilis est, et tamen uis eius non parua sentitur, alio quodam modo spiritus dicitur.



CAPUT II.

Quomodo id possit ad corrigendos Manicheos sufficere. Propter eos autem, qui cum intelligere non possunt omnem naturam, id est, omnem spiritum et omne corpus naturaliter bonum esse, mouentur spiritus iniquitate et corporis mortalitate, et ob hoc aliam naturam maligni spiritus et mortalis corporis, quam Deus non fecerit, conantur inducere: sic arbitramur ad eorum intellectum, quod dicimus  posse perduci. Fatentur enim omne bonum non esse posse, nisi a summo et uero Deo: quod et uerum est, et ad eos corrigendos, si uelint aduertere, sufficit.



CAPUT III.

Modus, species et ordo generalia bona in rebus a Deo factis. Nos enim catholici Christiani Deum colimus, a quo omnia bona sunt, seu magna seu parua; a quo est omnis modus, seu magnus seu paruus; a quo omnis species, seu magna seu parua; a quo omnis ordo, seu magnus seu paruus. Omnia enim quanto magis moderata, speciosa, ordinata sunt, tanto magis utique bona sunt: quanto autem minus moderata, minus speciosa, minus ordinata sunt, minus bona sunt. Hec itaque tria, modus, species et ordo, ut de innumerabilibus taceam, que ad ista tria pertinere monstrantur; hec ergo tria, modus, species, ordo, tanquam generalia bona sunt in rebus a Deo factis, siue in spiritu, siue in corpore. Deus itaque supra omnem creature modum est, supra omnem speciem, supra omnem ordinem: nec spatiis locorum supra est, sed ineffabili et singulari potentia, a quo omnis modus, omnis species, omnis ordo. Hec tria ubi magna sunt, magna bona sunt: ubi parua sunt, parua bona sunt: ubi nulla sunt, nullum bonum est. Et rursus ubi hec tria magna sunt, magne nature sunt: ubi parua sunt, parue nature sunt: ubi nulla sunt, nulla natura est. Omnis ergo natura bona est.



CAPUT Iu.

Malum est corruptio modi, speciei aut ordinis. Proinde cum queritur unde sit malum, prius querendum est quid sit malum: quod nichil aliud est quam corruptio, uel modi, uel speciei, uel ordinis naturalis. Mala itaque natura dicitur, que corrupta est: nam incorrupta utique bona est. Sed etiam ipsa corrupta, in quantum natura est, bona est; in quantum corrupta est, mala est.



CAPUT u.

Natura excellentioris ordinis etiam corrupta melior interdum inferiore etiam incorrupta. Fieri autem potest, ut quedam natura que modo et specie naturali excellentius ordinata est, etiam corrupta melior sit adhuc quam est incorrupta altera, que minore modo et specie naturali inferius ordinata est: sicut in hominum estimatione, secundum qualitatem que aspectibus adiacet, melius est utique corruptum aurum, quam incorruptum argentum; et melius est corruptum argentum, quam plumbum incorruptum. Sic et in naturis potentioribus atque spiritualibus melior est etiam corruptus per malam uoluntatem spiritus rationalis, quam irrationalis incorruptus: et melior est quilibet spiritus etiam corruptus, quam corpus quodlibet incorruptum. Melior est enim natura, que cum presto est corpori, prebet ei uitam, quam illa cui uita prebetur. Quantumlibet autem corruptus sit spiritus uite qui factus est, uitam prebere corpori potest: ac per hoc melior illo est, quamuis incorrupto, corruptus.



CAPUT uI.

Naturam que corrumpi non potest, summum bonum; que potest, aliquod bonum esse. Corruptio autem si omnem modum, omnem speciem,  omnem ordinem rebus corruptibilibus auferat, nulla natura remanebit. Ac per hoc omnis natura que corrumpi non potest, summum bonum est, sicut Deus est. Omnis autem natura que corrumpi potest, etiam ipsa aliquod bonum est: non enim posset ei nocere corruptio, nisi adimendo et minuendo quod bonum est.



CAPUT uII.

Rationalium spirituum corruptio alia uoluntaria, alia penalis. Creaturis autem prestantissimis, hoc est, rationalibus spiritibus, hoc prestitit Deus, ut si nolint, corrumpi non possint; id est, si obedientiam conseruauerint sub Domino Deo suo, ac sic incorruptibili pulchritudini eius adheserint: si autem obedientiam conseruare noluerint, quoniam uolentes corrumpuntur in peccatis, nolentes corrumpantur in penis. Tale quippe bonum est Deus, ut nemini eum deserenti bene sit: et in rebus a Deo factis tam magnum bonum est natura rationalis, ut nullum sit bonum quo beata sit nisi Deus. Peccantes igitur in suppliciis ordinantur: que ordinatio quia eorum nature non competit, ideo pena est; sed quia culpe competit, ideo iustitia est.



CAPUT uIII.

Ex rerum inferiorum corruptione ac interitu pulchritudo uniuersi. Cetera uero que sunt facta de nichilo, que utique inferiora sunt quam spiritus rationalis, nec beata possunt esse, nec misera. Sed quia pro modo et specie sua etiam ipsa bona sunt, nec esse quamuis minora et minima bona, nisi a summo bono Deo potuerunt, sic ordinata sunt, ut cedant infirmiora firmioribus, et inualidiora fortioribus, et impotentiora potentioribus, atque ita celestibus terrena concordent tanquam precellentibus subdita. Fit autem decedentibus et succedentibus rebus temporalis quedam in suo genere pulchritudo, ut nec ipsa que moriuntur, uel quod erant esse desinunt, turpent aut turbent modum et speciem et ordinem uniuerse creature: sicut sermo bene compositus utique pulcher est, quamuis in eo syllabe atque omnes soni tanquam nascendo et moriendo transcurrant.



CAPUT IX.

Pena peccanti nature, ut recte ordinetur, constituta. Qualis autem et quanta pena cuique culpe debeatur, diuini iudicii est, non humani: que utique et cum conuersis remittitur, magna est bonitas apud Deum; et cum debita redditur, nulla est iniquitas apud Deum: quia melius ordinatur natura, ut iuste doleat in supplicio, quam ut impune gaudeat in peccato. Que tamen etiam sic habens nonnullum modum et speciem et ordinem, in quacumque extremitate adhuc aliquod bonum est: que si omnino detrahantur, ei penitus consumantur, ideo nullum bonum erit, quia nulla natura remanebit.



CAPUT X.

Nature corruptibiles, quia ex nichilo facte. Omnes igitur nature corruptibiles, nec omnino nature essent, nisi a Deo essent; nec corruptibiles essent, si de illo essent, quia hoc quod ipse est essent. Ideo ergo quocumque modo, quacumque specie, quocumque ordine sunt, quia Deus est a quo facte sunt: ideo autem non incommutabiles sunt, quia nichil est  unde facte sunt. Sacrilega enim audacia cequantur nichil et Deus, si quale est illud quod de Deo natum est, tale uelimus esse illud quod ab eo de nichilo factum est.



CAPUT XI.

Noceri nec Deo potest, nec alii nature nisi ipso permittente. Quapropter nec nature Dei noceri omnino potest, nec alicui nature sub Deo noceri iniuste potest: quia et cum peccando iniuste aliqui nocent, uoluntas iniusta eis imputatur; potestas autem qua nocere permittuntur, non est nisi a Deo, qui et ipsis nescientibus nouit quid illi pati debeant, quibus eos nocere permittit.



CAPUT XII.

Omnia bona nonnisi a Deo. Hec omnia tam perspicua, tam certa, si uellent aduertere, qui aliam naturam inducunt, quam non fecit Deus; non tantis blasphemiis implerentur, ut et in summo malo tanta bona ponerent, et in Deo tanta mala. Sufficit enim, ut supra dixi, ad eorum correctionem, si uelint attendere, quod eos etiam inuitos cogit ueritas confiteri, omnia prorsus bona non esse nisi a Deo. Non ergo ab alio sunt magna bona, et ab alio parua bona: sed et magna et parua bona non sunt nisi a summo bono, quod Deus est.



CAPUT XIII.

Bona singula seu parua, seu magna, esse a Deo. Commemoremus ergo bona quanta potuerimus, que dignum est ut Deo auctori tribuamus, et his sublatis uideamus utrum aliqua natura remanebit. Omnis uita et magna et parua, omnis potentia et magna et parua, omnis salus et magna et parua, omnis memoria et magna et parua, omnis uirtus et magna et parua, omnis intellectus et magnus et paruus, omnis tranquillitas et magna et parua, omnis copia et magna et parua, omnis sensus et magnus et paruus, omne lumen et magnum et paruum, omnis suauitas [1 1Kb] et magna et parua, omnis mensura et magna et parua, omnis pulchritudo et magna et parua, omnis pax et magna et parua, et si qua similia occurrere poterunt, maximeque illa que per omnia reperiuntur, siue spiritualia siue corporalia, omnis modus, omnis species, omnis ordo, et magnus et paruus, a Domino Deo sunt. Quibus bonis omnibus qui male uti uoluerit, diuino iudicio penas luet: ubi autem nullum horum omnino fuerit, nulla natura remanebit.



CAPUT XIu.

Parua bona in maiorum comparatione contrariis nominibus appellantur. Sed in his omnibus quecumque parua sunt, in maiorum comparatione contrariis nominibus appellantur: sicut in hominis forma quia maior est pulchritudo, in eius comparatione simie pulchritudo deformitas dicitur: et fallit imprudentes, tanquam illud sit bonum, et hoc malum; nec intendunt in corpore simie modum proprium, parilitatem ex utroque latere membrorum, concordiam partium, incolumitatis custodiam, et cetera, que persequi longum est.



CAPUT Xu.

In simie corpore pulchritudinis bonum inesse, licet minus. Sed ut quod dicimus intelligatur, et nimium tardis satis fiat, uel etiam pertinaces et apertissime ueritati repugnantes cogantur  quod uerum est confiteri, interrogentur utrum corpori simie possit nocere corruptio. Quod si potest, ut fedius fiat; quid minuit, nisi pulchritudinis bonum? Unde tamdiu aliquid remanebit, quamdiu corporis natura subsistit. Proinde si consumpto bono natura consumitur, bona ergo est natura. Sic et tardum dicimus ueloci contrarium: sed tamen qui se omnino non mouet, nec tardus dici potest. Sic acute uoci contrariam uocem dicimus grauem, uel canore asperam: sed si omnem speciem uocis penitus adimas, silentium est ubi uox nulla est: quod tamen silentium, eo ipso quod uox nulla est, tanquam contrarium uoci solet opponi. Sic et lucida et obscura tanquam duo contraria dicuntur: habent tamen et obscura aliquid lucis, quo si penitus careant, ita sunt tenebre lucis absentia, sicut silentium uocis absentia.



CAPUT XuI.

Priuationes in rebus decenter a Deo ordinate. Que tamen etiam priuationes rerum sic ordinantur in uniuersitate nature, ut sapienter considerantibus non indecenter uices suas habeant. Nam et Deus certa loca et tempora non illuminando, tenebras fecit tam decenter quam dies. Si enim nos continendo uocem, decenter interponimus in loquendo silentium; quanto magis ille quarumdam rerum priuationes decenter facit, sicut rerum omnium perfectus artifex? Unde et in hymno trium puerorum, etiam lux et tenebre laudant Deum ; id est, eius laudem in bene considerantium cordibus pariunt.



CAPUT XuII.

Natura in quantum natura est, nulla mala. Non ergo mala est, in quantum natura est, ulla natura; sed cuique nature non est malum nisi minui bono. Quod si minuendo absumeretur, sicut nullum bonum, ita nulla natura relinqueretur: non solum qualem inducunt Manichei, ubi tanta bona inueniuntur, ut nimia eorum cecitas mira sit; sed qualem potest quilibet inducere.



CAPUT XuIII.

Hylen, que rerum informis materies antiquis dicebatur, non esse malum. Neque enim uel illa materies, quam antiqui hylen dixerunt, malum dicenda est. Non eam dico, quam Manicheus hylen appellat dementissima uanitate, nesciens quid loquatur, formatricem corporum: unde recte illi dictum est, quod alterum deum inducat: nemo enim formare et creare corpora nisi Deus potest; neque enim creantur, nisi cum eis modus et species et ordo subsistit, que bona esse, nec esse posse nisi a Deo, puto quod iam etiam ipsi confitentur. Sed hylen dico quamdam penitus informem et sine qualitate materiem, unde iste quas sentimus qualitates formantur, ut antiqui dixerunt. Hinc enim et silua grece dicitur, quod operantibus apta sit, non ut aliquid ipsa faciat, sed unde aliquid fiat. Nec ista ergo hyle malum dicenda est, que non per aliquam speciem sentiri, sed per omnimodam speciei priuationem cogitari uix potest. Habet enim et ipsa capacitatem formarum: nam si capere impositam ab artifice formam non posset, nec materies utique diceretur. Porro  si bonum aliquod est forma, unde qui ea preualent, formosi appellantur, sicut a specie speciosi, procul dubio bonum aliquod est etiam capacitas forme. Sicut quia bonum est sapientia, nemo dubitat quod bonum sit capacem esse sapientie. Et quia omne bonum a Deo; neminem oportet dubitare, etiam istam, si qua est, materiem non esse nisi a Deo.



CAPUT XIX.

Esse uere, proprium Dei. Magnifice igitur et diuine Deus noster famulo suo dixit, Ego sum qui sum; et, Dices filiis Isrel, Qui est misit me ad uos . uere enim ipse est, quia incommutabilis est. Omnis enim mutatio facit non esse quod erat: uere ergo ille est, qui incommutabilis est; cetera que ab illo facta sunt, ab illo pro suo modo esse acceperunt. Ei ergo qui summe est, non potest esse contrarium nisi quod non est: ac per hoc sicut ab illo est omne quod bonum est, sic ab illo est omne quod naturaliter est [1 1Kb] ; quoniam omne quod naturaliter est, bonum est. Omnis itaque natura bona est, et omne bonum a Deo est: omnis ergo natura a Deo est.



CAPUT XX.

Dolor nonnisi in naturis bonis. Dolor autem, quod precipue malum nonnulli arbitrantur, siue in animo siue in corpore sit, nec ipse potest esse nisi in naturis bonis. Hoc enim ipsum quod resistit [2 1Kb] ut doleat, quodam modo recusat non esse quod erat, quia bonum aliquod erat: sed cum ad melius cogitur, utilis dolor est; cum ad deterius, inutilis. In animo ergo dolorem facit uoluntas resistens potestati maiori: in corpore dolorem facit sensus resistens corpori potentiori. Sunt autem mala sine dolore peiora: peius est enim gaudere de iniquitate, quam dolere de corruptione: uerumtamen etiam tale gaudium non potest esse nisi ex adeptione bonorum inferiorum; sed iniquitas est desertio meliorum. Item in corpore melius est uulnus cum dolore, quam putredo sine dolore, que specialiter corruptio dicitur: quam non uidit, id est, non passa est mortua caro Domini, sicut in prophetia predictum erat, Nec dabis sanctum tuum uidere corruptionem . Nam uulneratum esse confixione clauorum, et percussum de lancea quis negat ? Sed etiam ipsa que proprie ab hominibus corruptio corporis dicitur, id est, ipsa putredo, si adhuc habet aliquid quod alte consumat, bonum minuendo crescit corruptio. Quod si penitus absumpserit, sicut nullum bonum, ita nulla natura remanebit, quia iam corruptio quod corrumpat non erit; et ideo nec ipsa putredo erit, quia ubi sit omnino non erit.



CAPUT XXI.

Modica a modo dicta. Ideo quippe et parua atque exigua iam communi loquendi usu modica dicuntur, quia modus in eis aliquis restitit [3 1Kb] , sine quo non iam modica, sed omnino nulla sunt. Illa autem que propter nimium progressum dicuntur immodica, ipsa nimietate culpantur: sed tamen ipsa etiam sub Deo, qui omnia in mensura, et in numero, et pondere disposuit , necesse est  ut aliquo modo cohibeantur.



CAPUT XXII.

Modus an aliqua ratione Deo ipsi conueniat. Deus autem nec modum habere dicendus est, ne finis eius dici putetur. Nec ideo tamen immoderatus est, a quo modus omnibus tribuitur rebus, ut aliquo modo esse possint. Nec rursus moderatum oportet dici Deum, tanquam ab aliquo modum acceperit. Si autem dicamus eum summum modum, forte aliquid dicimus; si tamen in eo quod dicimus summum modum, intelligamus summum bonum. Omnis enim modus in quantum modus est, bonus est: unde omnia moderata, modesta, modificata, dici sine laude non possunt; quanquam sub alio intellectu modum pro fine ponamus, et nullum modum dicamus, ubi nullus est finis: quod aliquando cum laude dicitur, sicut dictum est, Et regni eius non erit finis . Posset enim dici etiam, Non erit modus, ut modus pro fine dictus intelligeretur: nam qui nullo modo regnat, non utique regnat.



CAPUT XXIII.

Unde interdum dicatur malus modus, mala species, malus ordo. Malus ergo modus, uel mala species, uel malus ordo, aut ideo dicuntur, quia minora sunt quam esse debuerunt, aut quia non his rebus accommodantur quibus accommodanda sunt; ut ideo dicantur mala, quia sunt aliena et incongrua: tanquam si dicatur aliquis non bono modo egisse, quia minus egit quam debuit, aut quia ita egit sicut in re tali non debuit, uel amplius quam oportebat, uel non conuenienter: ut hoc ipsum quod reprehenditur, malo modo actum, non ob aliud iuste reprehendatur, nisi quia non est ibi seruatus modus. Item species mala uel in comparatione dicitur formosioris atque pulchrioris, quod ista sit minor species, illa maior, non mole, sed decore; aut quia non congruit huic rei cui adhibita est, ut aliena et inconueniens uideatur: tanquam si nudus homo in foro deambulet, quod non offendit si in balneo uideatur. Similiter et ordo tunc malus dicitur, cum minus ipse ordo seruatur: unde non ibi ordo, sed potius inordinatio mala est, cum aut minus ordinatum est quam debuit, aut non sicut debuit. Tamen ubi aliquis modus, aliqua species, aliquis ordo est, aliquod bonum et aliqua natura est: ubi autem nullus modus, nulla species, nullus ordo est, nullum bonum, nulla natura est.



CAPUT XXIu.

Testimoniis Scripture probatur Deum esse incommutabilem. Filium Dei esse genitum, non factum. Hec que nostra fides habet, et utcumque ratio uestigauit, diuinarum Scripturarum testimoniis munienda sunt: ut qui ea minore intellectu assequi non possunt, diuine auctoritati credant, et ob hoc intelligere mereantur. Qui autem intelligunt, sed ecclesiasticis Litteris minus instructi sunt, magis ea nos ex nostro intellectu proferre, quam in illis Libris esse, non arbitrentur. Itaque Deum esse incommutabilem, sic scriptum est in Psalmis: Mutabis ea, et mutabuntur; tu autem idem ipse es . Et in libro Sapientie de ipsa Sapientia: In se ipsa manens innouat omnia . Unde et apostolus Paulus:  Inuisibili, incorruptibili soli Deo . Et apostolus Iacobus: Omne datum optimum, et omne donum perfectum desursum est, descendens a Patre luminum, apud quem non est commutatio, nec momenti obumbratio . Item quia id quod de se genuit, hoc est quod ipse est, ita ab ipso Filio breuiter dicitur: Ego et Pater unum sumus . Quia autem non est factus Filius, quippe cum per illum facta sint omnia; sic scriptum est: In principio erat uerbum, et uerbum erat apud Deum, et Deus erat uerbum; hoc erat in principio apud Deum. Omnia per ipsum facta sunt, et sine ipso factum est nichil : id est, non est factum sine ipso aliquid.



CAPUT XXu.

Illud Euangelii, Sine ipso factum est nichil, male intellectum a nonnullis. Neque enim audienda sunt deliramenta hominum, qui nichil hoc loco aliquid intelligendum putant, et ad huiusmodi uanitatem propterea putant cogi posse aliquem, quia ipsum nichil in fine sententie positum est. Ergo, inquiunt, factum est; et ideo quia factum est, ipsum nichil aliquid est. Sensum enim perdiderunt studio contradicendi, nec intelligunt nichil interesse utrum dicatur, Sine illo factum est nichil; an, Sine illo nichil factum est: quia et si illo ordine diceretur, Sine illo nichil factum est; possent nichilominus dicere, ipsum nichil aliquid esse, quia factum est. Quod enim reuera est aliquid, quid interest utrum ita dicatur, Sine illo facta est domus; an, Sine illo domus est facta: dum intelligatur aliquid sine illo factum, quod aliquid domus est? Ita quia dictum est, Sine illo factum est nichil; quoniam nichil utique non est aliquid, quando uere et proprie dicitur: siue dicatur, Sine illo factum est nichil; siue, Sine illo nichil factum est, uel, nichil est factum; nichil interest. Quis autem uelit loqui cum hominibus, qui hoc ipsum quod dixi, Nihil interest, possunt dicere, Ergo interest aliquid, quia ipsum nichil aliquid est? Hi autem qui sanum habent cerebrum, rem manifestissimam uident, hoc idem intelligi cum dixi, Nihil interest, quod intelligeretur si dicerem, Interest nichil. At isti si alicui dicant, Quid fecisti? et ille respondeat, nichil se fecisse: consequens est ut ei calumnientur dicentes, Fecisti ergo aliquid, quia nichil fecisti; ipsum enim nichil aliquid est. Habent autem et ipsum Dominum in fine sententie ponentem hoc uerbum, ubi ait: Et in occulto locutus sum nichil . Ergo legant, et taceant.



CAPUT XXuI.

Creaturas ex nichilo factas esse. Quia ergo Deus omnia que non de se genuit, sed per uerbum suum fecit, non de his rebus que iam erant, sed de his que omnino non erant, hoc est, de nichilo fecit, ita dicit Apostolus: Qui uocat ea que non sunt, tanquam sint [1 1Kb] . Apertius autem in libro Machabeorum scriptum est: Oro te, fili, respice ad celum, et terram, et omnia que in eis sunt: uide, et scito quia non erant, ex quibus nos fecit Dominus Deus . Et illud quod in Psalmo scriptum est, Ipse dixit, et facta sunt : manifestum est, quod non de se ista genuerit, sed in uerbo atque imperio fecerit. Quod autem non de se, utique de nichilo. Non enim erat aliud unde faceret, de quo apertissime Apostolus dicit: Quoniam ex ipso, et per ipsum, et in ipso sunt omnia .



CAPUT XXuII.

Ex ipso et De ipso non idem significare. Ex ipso autem non hoc significat, quod De ipso. Quod enim de ipso est, potest dici ex ipso: non autem omne quod ex ipso est, recte dicitur de ipso. Ex ipso enim celum et terra, quia ipse fecit ea: non autem de ipso, quia non de substantia sua. Sicut aliquis homo si gignat filium, et faciat domum, ex ipso filius, ex ipso domus: sed filius de ipso, domus de terra et ligno. Sed hoc quia homo est, qui non potest aliquid etiam de nichilo facere: Deus autem ex quo omnia, per quem omnia, in quo omnia, non opus habebat aliqua materia, quam ipse non fecerat, adiuuari omnipotentiam suam.



CAPUT XXuIII.

Peccata non ex Deo, sed ex uoluntate esse peccantium. Cum autem audimus, Omnia ex ipso, et per ipsum, et in ipso; omnes utique naturas intelligere debemus que naturaliter sunt. Neque enim ex ipso sunt peccata, que naturam non seruant, sed uitiant, que peccata ex uoluntate esse peccantium multis modis sancta Scriptura testatur, precipue illo loco quo dicit Apostolus: Existimas autem hoc, o homo, qui iudicas eos qui talia agunt, et facis ea, quoniam tu effugies iudicium Dei? An diuitias benignitatis et patientie eius et longanimitatis contemnis, ignorans quoniam patientia Dei ad penitentiam te adducit? Secundum duritiam autem cordis tui et cor impenitens, thesaurizas tibi iram in die ire et reuelationis iusti iudicii, Dei, qui reddet unicuique secundum opera sua .



CAPUT XXIX.

Peccatis nostris Deum non inquinari. Nec tamen, cum in Deo sint uniuersa que condidit, inquinant eum qui peccant, de cuius sapientia dicitur: Attingit autem omnia propter suam munditiam [1 1Kb] , et nichil inquinatum in eam incurrit . Oportet enim, ut sicut Deum incorruptibilem et incommutabilem, ita consequenter etiam incoinquinabilem credamus.



CAPUT XXX.

Bona etiam minima et terrena esse a Deo. Quia uero et minima bona, hoc est, terrena atque mortalia ipse fecit, illo Apostoli loco sine dubitatione intelligitur, ubi loquens de membris carnis nostre, Quia si glorificatur unum membrum, congaudent omnia membra; et si patitur unum membrum, compatiuntur omnia membra; etiam hoc ibi ait, Deus posuit membra, singulum quodque eorum in corpore prout uoluit: et, Deus temperauit corpus, ei cui deerat maiorem honorem dans, ut non essent scissure in corpore, sed idem ipsum ut pro inuicem sollicita sint membra . Hoc autem quod sic in modo et specie et ordine membrorum carnis laudat Apostolus, in omnium animalium carne inuenis, et maximorum et  minimorum; cum omnis caro in bonis terrenis, ac per hoc minimis deputetur.



CAPUT XXXI.

Punire ac donare peccata pereque ad Deum pertinere. Item quia cuique culpe qualis et quanta debeatur pena, diuini iudicii est, non humani, sic scriptum est: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius ! Item quia bonitate Dei donantur peccata conuersis, hoc ipsum quod Christus missus est, satis ostendit; qui non in sua natura qua Deus est, sed in nostra quam de femina assumpsit, pro nobis mortuus est: quam Dei bonitatem circa nos et dilectionem sic predicat Apostolus: Commendat, inquit, suam caritatem Deus in nobis, quoniam cum adhuc peccatores essemus, Christus pro nobis mortuus est: multo magis nunc iustificati in sanguine ipsius, salui erimus ab ira per ipsum. Si enim, cum inimici essemus, reconciliati sumus Deo per mortem Filii eius; multo magis reconciliati, salui erimus in uita ipsius . Quia uero etiam cum peccatoribus pena debita redditur, non est iniquitas apud Deum, sic dicit: Quid dicemus? Numquid iniquus Deus, qui infert iram ? Uno autem loco et bonitatem et seueritatem ab illo esse breuiter admonuit, dicens: uides ergo bonitatem et seueritatem Dei: in eos quidem qui ceciderunt, seueritatem; in te autem bonitatem, si permanseris in bonitate .



CAPUT XXXII.

A Deo esse et ipsam nocendi potestatem. Item quia etiam nocentium potestas non est nisi a Deo, sic scriptum est loquente Sapientia: Per me reges regnant, et tyranni per me tenent terram . Dicit et Apostolus: Non est enim potestas nisi a Deo . Digne autem fieri, in libro Iob scriptum est: Qui regnare facit, inquit, hominem hypocritam, propter peruersitatem populi . Et de populo Isrel dicit Deus: Dedi eis regem in ira mea . Iniustum enim non est ut improbis accipientibus nocendi potestatem, et bonorum patientia probetur, et malorum iniquitas puniatur. Nam per potestatem diabolo datam, et Iob probatus est ut iustus appareret , et Petrus tentatus ne de se presumeret , et Paulus colaphizatus ne se extolleret , et Iudas damnatus ut se suspenderet . Cum ergo per potestatem quam diabolo dedit, omnia iuste ipse Deus fecerit; non tamen pro his iuste factis, sed pro iniqua nocendi uoluntate, que ipsius diaboli fuit, ei reddetur in fine supplicium, cum dicetur impiis qui eius nequitie consentire perseuerauerint: Ite in ignem eternum, quem parauit Pater meus diabolo et angelis eius .



CAPUT XXXIII.

Angelos malos non a Deo, sed peccando factos esse malos. Quia uero et ipsi mali angeli non a Deo mali sunt conditi, sed peccando facti sunt mali, sic Petrus in Epistola sua dicit: Si enim Deus angelis peccantibus non pepercit, sed carceribus caliginis inferi detrudens [1 1Kb] tradidit in iudicio puniendos seruari . Hinc Petrus ostendit adhuc eis  ultimi iudicii penam deberi, de qua Dominus dicit: Ite in ignem eternum, qui paratus est diabolo et angelis eius. Quamuis iam penaliter [1 1Kb] hunc inferum, hoc est, inferiorem caliginosum erem tanquam carcerem acceperint: qui tamen quoniam et celum dicitur, non illud celum in quo sunt sidera, sed hoc inferius cuius caligine nubila conglobantur, et ubi aues uolitant; nam et celum nubilum dicitur, et uolatilia celi appellantur: secundum hoc Apostolus Paulus eosdem iniquos angelos, contra quos nobis inuidos pie uiuendo pugnamus, spiritualia nequitie in celestibus nominat . Quod ne de illis superioribus celis intelligatur, aperte alibi dicit: Secundum principem potestatis eris huius, qui nunc operatur in filiis [2 1Kb] diffidentie .



CAPUT XXXIu.

Peccatum non est male nature appetitio, sed melioris desertio. Item quia peccatum uel iniquitas non est appetitio naturarum malarum, sed desertio meliorum; sic in Scripturis inuenitur scriptum, Omnis creatura Dei bona est : ac per hoc et omne lignum quod in paradiso Deus plantauit, utique bonum est. Non ergo malam naturam homo appetiuit, cum arborem uetitam tetigit: sed id quod melius erat deserendo, factum malum ipse commisit. Melior quippe Creator, quam ulla creatura quam condidit: cuius imperium non erat deserendum, ut tangeretur prohibitum, quamuis bonum; quoniam deserto meliore, bonum creature appetebatur, quod contra Creatoris imperium tangebatur. Non itaque Deus arborem malam in paradiso plantauerat; sed ipse erat melior, qui eam tangi prohibebat.



CAPUT XXXu.

Arbor Adamo uetita, non quia mala, sed quia homini bonum ut subditus sit Deo. Ad hoc enim et prohibuerat, ut ostenderet anime rationalis naturam, non in sua potestate, sed Deo subditam esse debere, et ordinem sue salutis per obedientiam custodire, per inobedientiam corrumpere. Hinc et arborem quam tangi uetuit, sic appellauit, dignoscentie boni et mali : quia cum eam contra uetitum tetigisset, experiretur penam peccati, et eo modo dignosceret quid interesset inter obedientie bonum et inobedientie malum.



CAPUT XXXuI.

Nulla creatura Dei mala, sed ea male uti est malum. Nam quis ita desipiat, ut Dei creaturam, maxime in paradiso plantatam, uituperandam putet; quandoquidem nec ipse spine ac tribuli, quos peccatori in labore conterendo [3 1Kb] secundum Dei iudiciariam uoluntatem terra peperit, recte uituperentur? Habent enim et tales herbe modum, et speciem, et ordinem suum, que quisquis sobrie considerauerit, laudanda reperiet: sed ei nature ista mala sunt, quam peccati merito sic cerceri oportebat. Non est ergo, ut dixi, peccatum male nature appetitio, sed melioris desertio; et ideo factum ipsum malum est, non illa natura qua male utitur peccans. Malum est enim male uti bono. Unde Apostolus damnatos quosdam  diuino iudicio reprehendit, qui coluerunt et seruierunt creature potius quam Creatori . Neque enim creaturam reprehendit; quod qui fecerit, Creatori facit iniuriam: sed eos qui male usi sunt bono, meliore deserto.



CAPUT XXXuII.

Malis peccantium Deus bene utitur. Proinde si custodiant omnes nature modum, et speciem, et ordinem proprium, nullum erit malum: si autem his bonis quisque male uti uoluerit, nec sic uincit uoluntatem Dei, qui etiam iniustos iuste ordinare nouit; ut si ipsi per iniquitatem uoluntatis sue male usi fuerint bonis illius, ille per iustitiam potestatis sue bene utatur malis ipsorum, recte ordinans in penis, qui se peruerse ordinauerint in peccatis.



CAPUT XXXuIII.

Ignis eternus malos crucians non malus. Nam nec ipse ignis eternus, qui cruciaturus est impios, mala natura est, habens modum et speciem et ordinem suum, nulla iniquitate deprauatum: sed cruciatus est damnatis malus, quorum peccatis est debitus. Neque enim et lux ista, quia lippos cruciat, mala natura est.



CAPUT XXXIX.

Aeternus ignis dicitur, non sicut Deus, sed quia sine fine. Aeternus autem ignis, non sicut Deus eternus, quod etsi sine fine sit, non est tamen sine initio [1 1Kb] ; Deus autem etiam sine initio est. Deinde quia licet perpetuus [2 1Kb] peccatorum suppliciis adhibeatur, mutabilis tamen natura est. Illa est autem uera eternitas, que uera immortalitas; hoc est, illa summa incommutabilitas, quam solus Deus habet, qui mutari omnino non potest. Aliud est enim non mutari, cum possit mutari; aliud autem prorsus non posse mutari. Sicut ergo dicitur homo bonus, non tamen sicut Deus, de quo dictum est, Nemo bonus nisi unus Deus ; et sicut dicitur anima immortalis, non tamen sicut Deus, de quo dictum est, Qui solus habet immortalitatem ; et sicut dicitur homo sapiens, non tamen sicut Deus, de quo dictum est, Soli sapienti Deo : sic dicitur ignis eternus, non tamen sicut Deus, cuius solius immortalitas ipsa est uera eternitas.



CAPUT XL.

Nec Deo noceri potest nec alii, nisi Dei iusta ordinatione. Que cum ita sint secundum catholicam fidem et sanam doctrinam, et intelligentibus perspicuam ueritatem, nec nature Dei nocere potest quisquam, nec natura Dei nocere iniuste cuiquam, uel nocere impune patitur quemquam. Qui enim nocet, ait Apostolus, recipiet id quod nocuit; et non est personarum acceptio apud Deum .



CAPUT XLI.

Quanta bona Manichei ponant in natura mali, et quanta mala in natura boni. Quod Manichei si uellent sine pernicioso studio defendendi erroris sui, et cum Dei timore cogitare; non scelestissime blasphemarent inducendo duas naturas, unam  bonam quam dicunt Deum, alteram malam quam non fecerit Deus: ita errantes, ita delirantes, imo uero ita insanientes, ut non uideant, et in eo quod dicunt naturam summi mali, ponere se tanta bona, ubi ponunt uitam, potentiam, salutem, memoriam, intellectum, temperiem, uirtutem, copiam, sensum, lumen, suauitatem, mensuras, numeros, pacem, modum, speciem, ordinem; in eo autem quod dicunt summum bonum, tanta mala, mortem, egritudinem, obliuionem, insipientiam, perturbationem, impotentiam, egestatem, stoliditatem, cecitatem, dolorem, iniquitatem, dedecus, bellum, immoderationem, deformitatem, peruersitatem. Principes enim tenebrarum et uixisse in sua natura dicunt, et in suo regno saluos fuisse, et meminisse, et intellexisse. Sic enim concionatum illi dicunt principem tenebrarum, ut neque ipse talia dicere, neque ab eis quibus dicebat audiri sine memoria et intellectu potuisset: et habuisse temperiem animo et corpori suo congruam, et uirtute potentie regnasse, et copias elementorum suorum ac fecunditates [1 1Kb] habuisse, et sensisse se inuicem ac sibi uicinum lumen, et oculos habuisse, quibus illud longe conspicerent; qui utique oculi sine aliquo lumine lumen [2 1Kb] uidere non poterant, unde recte etiam lumina nominantur: et suauitate sue uoluptatis esse perfruitos, et dimensis membris atque habitationibus determinatos fuisse. Nisi autem etiam qualiscumque pulchritudo ibi fuisset, nec amarent coniugia sua, nec partium congruentia corpora eorum constarent: quod ubi non fuerit, non possunt ea fieri que ibi facta esse delirant. Et nisi pax aliqua ibi esset, principi suo non obedirent. Nisi modus ibi esset, nichil aliud agerent, quam comederent, aut biberent, aut seuirent [3 1Kb] , aut quodlibet aliud sine aliqua societate [4 1Kb] : quanquam nec ipsi qui hoc agebant, formis suis determinati essent, nisi modus ibi esset: nunc uero talia dicunt eos egisse, ut in omnibus actionibus suis modos sibi congruos habuisse negare non possint. Si autem species ibi non fuisset, nulla ibi qualitas naturalis subsisteret. Si nullus ordo ibi fuisset, non alii dominarentur, alii subderentur, non in suis elementis congruenter uiuerent, non denique suis locis haberent membra disposita, ut illa omnia que uana isti fabulantur, agere possent. Dei autem naturam si non mortuam dicunt, quid secundum eorum uanitatem suscitat Christus? Si non dicunt egram, quid curat? Si non dicunt oblitam, quid commemorat? Si non dicunt insipientem, quid docet? Si non dicunt perturbatam, quid redintegrat? Si non uicta et capta est, quid liberat? Si non eget, cui subuenit? Si non amisit sensum, quid uegetat? Si non est excecata, quid illuminat? Si non est in dolore, quid recreat? Si non est iniqua, quid per precepta corrigit? Si non est dedecorata, quid mundat? Si non est in bello, cui promittit pacem? Si non  est immoderata, cui modum legis imponit? Si non est deformis, quid reformat? Si non est peruersa, quid emendat? Omnia enim hec a Christo, non illi rei prestari dicunt, que facta est a Deo, et arbitrio proprio peccando deprauata; sed ipsi nature; ipsi substantie Dei, que hoc est quod Deus.



CAPUT XLII.

Manicheorum de Dei natura blasphemie. Quid istis blasphemiis comparari potest? Nihil omnino, sed [1 1Kb] si aliarum peruersarum sectarum considerentur errores: si autem iste sibi error ex parte altera, de qua nondum diximus, comparetur, adhuc etiam multo peius et exsecrabilius in Dei naturam blasphemare conuincitur. Dicunt enim etiam nonnullas animas, quas uolunt esse de substantia Dei et eiusdem omnino nature, que non sponte peccauerint, sed a gente tenebrarum, quam mali naturam dicunt, ad quam debellandam non ultro, sed patris imperio descenderunt, superate et oppresse sint, affigi in eternum globo horribili tenebrarum. Ita secundum eorum sacrilega uaniloquia, Deus se ipsum in quadam parte a magno malo liberauit, et rursus se ipsum in quadam parte damnauit, quam liberare ab hoste non potuit, et tanquam de ipso hoste deuicto insuper triumphauit. O scelestam et incredibilem audaciam, talia de Deo credendi, talia loquendi, talia predicandi! Quod cum defendere conantur, ut in peiora irruant clausis oculis, dicunt [2 1Kb] male nature commixtionem facere ista, ut bona Dei natura tanta mala patiatur: nam ipsam apud se ipsam nichil horum pati potuisse uel posse. Quasi inde laudanda sit natura incorruptibilis, quia ipsa sibi non nocet, et non quia nichil ei noceri ab aliquo potest. Deinde si natura tenebrarum nocuit nature Dei, et natura Dei nocuit nature tenebrarum; duo ergo mala sunt que sibi inuicem nocuerunt, et meliore animo fuit gens tenebrarum, quia et si nocuit, nolens nocuit: neque enim nocere, sed frui uoluit bono Dei. Deus autem illam exstinguere uoluit, sicut Manicheus apertissime in epistola ruinosi sui Fundamenti delirat. Oblitus enim quod paulo ante dixerat, Ita autem fundata sunt eiusdem splendidissima regna supra lucidam et beatam terram, ut a nullo unquam aut moueri, aut concuti possint; postea dixit: Lucis uero beatissime Pater, sciens labem magnam ac uastitatem que ex tenebris surgeret, aduersus sua sancta impendere secula, nisi aliquod eximium ac preclarum et uirtute potens numen opponat [3 1Kb] , quo superet simul ac destruat stirpem tenebrarum, qua exstincta perpetua quies lucis incolis pararetur. Ecce timuit labem ac uastitatem impendentem seculis suis. Certe sic erant fundata super lucidam et beatam terram, ut a nullo unquam moueri aut concuti possent? Ecce a timore nocere uoluit uicine genti, quam destruere et exstinguere conatus est, ut perpetua quies lucis incolis pararetur. Quare non addidit, Et perpetuum uinculum? An ille anime quas in globo tenebrarum in eternum configit, non erant incole  lucis, de quibus aperte dicit, quod errare se a priore lucida sua natura passe sint? ubi et nolens coactus est dicere, libera eas uoluntate peccasse, qui non uult peccatum ponere nisi in necessitate nature contrarie: ubique nesciens quid loquatur, et tanquam ipse iam inclusus sit in tenebrarum globo quem finxit, querens qua exeat, et non inueniens. Sed dicat quod uult seductis et miseris, a quibus multo amplius quam Christus honoratur, ut hoc pretio tam longas et tam sacrilegas eis fabulas uendat. Dicat quod uult, includat in globo tanquam in carcere gentem tenebrarum, et forinsecus affigat naturam lucis, cui de hoste exstincto quietem perpetuam promittebat: ecce peior est pena lucis quam tenebrarum, peior est pena diuine nature quam gentis aduerse. Illa quippe etsi in tenebris intus est, ad naturam eius pertinet in tenebris habitare: anime autem que hoc sunt quod Deus, non poterunt recipi, sicut dicit, in regna illa pacifica, et a uita ac libertate sancte lucis alienabuntur, et configentur in predicto horribili globo: unde et adherebunt, inquit, iis rebus anime eedem quas dilexerunt, relicte in eodem tenebrarum globo, suis meritis id sibi conquirentes. Certe non est liberum uoluntatis arbitrium? uidete quomodo insaniens quid dicat ignorat, et contraria sibi loquendo peius bellum contra se gerit, quam contra deum ipsius gentis tenebrarum. Deinde si propterea damnantur anime lucis, quia dilexerunt tenebras; iniuste damnatur gens tenebrarum, que lucem dilexit. Et gens quidem tenebrarum lucem ab initio dilexit, quam etsi uiolenter, tamen possidere uoluit, non exstinguere: lucis autem natura in bello tenebras exstinguere uoluit; eas ergo uicta dilexit. Quod uultis eligite: utrum necessitate compulsa ut diligeret tenebras, an uoluntate seducta. Si necessitate, quare damnatur? si uoluntate, quare Dei natura in tanta iniquitate deprehenditur? Si necessitate Dei natura coacta est diligere tenebras, uicta est ergo, non uicit: si uoluntate, quid iam miseri dubitant peccandi uoluntatem tribuere nature quam Deus ex nichilo fecit, ne tribuant eam luci quam genuit?



CAPUT XLIII.

Mala ante mali commixtionem multa tribui nature Dei a Manicheis. Quid, si etiam ostendimus, ante commixtionem mali, quam fabulose confictam dementissime crediderunt, in ipsa lucis natura, quam dicunt, magna mala fuisse? quid ad istas blasphemias addi posse uidebitur? Illic enim fuit antequam pugnaretur, dura et ineuitabilis pugnandi necessitas: ecce iam magnum malum antequam bono misceretur malum: dicant hoc unde, cum adhuc nulla esset facta commixtio. Si autem necessitas non erat, uoluntas ergo erat: unde et hoc tam magnum malum, ut Deus ipse nature sue nocere uellet, cui noceri ab hoste non poterat, mittendo eam crudeliter miscendam, turpiter purgandam, inique damnandam? Ecce quantum malum perniciose et noxie et immanissime uoluntatis, antequam ullum malum de gente contraria misceretur. An forte nesciebat hoc euenturum membris suis, ut diligerent tenebras et  inimice existerent sancte luci, sicut ipse dicit, hoc est, non tantum Deo suo, sed etiam Patri de quo erant? Unde ergo hoc in Deo tam magnum ignorantie malum, antequam ullum de gente contraria misceretur malum? Si autem hoc futurum sciebat, aut sempiterna in illo erat crudelitas, si de sue nature futura contaminatione et damnatione nichil dolebat; aut sempiterna miseria, si dolebat: unde et hoc tantum malum summi boni uestri ante ullam commixtionem summi mali uestri? Ipsa certe particula nature ipsius, que in illius globi eterno uinculo configitur, si hoc sibi imminere nesciebat, etiam sic erat in natura Dei sempiterna ignorantia; si autem sciebat, sempiterna miseria: unde hoc tantum malum, antequam ullum de gente contraria misceretur malum? An forte magna caritate gaudebat, quia per eius penam perpetua quies ceteris lucis incolis parabatur? Hoc quam nefas sit dicere qui uidet, anathemet [1 1Kb] . Sed si hoc saltem ita faceret, ut ipsa luci inimica non fieret, posset fortasse non tanquam Dei natura, sed tanquam aliquis homo laudari, qui pro patria sua uellet mali aliquid pati, quod quidem malum ad tempus posset esse, non in eternum: nunc uero et illam in globo tenebrarum confixionem dicunt eternam, et non cuiusque rei, sed nature Dei; et utique iniquissimum et exsecrabile et ineffabiliter sacrilegum gaudium erat, si Dei natura gaudebat se tenebras dilecturam, et luci sancte inimicam futuram. Unde hoc tam immane et scelestum malum, antequam ullum ex gente contraria misceretur malum? Quis tam peruersam et tam impiam ferat insaniam, summo malo tribuere tanta bona, et summo bono, quod Deus est, tanta mala?



CAPUT XLIu.

Turpitudines incredibiles a Manicheo excogitate in Deo. Iam uero quod ipsam partem nature Dei dicunt ubique permixtam in celis, in terris, sub terris, in omnibus corporibus, siccis et humidis, in omnibus carnibus, in omnibus seminibus arborum, herbarum, hominum, animalium: non potentia diuinitatis sine ullo nexu incoinquinabiliter, inuiolabiliter, incorruptibiliter omnibus rebus administrandis regendisque presentem, quod nos de Deo dicimus; sed ligatam, oppressam, pollutam, quam solui, liberari, purgarique dicunt, non solum per discursum solis et lune, et uirtutes lucis, uerum etiam per Electos suos: hoc genus nefandissimi erroris quam sacrilegas et incredibiles turpitudines eis suadeat, etiamsi non persuadeat, horribile est dicere. Dicunt enim uirtutes lucis transfigurari in masculos pulchros, et opponi feminis gentis tenebrarum; et easdem rursus uirtutes lucis transfigurari in feminas pulchras, et opponi masculis gentis tenebrarum; ut per pulchritudinem suam inflamment spurcissimam libidinem principum  tenebrarum, et eo modo uitalis substantia, hoc est, Dei natura, quam dicunt in eorum corporibus ligatam teneri, ex eorum membris per ipsam concupiscentiam relaxatis, soluta fugiat, et suscepta uel purgata liberetur. Hoc infelices legunt, hoc dicunt, hoc audiunt, hoc credunt, hoc in libro septimo Thesauri eorum  ita positum est: Tunc beatus ille Pater, qui lucidas naues habet diuersoria et habitacula seu magnitudines, pro insita sibi clementia fert opem, qua exuitur et liberatur ab impiis retinaculis et angustiis atque angoribus sue uitalis substantie [1 1Kb] . Itaque inuisibili suo nutu illas suas uirtutes, que in clarissima hac naui habentur, transfigurat, easque parere facit aduersis potestatibus, que in singulis celorum tractibus ordinate sunt. Que quoniam ex utroque sexu masculorum ac feminarum consistunt, ideo predictas uirtutes partim specie puerorum inuestium parere iubet generi aduerso feminarum, partim uirginum lucidarum forma generi contrario masculorum: sciens eas omnes hostiles potestates, propter ingenitam sibi letalem et spurcissimam concupiscentiam facillime capi, atque iisdem speciebus pulcherrimis que apparent mancipari, hocque modo dissolui. Sciatis autem hunc eumdem nostrum beatum Patrem hoc idem esse, quod etiam sue uirtutes, quas ob necessariam causam transformat in puerorum et uirginum intemeratam [2 1Kb] similitudinem. Utitur autem his tanquam propriis armis, atque per eas suam complet uoluntatem. Harum uero uirtutum diuinarum, que ad instar coniugii contra inferna genera statuuntur, queque alacritate ac facilitate id quod cogitauerint, momento eodem efficiunt, plene sunt lucide naues. Itaque cum ratio poposcerit ut masculis appareant eedem sancte uirtutes, illico etiam suam effigiem uirginum pulcherrimarum habitu demonstrant. Rursus cum ad feminas uentum fuerit, postponentes species uirginum, puerorum inuestium speciem ostendunt. Hoc autem uisu decoro illarum ardor et concupiscentia crescit, atque hoc modo uinculum pessimarum cogitationum [3 1Kb] earum soluitur, uiuaque anima que eorumdem membris tenebatur, hac occasione laxata euadit, et suo purissimo eri miscetur; ubi penitus ablute anime ascendunt ad lucidas naues, que sibi ad uectationem [4 1Kb] atque ad sue patrie transfretationem sunt preparate. Id uero quod adhuc aduersi generis maculas portat, per estus atque calores particulatim descendit, atque arboribus ceterisque plantationibus ac satis omnibus miscetur, et caloribus diuersis inficitur [5 1Kb] . Et quo pacto ex ista magna et clarissima naui figure puerorum ac uirginum apparent contrariis potestatibus, que in celis degunt, queque igneam habent naturam; atque ex isto aspectu decoro, uite pars que in earumdem membris habetur, laxata deducitur per calores in terram: eodem modo etiam illa altissima uirtus, que in naui uitalium aquarum habitat, in similitudine puerorum ac uirginum sanctarum per  suos angelos apparet his potestatibus, quarum natura frigida est atque humida, queque in celis ordinate sunt. Et quidem his que femine sunt, in ipsis forma puerorum apparet: masculis uero, uirginum. Hac uero mutatione et diuersitate diuinarum personarum ac pulcherrimarum, humide frigideque stirpis principes masculi siue femine soluuntur, atque id quod in ipsis est uitale fugit: quod uero resederit, laxatum deducitur in terram per frigora [1 1Kb] , et cunctis terre generibus admiscetur. Quis hoc ferat? quis hoc credat, non dico ita esse, sed uel dici potuisse? Ecce qui docentem timent anathemare Manicheum, et non timent credere hec facientem et hec patientem Deum!



CAPUT XLu.

Turpitudines quedam nefarie de ipsis Manicheis non immerito credite. Per Electos autem suos purgari dicunt eamdem ipsam commixtam partem ac naturam Dei, manducando scilicet et bibendo, quia eam in alimentis omnibus dicunt ligatam teneri; que cum ab Electis uelut sanctis in refectionem corporis manducando et bibendo assumuntur, per eorum sanctitatem solui, signari et liberari. Nec attendunt miseri, quam non incongrue de illis creditum sit, quod frustra negant, nisi eosdem libros anathemauerint, et Manichei esse destiterint. Si enim, sicut dicunt, in omnibus seminibus est ligata pars Dei, et ab Electis manducando purgatur; quis non digne credat eos facere, quod inter uirtutes celorum et principes tenebrarum fieri in Thesauro suo legunt; quandoquidem et carnes suas de gente tenebrarum esse dicunt, et in eis ligatam teneri uitalem illam substantiam, partem Dei, credere atque affirmare non dubitant? Que utique si soluenda est, et manducando purganda, sicut eos fateri cogit funestus error ipsorum; quis non uideat, quis non exhorreat, quanta turpitudo et quam nefaria consequatur?



CAPUT XLuI.

Epistole Fundamenti nefaria doctrina. Nam et a quibusdam principibus gentis tenebrarum sic dicunt Adam primum hominem creatum, ut lumen ab eis ne fugeret teneretur. In epistola enim quam Fundamenti appellant, quomodo princeps tenebrarum, quem patrem primi hominis inducunt, ad ceteros socios suos tenebrarum principes locutus fuerit et egerit, ita scripsit Manicheus: Iniquis igitur commentis ad eos qui aderant ait: Quid uobis uidetur maximum hoc lumen quod oritur? Intuemini quemadmodum polum mouet, concutit plurimas potestates. Quapropter mihi uos potius equum est [2 1Kb] , id quod in uestris uiribus habetis luminis prerogare: sic quippe illius magni qui gloriosus apparuit, imaginem fingam, per quam regnare poterimus, tenebrarum aliquando conuersatione liberati. Hec audientes, ac diu secum deliberantes, iustissimum putauerunt id quod postulabantur prebere. Nec enim fidebant se idem lumen iugiter retenturos: unde melius rati sunt principi suo id offerre, nequaquam desperantes eodem se pacto [3 1Kb] regnaturos.  Quo igitur modo lumen illud [1 1Kb] quod habebant prebuerint, considerandum est. Nam hoc etiam omnibus diuinis scripturis arcanisque celestibus aspersum est: sapientibus uero quomodo sit datum scire minime est difficile: nam coram aperteque cognoscitur ab eo qui uere ac fideliter intueri uoluerit. Quoniam eorum qui conuenerant frequentia promiscua erat, feminarum scilicet ac masculorum, impulit eos ut inter se coirent: in quo coitu alii seminarunt, alie grauide effecte sunt. Erant autem partus iis qui genuerant similes, uires plurimas parentum uti primi obtinentes. Hec sumens eorum princeps uti precipuum donum gauisus est. Et sicuti etiam nunc fieri uidemus, corporum formatricem naturam mali inde uires sumentem figurare: ita etiam ante dictus princeps sodalium prolem accipiens, habentem parentum sensus, prudentiam, lucem simul secum in generatione procreatam, comedit; ac plerisque uiribus sumptis ex istiusmodi esca, in qua non modo inerat fortitudo, sed multo magis astutie et praui sensus ex fera genitorum gente [2 1Kb] , propriam ad se coniugem euocauit, ex ea qua ipse erat stirpe manantem; et facto cum ea coitu, seminauit, ut ceteri, abundantiam malorum que deuorauerat: nonnichil etiam ipse adiiciens ex sua cogitatione ac uirtute, ut esset sensus eius omnium eorum que profuderat formator atque descriptor; cuius compar excipiebat hec, ut semen consueuit culta optime terra percipere. In eadem enim construebantur et contexebantur omnium imagines, celestium ac terrenarum uirtutum, ut pleni uidelicet orbis, id quod formabatur, similitudinem obtineret.



CAPUT XLuII.

Turpitudines horribiles cogit perpetrare. O monstrum scelestum! o exsecranda perditio et labes deceptarum animarum! Omitto quid sit, de natura Dei quod sic ligetur [3 1Kb] , hec dicere. Hoc saltem attendant miseri decepti et errore mortifero uenenati, quia si per coitum masculorum et feminarum ligatur pars Dei, quam se manducando soluere et purgare profitentur, cogit eos huius tam nefandi erroris necessitas, ut non solum de pane et oleribus et pomis, que sola uidentur in manifesto accipere, sed inde etiam soluant et purgent partem Dei, unde per concubitum potest, si femine utero concepta fuerit, colligari. Hoc se facere quidam confessi esse in publico iudicio perhibentur, non tantum in Paphlagonia, sed etiam in Gallia, sicut a quodam Rome christiano catholico audiui: et cum interrogarentur, cuius auctoritate scripture ista facerent, hoc de Thesauro suo prodidisse, quod paulo ante commemoraui. Isti autem cum hoc eis obiicitur, solent respondere, nescio quem inimicum suum de numero suo, hoc est, Electorum suorum desciuisse, et schisma fecisse, atque huiusmodi spurcissimam heresim condidisse. Unde manifestum est, quia hoc etiam si isti non faciunt, de ipsorum libris hoc faciunt quicumque faciunt. Abiiciant ergo libros, si crimen exhorrent, quod committere coguntur, si libros tenent; aut si  non committunt, mundius uiuere contra suos libros conantur. Sed quid agunt, cum eis dicitur, Aut purgate lumen, de quibus potueritis seminibus, ut nec illud recusetis, quod uos non facere asseritis; aut Manicheum anathemate, qui cum dicit in omnibus seminibus esse partem Dei, et concumbendo ligari; quidquid autem luminis, hoc est, eiusdem partis Dei ad escas Electorum peruenerit, manducando purgari: quid uobis suadeat uidetis, et eum adhuc anathemare dubitatis? Quid agunt, inquam, cum hoc eis dicitur? Ad quas tergiuersationes se conuertunt, cum aut tam nefaria doctrina sit anathemanda, aut tam nefaria turpitudo facienda, in cuius comparatione iam illa omnia mala que intolerabilia paulo ante commemorabam, eos de natura Dei dicere, quod necessitate oppressa sit ut bellum gereret, quod aut sempiterna ignorantia secura erat, aut sempiterno dolore et timore sollicita, quando sibi ueniret corruptio commixtionis et uinculum eterne damnationis, quod denique gesto bello sic fuerit captiuata, oppressa, polluta, quod post falsam uictoriam sic futura sit in horribili globo in eternum confixa et ab originis sue felicitate separata, tolerabilia uideantur, cum per se ipsa, si considerentur, sustineri non possint?



CAPUT XLuIII.

Orat Augustinus pro Manicheorum resipiscentia. O magna patientia tua, Domine misericors et miserator, longanimis et multum misericors, et uerax ; qui facis oriri solem tuum super bonos et malos, pluis super iustos et iniustos ; qui non uis mortem peccatoris, quantum ut reuertatur et uiuat ;  qui partibus corripiens, das locum [1 1Kb] penitentie, ut relicta malitia credant in te, Domine ; qui patientia tua ad penitentiam adducis, quamuis multi secundum duritiam cordis sui et cor impenitens thesaurizent sibi iram in die ire et reuelationis iusti iudicii tui, qui reddis unicuique secundum opera sua ; qui in qua die conuersus fuerit homo a nequitia sua ad misericordiam et ueritatem tuam, omnes iniquitates eius obliuisceris : presta nobis, dona nobis, ut per nostrum ministerium, quo exsecrabilem et nimis horribilem hunc errorem redargui uoluisti, sicut iam multi liberati sunt, et alii liberentur, et siue per sacramentum sancti Baptismi tui, siue per sacrificium contribulati spiritus et cordis contriti et humiliati , in dolore penitentie, remissionem peccatorum et blasphemiarum suarum, quibus per ignorantiam te offenderunt, accipere mereantur. Tantum enim ualet prepollens misericordia et potestas tua et ueritas Baptismi tui, clauesque regni celorum in sancta Ecclesia tua, ut nec de illis desperandum sit, quamdiu in hac terra per tuam patientiam uiuunt, qui etiam scientes quantum malum sit talia de te sentire uel dicere, propter aliquam temporalis et terrene commoditatis consuetudinem uel adeptionem in illa maligna professione detinentur, si ad tuam ineffabilem bonitatem saltem increpati tuis correptionibus fugiant, et omnibus carnalis uite illecebris celestem uitam eternamque preponant [2 1Kb] .



[CONTRA SECUNDINUM MANICHAEUM.]





SECUNDINI MANICHAEI EPISTOLA AD AUGUSTINUM. [1Kb] [1Kb] [1Kb] 

Manichei doctrinam commendat tueturque cum Catholice fidei reprehensione, indigne ferens quod eam scriptis oppugnet Augustinus, quem a Manicheo timore quodam et honoris cupiditate defecisse insimulat, atque ut ad illius sectam tandem redeat, exhortatur.

 1. Habeo [1 1Kb] et ago gratias ineffabili ac sacratissime Maiestati, eiusque primogenito omnium luminum regi Iesu Christo, habeo gratias et supplex sancto refero Spiritui, quod dederint prebuerintque occasionem, qua ego securus salutarem tuam egregiam Sanctitatem, domine merito laudabilis et unice percolende.  Nec mirum: sunt enim ad omnia bona prestanda et ad omnia mala arcenda satis aptissimi, quique tuam beneuolentiam suis defendant propugnaculis, eripiantque ab illo malo, non quod nichil est, aut quod factione passioneque mortalium gignitur, sed quod paratum est ut ueniat. ue autem illi qui se eidem prebuerit  occasionem. Nam dignus es, qui ab iisdem talia munera consequaris, iidemque ueritatis tue nutritores efficiantur, uere lucerna, quam in cordis tui candelabro dextera posuit ueritatis, ne furis aduentu thesauri tui dilapidetur patrimonium: iubeantque sine lapsu illam manere domum, quam tu non super erroris arenam, sed super scientie lapidem collocasti: illumque a nobis repellant atrocem spiritum, qui hominibus timorem immittit et perfidiam; ut animas auertat ab angusto tramite Saluatoris: cuius omnis impetus per illos principes funditur, contra quos se Apostolus in Ephesiorum Epistola certamen subiise fatetur. Dicit enim se non contra carnem et sanguinem habere certamen, sed aduersus principes et potestates, aduersus spiritualia nequitie, que sunt in celestibus . Et reuera; quis enim contra arma habeat, nisi contra armatum, aduersus illum qui mouetur? Ut enim hominum corpora arma peccati sunt, ita salutaria precepta arma iustitie . Hoc Paulus, hoc ipse testatur Manicheus.

2. Non ergo armorum pugna est, sed spirituum, qui iisdem utuntur [1 1Kb] . Pugnant autem animarum gratia. Horum in medio posita est anima, cui a principio natura sua dedit uictoriam. Hec si una cum spiritu uirtutum fecerit [2 1Kb] , habebit cum eo uitam perpetuam, illudque possidebit regnum, ad quod Dominus noster inuitat: si uero ab spiritu uitiorum incipiat trahi, et consentiat, ac post consensum penitudinem gerat, habebit harum sordium indulgentie fontem. Carnis enim commixtione ducitur, non propria uoluntate. At si cum se ipsam cognouerit, consentiat malo, et non se armet contra inimicum, uoluntate sua peccauit. Quam si iterum pudeat errasse, paratum inueniet misericordiarum auctorem. Non enim punitur quia peccauit, sed quia de peccato non doluit. At si cum eodem peccato sine uenia recedat, tunc excludetur, tunc uirgini stulte comparabitur, tunc heres erit sinistre manus, tunc a Domino pelletur ex conuiuio nuptiarum, nigrarum causa uestium, ubi fletus erit et stridor dentium, ibitque cum diabolo ad ignem originis ipsius; quem tua mira prudentia aut ex archangelo factum memorat, aut nichil esse fatetur. Cur ergo regnabunt iusti? Cur Apostoli et martyres coronabuntur? Totum propterea, quia uicerunt nichil? O quantum frustratur uincentis potentia, cum aduersarius nullius uirtutis esse predicatur! Muta, queso, sententiam, depone Punice gentis perfidiam, et recessionem tuam ad ueritatem, que per timorem facta est, conuerte: noli his mendaciis te excusare [3 1Kb] .

3. Legit enim aliquanta exile meum et qualecumque Romani hominis ingenium [4 1Kb] , reuerende tue Dignationis  scripta, in quibus sic irasceris ueritati, ut philosophie Hortensius. Hec itaque cum suspenso animo agilique oculo iterum iterumque repetissem, summum inueni ubique oratorem et deum pene totius eloquentie: nusquam uero comperi christianum: et armatum quidem contra omnia, affirmantem uero nichil: cum te magis scientia peritum debueris ostendere, non sermone. Illud uero tacere non possum tue patientissime Sanctitati: uisus enim mihi es, et pro certo sic est, et nunquam fuisse Manicheum, nec eius te potuisse arcana incognita secreti cognoscere, atque sub Manichei nomine persequi te Hannibalem [1 1Kb] atque Mithridatem. Ego namque fateor non tali diligentia nec tanta industria Aniciane domus micare marmora, quanta tua scripta perlucent eloquentia. Hanc si uoluisses ueritati concordare, magnum utique nobis exstitisset ornamentum. Noli, rogo, contra tuam uenire naturam, noli esse erroris lancea, qua latus percutitur Saluatoris. uides enim illum et in omni mundo et in omni anima esse crucifixum, que anima nunquam habuit succensendi naturam [2 1Kb] . Et tu igitur qui ex ipsa es, dimitte, queso, iam uanas incusationes, superfluas relinque controuersias. Tanto tempore cum parente tuo in medio tenebrarum constitutus, nunquam subsannasti: in medium solis ac lune inuentus es accusator. Quis igitur tibi patronus erit ante iustum tribunal Iudicis, cum et de sermone et de opere ceperis te teste conuinci? Persa quem incusasti, non aderit. Hoc excepto, quis te flentem consolabitur? Quis Punicum saluabit? An emendatum in Euangelio est, quod spatiosa uia non deducat in interitum ? An falsum in Paulo est, quod operum singuli suorum non erunt reddituri rationem ? O utinam a Manicheo recedens, Academiam petisses, aut Romanorum bella, qui omnia superarunt, interpretatus fuisses: quam magna ibi, quam egregia comperisses, et non, castus homo utique totius pudicitie et paupertatis, isses ad Iudeorum gentes barbaras moribus: cum preceptis inseris fabulas [3 1Kb] , et adducis uxorem fornicariam; et, facies filios fornicarie; et, fornicando fornicabitur terra a Domino ; et, Non lauabis manus post coitum coniugis; et, Mitte manus super femur meum ; et, Macta et manduca ; et, Crescite et multiplicamini . An tibi leones in lacu placuerunt , quia cauee non erant? An tibi sterilitas Sare doluit, cuius pudoris distractor maritus sororem fingens exstiterat ? Sed forte post Daretis et Entelli certamen , Iacob et ipsius pammachiam exspectare uolueras ? An numerum Amorrheorum , an pancarpum in arca Ne conspicere disposueras  ? Noui ego te hec semper odio habuisse, noui ego te semper magna amauisse, que terras desererent, que celos peterent, que corpora mortificarent, que animas uiuificarent. Quis igitur ille est qui te repente mutauit?

4. Quanquam hec tue Sanctitati dicere nimis absurdum sit. Ipse enim non ignoras quam pessimus sit, quamque malignus, quique etiam tanta calliditate aduersus fideles et summos uiros militat, ut et Petrum cegerit sub una nocte tertio Dominum negare, et eidem resurgenti Thomam non permiserit credere: que tamen uulnera curata sunt indulgentie medicina. Illud uero quam audacter molitus sit, ut Domino optimum semen seminanti, ille zizania miscuerit, et tanto pastori Iscariotem rapuerit; et ut ad ultimum crucis supplicium ueniretur, in perniciem ipsius Scribas Phariseosque accenderit, ut Barrabam dimitti clamarent, et Iesum crucifigi. Euasimus igitur, quia spiritualem secuti sumus Saluatorem. Nam illius tantum erupit audacia, ut si noster Dominus carnalis foret, omnis nostra fuisset spes amputata. Et tamen ne ipso quidem crucis opprobrio potuit satiari: quinimo insaniens, hinc cegit spinis coronari, illinc aceto potari; hinc militum lancea percuti, illinc sinistri latronis ore blasphemari . At postea tantum eius creuit iniquitas, ut et ipso et Apostolis eius illuc ascendentibus diuersas componeret questiones, sub eorum, quod peius est, nomine superstitiosis omnibus, id est, catholici uocabuli diuidens dignitatem. Omitto namque quatenus unumquemque discipulorum aduersus magistros armauerit, quatenus Hymeneum [1 1Kb] , quatenus Alexandrum deceperit , que apud Antiochiam, que apud Smyrnam, que apud Iconium commiserit: illa nunc addo que presens actitat multitudo, a qua tantum uirtus procul est, quantum populo clausa est. Nec enim uirtus est ad quam turba peruenit, et turba quam maxime feminarum. Sed uereor clandestina eorum publicare, ne ab aliis ordita crimina geminentur. Quanquam sapientum est utrumque ferre, utrumque ridere; et ad illud tantum niti, quod beatitudinem conciliat, quod parturit uitam.

5. Et tamen iterum atque iterum supplex deprecor, oro etiam atque etiam obsecro, primum quidem ueniam largiri digneris, si quo sermone fuerit tuum titillatum aureum pectus: ardore enim hoc nimio feci, quia nolo te a nostro grege diuelli, a quo etiam ego ipse aberrans pene perieram, nisi cito me de iniqua communionis tulissem natura. Deinde, ut concilies te illi, que in te nichil deliquit: redeas ad illam, que tibi et in dierum culpam [2 1Kb] , non erit succensura. Nec enim septies tantum nouit ignoscere: quinimo habet et ligandi et soluendi potestatem. Noli te fingere palpare, qui dudum uidisti: noli uelle discere, qui potes docere. Dimitte hominum gloriam, si uis Christo  placere. Temporibus nostris renoua Paulum, qui cum legis Iudaice doctor esset, consecutus a Domino apostolatus gratiam, que putabat commoda, contempsit ut stercora, ut Christum lucrifaceret . Subueni anime tue tam lucide: quia ignoras quali sit fur hora uenturus. Noli ornare mortuos: quia uiuorum es ornamentum. Noli comes esse lati itineris, quia Amorrheum exspectat: sed ad arctam festina uiam, ut consequaris uitam eternam. Desine, queso, utero claudere Christum, ne ipse rursum utero concludaris. Desine duas naturas facere unam; quia appropinquat Domini iudicium. ue qui accipient, qui quod dulce est, in amaritudinem transferunt.

6. Sed si dubitas de principio, si ambigis de pugne exordio, poterit diurno tractatu pacificoque colloquio reddi ratio. Illud tamen notum facio tue sagacissime bonitati, quia sunt quedam res que exponi sic non possunt ut intelligantur: excedit enim diuina ratio mortalium pectora: utputa hoc ipsum, quomodo sint due nature, aut quare pugnauerit qui nichil poterat pati; necnon etiam de seculo nouo, quod idem memorat, quia precisis [1 1Kb] maxime illius terre motibus hoc edificetur. Quis autem admittat inter diuina precidi, scilicet nisi figuram facias interpretantis ad auditorem [2 1Kb] , quia ab hoc uerba preciduntur, et in illo componuntur? Et quamuis tractator multa dixerit, que teneat apud se auditor, tamen a tractatore non recesserunt: nisi taliter et de illo sentias seculo, et id  quod dicitur stultum satis et ineptum. Ita quoque et de pugna, quod nisi primo coniicias, quia Deus totus iustitia est, ultimum autem facinus est inuadere aliena: ad hoc uero cum uenerit contraria natura, ille quidem nichil poterat pati, quia prescius erat, uisus fuisset facinori consensisse nisi pugnasset: et ideo magnam opposuit uenienti uirtutem, uti iustitia ipsius nulla pollueretur sacrilegii consensione. Ita enim ab eo iustus [3 1Kb] finitus est, ut nec ipse peccet aliquando, nec aliquando consentiat peccatori. Illud etiam quia Deus in suo regno potens erat in natura, ut omnipotens et iudex. Hec siquidem ita dicta sunt, non ut ille factus est, sed ut assequi ego non ualui  : adhuc non satis faciunt perfidie, nec cecis sol exortus est, nec surdis uox audita est, nec dapes mortuis preparate. Quod autem loca naturis assignari non possunt, hoc est quod conditio humana inenarrabile uocat atque ineffabile. Saluator autem cui totum facile est, duo hec dextrum uocat ac leuum, intus ac foris, uenite ac Recedite . Tu autem conuersum facis  et pedem ponis, ut est, Orbis, uita, salus, lumen, lex, ordo, potestas: si uocalem dicis et mutam, longam uocas breuem, que nature hec non  sonant, duo pro certo significant, et ab inuicem separata.

7. Sed tue admirande sublimique prudentie cum talia a me exponuntur, tale est quale si Iordanis Oceano aquam commodet, aut soli lucerna lucem, aut populus episcopo sanctitatem. Quam ob rem ferre oportet quidquid hec epistola continet. Nam et ego nisi tuam diuinam nossem patientiam, que facile  cuique condonat, nunquam taliter scripsissem: quamuis cernas eximios me sensus summatim tetigisse, plurimumque cauisse, ne tibi multus uiderer. Quocirca hec fidem penes tuam repererint Sanctitatem, qualiterque saluemur; alioquin millia uoluminum exinde poteris generare, domine merito laudabilis et unice percolende. uale.





S. AURELII AUGUSTINI HIPPONENSIS EPISCOPI CONTRA SECUNDINUM MANICHAEUM Liber unus  . 

Docet Augustinus quare Manichei sectam reliquerit, eamque ex Secundini ipsius epistola prolatis argumentis refellit.



CAPUT PRIMUM.

Tua in me beneuolentia [1 1Kb] que apparet litteris tuis, grata mihi est: sed quam te redamari a me oportet amantem me, tam tristis sum quod tenaciter inhesisti suspicionibus falsis, partim aduersus me, partim aduersus ipsam que mutari non potest ueritatem. Sed quod de animo meo non uerum sentis, facile contemno: hoc enim sentis quod etsi in me non agnosco, fieri tamen potest ut sit in homine. Ergo etiamsi erras in me, non tamen ita erras, ut me de hominum numero eximat tua opinio: quia id de me credis quod fieri potest in animo humano, etiamsi non sit factum in animo meo. Non igitur opus est ut tibi hanc suspicionem magnopere coner auferre. Non enim spes tua pendet ex me, aut bonus esse non poteris nisi ego fuero. Senti de Augustino quidquid libet: sola me in oculis Dei conscientia non accuset. Quod enim ait Apostolus, Mihi minimum est, ut a uobis iudicer, aut ab humano die . Ego autem uicem tibi non rependam, ut de tua mente aliquid existimare in malam partem audeam, quod intueri non ualeo. Nec dico quod me subdole lacerare uolueris: sed tantum de te opinor, quantum de te indicas uerbis. Quamobrem etsi non bona de me suspicatus sis, quod carnali timore alicuius incommoditatis, que de uestra societate mihi accidere poterat, heresim Manicheorum reliquerim, uel cupiditate honoris quem in Catholica adeptus sum: tamen non de te uicissim male sentiens, credo esse beneuolam suspicionem tuam; et hoc non criminandi causa, sed corrigendi studio scripsisse te existimo. Si autem mihi accommodares credendi beneuolentiam, quoniam latebras animi  mei arguis, quas utique promere ad oculos tuos et demonstrare non possum, facile de ipso mutares sententiam, et nolles amplius temere affirmare quod nescis.



CAPUT II.

Ego enim fateor, timore Manicheos deserui, sed timore illorum uerborum que per apostolum Paulum prolata sunt: Spiritus, inquit, manifeste dicit, quia in nouissimis temporibus recedent quidam a fide, attendentes spiritibus seductoribus et doctrinis demoniorum in hypocrisi mendaciloquorum, cauteriatam habentes conscientiam suam, prohibentes nubere, abstinentes a cibis quos Deus creauit ad percipiendum cum gratiarum actione fidelibus, et iis qui cognouerunt ueritatem. Omnis enim creatura Dei bona est, et nichil abiiciendum quod cum gratiarum actione percipitur . Quibus uerbis etsi alios fortasse hereticos, tamen maxime Manicheos breuiter aperteque descripsit. Hoc ergo timore, cum in puerili ingenio saperem [1 1Kb] , me ab illa societate diuulsi: amore quoque honoris arsisse me fateor, ut inde discederem; sed illius honoris de quo idem dicit apostolus, Gloria autem, et honor, et pax omni operanti bonum . Quis autem operari bonum conabitur, qui non in uoluntate mutabili, sed in natura incommutabili malum esse putauerit? Unde et ipse Dominus, eis qui bona se loqui arbitrabantur cum essent mali: Aut facite, inquit, arborem bonam et fructum eius bonum, aut facite arborem malam et fructum eius malum . Malis uero iam mutatis in bonum Apostolus ait: Fuistis enim aliquando tenebre, nunc autem lux in Domino . Sed si non uis mihi de animo meo credere, existima ut libet; tantum de ipsa ueritate  caue quid sentias. Tentatio te non apprehendat nisi humana . Humanus enim error est, ut id factum esse in animo meo credas, quod fieri potuit, etiam si non est factum: cum uero sacrilegam, et non solum falsissimam, sed etiam fallacissimam fabulam Persicam, non de quolibet homine, sed de summo Deo, mendaciis contaminatissimis contextam atque confictam putas esse ueritatem; non est hoc modo pretereundum, neque tanta mors anime contemnenda. Est enim quod tecum agi possit: quia non sicut de animo meo [1 1Kb] nichil amplius possum dicere, nisi ut credas mihi, quod si nolueris, non inuenio quid faciam: ita etiam cum de ipsa luce animorum, quam rationales mentes quanto puriores, tanto tranquillius intuentur, falsum aliquid existimas, non tibi potest, si patienter audias, demonstrari quam sit remotissimum a ueritate quod sentis. Sicut enim sensum oculi tui sentire non possum, nec tu mei, sed tantummodo nobis de hac re credere uel non credere possumus; illam uero speciem que utriusque nostrum oculis uisibilis subiacet, inuicem nobis ualemus ostendere: sic de affectionibus animorum nostrorum quas proprias habemus, credamus nobis, si placet; si autem non placet, non credamus: rationem autem ueritatis, que nec mea nec tua est, sed utrique nostrum ad contemplandum proposita, sine peruicacie caligine, serenatis mentibus pariter attendamus.



CAPUT III.

Nec alia documenta tibi proferam, quibus Manichei error apparet, quam ex epistola tua. Scribis habere te et agere gratias ineffabili ac sacratisime Maiestati, eiusque primogenito omnium luminum regi, Iesu Christo. Dic mihi quorum luminum sit rex iehsu Christus? Eorumne que fecit, an eorum que genuit? Nos enim dicimus Deum Patrem genuisse Filium equalem sibi, creasse autem per eum, hoc est, condidisse ac fecisse creaturam inferiorem, que utique non est quod est ille qui fecit et per quem fecit. Itaque quoniam per eum fecit secula, recte ab Apostolo dictus est Rex seculorum , tanquam superior inferiorum, et regendi potens, regens ea que regimine indigeant. Tu autem cum Iesum Christum regem luminum appellas; si genuit ea, cur non sunt equalia generanti? Si autem dicis equalia, quomodo rex eorum est, cum regem necesse sit regere, nec ullo pacto fieri possit ut sint ea que reguntur ei a quo reguntur equalia [2 1Kb] ? quod si non genuit, sed fecit hec lumina, quero unde fecerit? Si de se ipso propagauit, cur ergo inferiora sunt? cur degenerauerunt [3 1Kb] ? Si autem non de se ipso, dic unde? An forte nec fecit nec genuit lumina quibus regnat? Habent ergo originem propriam atque naturam, sed profecto inualidiorem, ut a potentiore uicino uel patiantur se regi uel cupiant. Nonne cognoscis, si ita est, excepta gente tenebrarum iam duas esse naturas, alteram alterius egere auxilio, sed neutram ex alterius pendere principio? Hanc profecto  opinionem tu repudiabis, quoniam Manicheo maxime aduersa est, qui non duas naturas, regem luminum et lumina que reguntur, sed duas naturas, regnum luminum et regnum tenebrarum persuadere conatur. Refugies igitur ad id, ut genita dicas hec lumina: ubi cum quesiero cur infirmiora sint, contendere fortasse tentabis equalia. Sed cum retulero, Que causa est ut regantur? negabis regi. Hinc respondebo, Cur habent regem? Ubi non uideo quid restet ingenuitati tue, nisi ut te peniteat tale ostium posuisse in epistola tua, per quod tu ipse exire non possis. Sed etiam cum te penituerit, et dixeris non ideo Manicheum uictum putari oportere, quod tu aliquid in litteris tuis incautius posuisti; innumerabilibus locis de libris Manichei recitabo, Regnum lucis ab eo uocari quod regno tenebrarum naturaliter constituit esse contrarium; nec regnum, sed regna: quandoquidem in ipsa epistola ruinosi Fundamenti cum de Deo Patre loqueretur, Nullo, inquit, in regnis eius aut indigente, aut infirmo constituto. Ubi autem regna sunt, quis tam cecus est qui non intelligat, equales reges iis quibus regnant omnino esse non posse? Quid igitur tam uicinum, si uelis aduertere, et tam conueniens honestati pectoris tui, quam ut te non peniteat illud in epistola posuisse? Est enim uerissime iehsu Christus rex luminum, nullo modo sibi equalium, sed subiectorum, et eorum rector beatorum. Peniteat autem te potius fuisse Manicheum, cuius omnes deceptorias machinationes ueridica frons epistole tue uno ictu arietante subuerterit. Quia enim Christus luminum rex est, nec de se ipso genuit inferiora quibus rex esset; nec ea uicina sibi quibus regnaret assumpsit, que nec genuerit ipse nec fecerit, ne sint duo genera boni, quorum neutrum sit ex altero; sed nec unum indigens altero, quod a tramite ueritatis alienum est: restat ut ea lumina quibus regnat, que utique bona sunt, quia inferiora sunt, non genuerit; quia propria sunt, non usurpauerit; sed fecerit et condiderit Deus.



CAPUT Iu.

Si uolueris querere unde fecerit, et imaginari ceperis adiutorium materie quam ipse non fecit, ut ibi non uideatur omnipotens facere quod uellet, nisi eum aliqua res, quam non fecerat, adiuuaret, rursus inexplicabiles caligines erroris patieris. Sed dicta prophetica sobrio captu intelligentie sublimi atque ineffabili maiestati aptissime adiungente, Ipse dixit [1 1Kb] , et facta sunt; ipse mandauit, et creata sunt : ita uidebis quomodo dicatur in catholica fide, quod Deus de nichilo fecerit omnia bona ualde . Si enim de aliquo fecit, utique aut de se ipso, aut non de se ipso: sed si de se ipso; non ergo fecit, sed genuit: cur igitur inferiora genuit? Nam eorum nisi inferiora essent, rex esse non posset. Si non de se ipso; non utique de aliquo quod ipse non fecit: alioquin de alieno fecit, et erat iam bonum quod ipse non fecerat, unde sibi regnum statueret. Quod si ita est, incipit non esse bonorum  operum creator; quia erat bonum quod ipse non creauerat: non enim de malo alieno lumina quibus regnaret efficeret. Relinquitur itaque, ut si de re aliqua fecit, de illa fecerit quam ipse iam fecerat.



CAPUT u.

Ita fit ut primas origines condendarum rerum de nichilo Deum fecisse fateamur: nisi quia forte ineffabilis ac sacratissime maiestatis primogenitum Iesum Christum esse dixisti, non secundum susceptionem hominis, in qua per adoptionem uocatos, sicut Apostolus dicit, et sicut catholica credit fides, fratres [1 1Kb] habere dignatus est quibus esset primogenitus ; sed potius secundum ipsam diuinitatis excellentiam uis eum primogenitum intelligi, ut illa lumina in quibus regnat fratres eius sint; non facti a Patre per ipsum, sed geniti a Patre post ipsum; ut sint ipsi postgeniti, ille primogenitus, omnes tamen de propria Patris eademque substantia. Quod si ita credis, primum contradicis Euangelio, ubi etiam unigenitus dictus est: Et uidimus, inquit, gloriam eius tanquam unigeniti a Patre: quando [2 1Kb] nullo modo uerum diceretur, si sempiterna quoque uirtus eius ac diuinitas, qua consubstantialis est Patri et est ante omnem creaturam, ex eadem substantia fratres haberet. Itaque cum et unigenitum et primogenitum eum diuina testentur eloquia; unigenitum, quia sine fratribus; primogenitum, quia cum fratribus: non inuenies quomodo utrumque de illo secundum eamdem naturam diuinitatis intelligas. Fides uero catholica que inter Creatorem creaturamque distinguit, nullam patitur in his duobus nominibus intelligendi difficultatem, unigenitum eum accipiens secundum id quod scriptum est, In principio erat uerbum, et uerbum erat apud Deum, et Deus erat uerbum : primogenitum autem uniuerse creature, secundum id quod Apostolus ait, Ut sit ipse primogenitus in multis fratribus ; quos ei Pater ad fraternam societatem, non equalitate substantie, sed adoptione gratie generauit. Lege itaque Scripturas, nusquam inuenies de Christo dictum, quod adoptione sit Filius Dei. De nobis autem sepissime legitur: Accepistis spiritum adoptionis filiorum; adoptionem exspectantes, redemptionem corporis nostri ; Ut adoptionem filiorum recipiamus ; Predestinauit nos in adoptionem filiorum ; Gens sancta, populus in adoptionem [3 1Kb] ; uocauit uos per Euangelium nostrum in adoptionem glorie Domini nostri Iesu Christi ; et si qua talia recordanti uel legenti occurrerint. Aliud est enim per Patris excellentiam esse unicum Filium Dei, aliud per misericordem gratiam accipere potestatem filios Dei fieri credentes in eum. Dedit eis, inquit, potestatem filios Dei fieri.  Non ergo erant natura, cum potestatem ut fierent acceperunt credendo in ipsum, cui unico non pepercit, sed pro nobis omnibus tradidit eum ; ut apud se unigenitum, ad nos primogenitum faceret. Ex illo igitur quod unigenitus est, non ex carne, non ex sanguine, non ex uoluntate uiri, neque ex uoluntate carnis, sed ex Deo natus est: ex illo autem quod primogenitus in Ecclesia fratribus factus est, uerbum caro factum est, et habitauit in nobis . Nos quoque in quantum naturaliter filii ire fuimus , hoc est uindicte filii, uinculo mortalitatis obstricti, quamuis illo creante atque instituente, qui procul dubio a summis usque ad ima, omnia in mensura et numero et pondere disponit et format , tamen ex carne et sanguine et ex uoluntate carnis nati sumus: in quantum autem accepimus potestatem filii Dei fieri, nec nos ex carne et sanguine, aut ex uoluntate uiri, aut ex uoluntate carnis, sed ex Deo, non quidem cequante natura, sed adoptante gratia nascimur.



CAPUT uI.

Deinde si iam concederem non esse unicum Patri Iesum Christum, secundum eiusdem substantie diuinitatem, sed habere fratres post se natos quibus esset primogenitus, quomodo rex eorum esse posset? Queso te, an auderes dicere eo fortiorem natum esse, quo priorem? Puderet certe ita sentire. Non autem ita sentis: quid igitur sentis? Leni animum tuum, et placabilem te redde considerande sine pertinacia ueritati. Hoc enim etiam abs te requiram, quomodo intelligas primogenitum Iesum Christum in illa diuina atque optima eternaque substantia: utrum tempore primus est genitus, ut posteriores natos [1 1Kb] in illo regno intelligamus quibus est primogenitus; neque possimus dicere quot horis uel diebus, mensibusque aut annis maior sit, qui ortus est prior; sed tamen aliquo interuallo atque spatio temporali has generationes discretas esse cogitemus: an uero non tempore, sed ipsa excellentia sublimioris utique maiestatis, qua etiam rex esse fratribus luminibus meruit, primogenitum accipiamus, tanquam in aliquo genitum principatu. Si responderis eum tempore fratribus priorem esse atque maiorem, ut iam ex hoc ei regnum in fratres delatum [2 1Kb] esse contendas, quod eos nascendo precesserit, et aliquando ipse fuerit cum illi nondum essent; quid dicis, frater? Itane precipitabis cor tuum in hoc impietatis abruptum, ut existimes in illam diuinam summamque naturam mutabilitatem temporis cadere, et credas ibi aliquid existere, quod ante non fuerit? An quia oportebat inde aduersus tenebrarum gentem lumina progredi, progressiones ipsas generationes uocas, quas temporaliter factas putas, ut temporaliter pugnaretur? Non ergo poterat unum lumen sufficere, quod totum illud bellicum negotium diuina uirtute perageret. Aut si multis opus erat,  hocne in spiritualibus sentiendum est [1 1Kb] , ut angustum arbitremur aditum fuisse, qua simul exire non possent, ut ex eo quod unus e fratribus prior exisset, et primogenitus dici et rex fieri ceteris mereretur? Nolo minutatim singula persequi, ne ingenio tuo ualenti ex paucis cuncta conspicere, nimis onerosus sim. Erige igitur aciem mentis, nebulas contentionis absterge. uideo profecto neque secundum loca, neque secundum tempora, motus, progressus, exortus, occasus, ullasue conuersiones [2 1Kb] fieri posse, nisi in creatura mutabili: que tamen nisi esset ex artifice et conditore Deo, non dixisset Apostolus, Et coluerunt, et seruierunt creature potius quam Creatori, qui est benedictus in secula .



CAPUT uII.

In hac enim sententia maxime duo sunt necessaria, que mecum intuearis peto: unum, quia si creatura aliena esset a Deo, non eius creator Deus ab Apostolo diceretur: alterum, quia si unius eiusdemque substantie Creator et creatura esset, non reprehenderentur quia seruierunt creature potius quam Creatori; quoniam cuicumque seruissent, ab eadem natura atque substantia non recessissent. Quomodo enim nemo potest seruire Filio qui non seruiat et Patri, quia utriusque est una substantia: sic nemo potest seruire creature nisi seruiens Creatori, si esset utriusque una substantia. Unde si iam discernis et sapis, plurimum attenderes esse inter Creatorem et creaturam: atque oportet intelligas prolem Creatoris non esse creaturam: nam si esset, non esset inferior, sed equalis eiusdemque substantie [3 1Kb] ; ac per hoc quisquis coleret eique seruiret, simul etiam Creatori eius et Patri cultum seruitutemque preberet. Cum uero reprehenduntur ab Apostolo, et detestabiles habentur qui coluerunt et seruierunt creature potius quam Creatori, satis ostenditur illius et huius diuersas esse substantias. Sicut enim non potest uideri, hoc est, intelligi Filius, nisi in ipso intelligatur et Pater; ipse enim dicit, Qui me uidit, uidit et Patrem : sic non potest coli Filius, nisi in eo colatur et Pater. Et ideo si creatura Filius esset, non coleretur sine Creatore, neque damnarentur qui creaturam potius quam Creatorem coluerunt. Perspicis itaque iam, ut arbitror, non tibi congruere ut dicas primogenitum secretissime atque ineffabilis maiestatis, et omnium luminum regem Iesum Christum, nisi manicheus esse destiteris, ut creaturam a Creatore discernas; ut iehsu Christus et unigenitus sit secundum id quod uerbum Dei est, Deus apud Deum  pariter incommutabilis et pariter eternus, non rapinam arbitrans esse equalis Deo ; et primogenitus omnis creature, secundum id quod in ipso condita sunt omnia, in celis et in terra, uisibilia et inuisibilia. Agnoscis enim, ut  opinor, uerba Apostoli ad Colossenses .



CAPUT uIII.

Quapropter cum abs te quero, unde sit facta uniuersa creatura, quamuis in suo genere bona, Creatore tamen inferior, atque illo incommutabili permanente ipsa mutabilis; non inuenies quid respondeas, nisi de nichilo factam esse fatearis. Et ideo potest uergere ad nichilum, quando peccat illa creatura, et portio que potest peccare, non ut nichil sit, sed ut minus uigeat, minusque firma sit. Nam minus uigere et minus ualere, si omnino perducas ad ultimum, remanet nichil. Diligit ergo sponte uanitatem, cum deserta soliditate ueritatis opinabilia sequitur, id est, mutabilia. Cum autem inde meritas penas luit, subiicitur non sponte uanitati, sicut subiecta est in homine peccante. Hinc enim ait Apostolus, Omnis creatura uanitati subiecta est, non sponte : quia et in homine omnis est. Inest quippe homini et inuisibile quid secundum animum, et uisibile secundum corpus: omnis autem creatura partim est uisibilis, partim inuisibilis: nec tamen omnis in pecore, cui mens intellectualis non inest. In spem sane subiectam esse dicit, propter misericordiam liberantis per remissionem peccatorum et adoptionem gratie. Tu uero si fateri nolueris a Patre per Filium in bonitate Spiritus sancti, que Trinitas consubstantialis et eterna et incommutabilis semper manet, de nichilo factam esse creaturam, bonam quidem, sed tamen imparem Creatori atque mutabilem; cogeris utique sacrilegia dicere, ut aliquid Deus de se ipso genuerit quod non sit equale gignenti, et possit subiici uanitati. Aut si equale dixeris, erit utrumque mutabile. Que maior impietas, quam ista credere ac dicere et malle peruersa opinione Deum in deterius, quam correcta ratione se ipsum in melius commutare? Si autem timueris dicere mutabilem Deum, quia reuera magna est et apertissima impietas; dixeris etiam creaturam esse incommutabilem, ut eam parem facias Creatori, et unius eiusdemque substantie: rursus tibi tua epistola respondebit. Unde enim est anima illa, quam ponis in medio spirituum, cui a principio dicis naturam suam dedisse uictoriam; eique legem conditionemque proponis, quia si una cum spiritu uirtutum fecerit, habebit cum eo uitam perpetuam, illudque possidebit regnum ad quod Dominus noster inuitat; si uero ab spiritu uitiorum incipiat trahi, ac post consensum penitudinem gerat, habebit harum sordium indulgentie fontem. His certe uerbis ex epistola tua recognitis, simul etiam recognoscis, mutabilem te anime constituisse naturam. Aliquando enim consentire spiritui uitiorum, ac rursus penitudinem gerere, quid est aliud quam nunc in melius, nunc in deterius commutari? Et hoc te manifestissima ueritas compulit dicere. Ipsa enim anima tua, si dissimulare uelles [1 1Kb] , urgeret te attendere mutabilitatem suam, et toties ex quo natus es, per uarias uoluntates, doctrinas obliuiones, consensionesque  mutata, testis sibi fieret, ac nulla extrinsecus documenta queritaret.



CAPUT IX.

Nisi forte hoc te adiuuari putas, ut dicas incommutabilem esse animam, quia subiunxisti dicens: Non enim propria uoluntate peccauit, sed alterius ductu; carnis enim commixtione ducitur, non propria uoluntate. In qua sententia forte hoc uis intelligi, ut scilicet anima in natura propria ait incommutabilis, in alterius uero nature commixtione mutabilis: quasi uero queratur cur ita sit, et non quia ita est. Iam hoc modo etiam Hectoris et Aiacis, imo uero cunctorum hominum atque animantium corpora inuulnerabilia dicerentur, si abesset ictus et casus, quibus eis uulnus possit infligi. Sed nimirum propterea solius Achillis corpus, siue petico figmento, siue aliqua occultiore ui rerum inuulnerabile dictum est [1 1Kb] , quod etiam tela cum ingruerent, non penetrabatur: et ex qua parte penetrari potuit, ex hac utique inuulnerabile non fuit. Sic anima si esset incommutabilis, ita nullius rei permixtione commutaretur, sicut corpus quod est inuulnerabile, nullius rei contactu aut impetu uulneratur. Itaque nos quia Dei uerbum incontaminabile dicimus, etiam carne mortali et uulnerabili assumpta, ut nos et mortem et quelibet incommoda corporis contemnere doceret, natum de uirgine credere non timemus: uos autem quia impia peruersitate contaminabilem Filium Dei creditis, carni eum permittere formidatis; cuius tamen substantiam anime naturam [2 1Kb] esse perhibentes, ita commixtum carni asseueratis, ut etiam in deterius commutatum non dubitetis opinari. Elige igitur quid uelis: utrum Deum commutabilem dicere uel credere, ut de commutabilis Patris substantia commutabilem prolem genitam esse pariter credas; que quanta sit impietas, profecto sentis: an incommutabilem Deum dicere, sed tamen de substantia sua prolem genuisse mutabilem; quod nichilominus uides quam impie absurdeque dicatur: an uero ita Deum incommutabilem confiteris, ut etiam quod de substantia sua genuit, equaliter non mutetur, pariterque sit summum ac prestantissimum bonum, ipsumque summe esse ad eumdem modum permansione inuiolabili obtineat; cetera uero inferiora bona, quam creaturam uocamus, non de ipso, nam essent equalia; sed tamen quia bona, ipse; quia non equalia, de nichilo fecerit: quod si credis, impius non eris, et obliuisceris Persas, et noster eris.



CAPUT X.

At enim ait Apostolus, Non est nobis colluctatio aduersus carnem et sanguinem, sed aduersus principatus et potestates , qui [3 1Kb] ad amorem proprii fastus et honoris uoluntate impia declinando, animis piis reditum inuideant. Sed hoc interest inter uestram opinionem et nostram fidem, quia uos eosdem principes ex sua propria quadam natura exortos, quam Deus nec genuerit nec  fecerit, sed habuerit eterna uicinitate contiguam, aduersus Deum belligerasse arbitramini, eique intulisse ante [1 1Kb] commixtionem boni et mali. Magnum primo necessitatis malum, quod illis substantiam suam affligendam perturbandamque, in errore commutandam atque obliuione sui penitus demergendam commiscere cogeretur, ut liberatore, correctore, emendatore, preceptore indigeret. Quod cernis quam stulte fabuloseque dicatur, quanto scelere impietatis obstringat. Nobis autem per christianam fidem persuasum est, non esse contrarium Deo qui summe est, nisi quod omnino non est: quidquid autem aliquo modo est, ab illo qui summe est habere ut quoquo modo sit, atque in suo genere bonum esse; sed alia magis esse, alia minus: atque ita omnia bona que a conditore Deo facta sunt, certis ac distributis gradibus ordinata partim locorum interuallis ac sedibus, sicut omnia corporalia; partim meritis naturalibus, sicut anima preponitur corpori; partim meritis premiorum atque penarum, sicut anima uel attollitur ad quietem, uel doloribus subditur. Ac per hoc illi principes, contra quos habere nos colluctationem dicit Apostolus, penam peccatorum suorum priores patiuntur ut noceant. Nullus enim inuidus ut alterum ledat, non sibi prior ipse tormento est. Nocent autem infirmioribus fortiores: nam nullus alterum superat, nisi quo est potentior: sed tamen ipsi infirmiores sunt principes iniqui in presenti [2 1Kb] , quam si in statu pristino atque iustitia permanerent. Interest autem unde sit quisque alio fortior; utrum corpore, ut equi hominibus; an anime natura, ut rationale irrationali; an affectione animi, ut uirtuosus iniusto [3 1Kb] ; an ordine potestatis, ut imperator milite aut prouinciali. Potestas autem a summa Dei potestate omnino dari creditur; sepe etiam deterioribus in meliores, id est, iniquis in eos qui uel iam tenent iustitiam, uel ad eam tenendam peruenire nituntur: ad hoc enim datur, ut probati per patientiam manifesti fiant , uel sibi ad spem, uel aliis ad imitationem. Scientes, inquit Apostolus, quoniam tribulatio patientiam operatur, patientia probationem, probatio spem . Ex quo genere certaminis est, cum homo fidelis aduersus principes et potestates preuaricatorum angelorum, et aduersus spiritualia nequitie colluctatur; cum illi accipiunt tentandi potestatem, ille precepta tolerandi: ex quo fit ut in re inferiore superent, in potentiore superentur: superant plerumque corpus infirmius, et mente firmiore superantur [4 1Kb] . Contra uim quippe eorum patientia pugnatur, contra insidias prudentia; ut ad perniciosam consensionem nec cogendo nos flectant, nec fallendo decipiant. Quoniam uere uirtus [5 1Kb] et sapientia Dei est, per quam facta sunt omnia; propterea  in his que facta sunt, cum superiora ad inferiora declinant, ubi est omne peccatum et omne quod dicitur malum, uis imitatur uirtutem, et fallacia sapientiam: cum uero ea que declinauerant recurrunt, et redeunt, magnanimitas uirtutem, doctrina sapientiam imitatur. Ipsum etiam Deum Patrem peccantes imitantur impia superbia, iusti pia liberalitate. Spiritum denique sanctum iniquorum cupiditas, rectorum caritas imitatur: utrique tamen ab imitatione Dei, a quo et per quem et in quo nature ipse facte sunt, recedere, sed illi uitiosa, illi laudabili. Nec mirum si quando proficientes deficientesque confligunt, imitatio deficientium a proficientium imitatione superatur: illi enim elatione precipitantur, isti humilitate consurgunt.

Si autem mouet cur mente fortiores infirmiores sint corpore; non est mirum, ut peccatorum remissione liberati, mortalitate corporis exerceantur, cuius immortalitate coronabuntur. Non enim facile supplicium deuitatur, nisi ille qui eo soluitur [1 1Kb] , meritis uicerit. Unde Apostolus: Si autem Christus in uobis, corpus quidem mortuum est propter peccatum, spiritus autem uita est propter iustitiam. Si autem Spiritus eius, qui suscitauit Iesum Christum ex mortuis, habitat in uobis; qui suscitauit Iesum Christum ex mortuis, uiuificabit et mortalia corpora uestra per inhabitantem Spiritum eius in uobis . Animus igitur mortalem propter supplicium peccati carnem gerens, si commutatus in melius, non secundum mortalem carnem uixerit; et ipsam in melius commutat, et immortale corpus habere merebitur: sed hoc in fine, quo nouissima inimica destruetur mors, cum corruptibile hoc induerit incorruptionem: non fabuloso illo globo uestro; sed ea mutatione de qua dicit, Omnes resurgemus, sed non omnes immutabimur. Cum enim expressisset dicens, Et mortui resurgent incorrupti, et nos immutabimur; tunc contexendo subiunxit, ostendens qualem diceret immutationem, et ait: Oportet enim corruptibile hoc induere incorruptionem, et mortale hoc induere immortalitatem. Questionem quippe tractabat de corpore resurgentium, quam sic posuerat: Sed dicet aliquis, Quomodo resurgent mortui? quo autem corpore uenient ? Lege itaque totum ipsum locum pia cura intentus, non pertinaci contentione turbatus, et ingenium tuum Deo adiuuante, nullo explanatore desiderato, nichil aliud quam id quod dico reperies: et tunc ad illud quod tractare institueramus animum reuoca, et uide iam, si potes, non hoc me dicere, quod iusti contra nichil pugnant, sed contra eas substantias que defecerunt non stando in ueritate.



CAPUT XI.

Deficere autem non iam nichil est, sed ad nichilum tendere. Cum enim ea que magis sunt, declinant ad ea que minus sunt, non illa in que declinant, sed illa que declinant deficiunt, et minus esse incipiunt quam erant: non quidem ut ea sint ad que declinauerunt, sed pro suo genere minus.  Non enim cum animus ad corpus declinat, corpus efficitur; sed tamen defectiuo appetitu quodam modo corporascit: ita et angelica quedam sublimitas, cum magis delectata est suo dominatu in se ipsa, ad id quod minus est inclinauit affectum, et minus esse cepit quam erat, et pro suo gradu tetendit ad nichilum. Quanto enim queque res minus est, tanto uicinior nichilo est. Cum autem isti defectus uoluntarie fiunt, recte reprehenduntur, et peccata nominantur. Cum autem sequuntur istas uoluntarias defectiones incommoda, molestie, dolores, aduersitates, que omnia contra uoluntatem patimur: recte utique peccata uel suppliciis puniuntur, uel exercitationibus diluuntur. Que si animo sereno intueri uelis, profecto desines accusare naturas, atque ipsas in crimen uocare substantias. Siquid autem de hac re copiosius explicatiusque desideras, lege tres libros nostros qui inscribuntur, De Libero Arbitrio, quos in Campania Nole poteris inuenire apud Paulinum nobilem Dei famulum.



CAPUT XII.

Nunc uero meminisse debeo, epistole me tue, quamuis multo longiore, tamen epistola respondere. Ideo quippe in aliis non tacui, ne ubique cogar eadem dicere. Sed promiseram ex litteris tuis tibi persuadere, quam falsa credideris, et quam uera sit fidei catholice assertio. Certe enim omnis inter nos discretio est, quod uos substantiam quamdam malum esse dicitis: nos uero non substantiam, sed inclinationem ab eo quod magis est, ad id quod minus est, malum esse dicimus. Audi igitur idipsum [1 1Kb] . Ponis enim in epistola, et dicis de anima, quod carnis permistione ducatur ad peccatum, non propria uoluntate: atque ibi statim, credo cum uideres, si ita est, subueniendum esse ab omnipotente Deo prorsus omni anime, nullamque omnino debere damnari, quoniam non uoluntate peccaret, quo constituto euerteretur sententia quam Manicheus de suppliciis animarum etiam de lucis parte uenientium terribiliter personat; uigilantissime subiecisti dicens, At si, cum se ipsam cognouerit, consentiat malo, et non se armet contra inimicum, uoluntate sua peccauit. Bene quidem quod aliquando confiteris fieri posse ut sua uoluntate anima peccet: sed cui tandem malo si consentiat, uoluntate sua peccat? Ei certe quod substantiam dicis esse.



CAPUT XIII.

At ego iam tria quedam uideo: tu quoque, ut opinor, mecum uides. Anima enim consentiens malo, et ipsum malum cui consentitur duo sunt, tertia est autem ipsa consensio: non enim et hanc esse animam dicis, sed anime. Horum igitur trium, ecce anima substantia est; malum etiam illud, cui anima consentiendo uoluntarie peccat, ex uestra opinatione substantia est: quero igitur quid sit ipsa consensio, utrum ipsam substantiam, an in substantia esse dicatis. Si enim substantiam esse dixeris, non iam duas substantias, sed tres opinaberis. An propterea duas, quod anime consensio, qua consentit malo, eiusdem substantie est cuius ipsa anima? Iam ergo quero, malane an bona sit ista consensio. Si bona est, non utique peccat anima, cum consentit  malo. Non solum autem ueritas clamat, sed tu quoque scribis, tunc eam uoluntate peccare. Mala est igitur ista consensio, ac per hoc etiam anime substantia; si et anime substantia est, et utrumque una substantia. uidesne quo coactus es; ut animam et illud malum, non iam unam substantiam bonam, alteram malam, sed duas malas esse perhibeas? Hic fortasse conaberis consensionem culpabilem non anime tribuere que consentit malo, sed ipsi malo cui consentit; ut hoc modo possint esse due substantie, una bona, altera mala: cum anima de parte boni esse dicitur; consensio uero eius qua consentit malo, et malum ipsum cui consentit, simul ex alia parte constituitur, et anima male substantie utrumque deputatur. Quis absurdius delirauerit? Non enim anima consentit, si non est eius consensio: ipsa autem consentit; eius est igitur. Porro si eius est consensio, et mala est ista consensio; eius est hoc malum. Nam si et hoc malum illius mali est cui anima consentit, non habebat necesse hoc malum priusquam ei consentiret anima. Quale igitur bonum est anima, cuius aduentu uel duplicatur illud malum, uel ut mitius dicamus, augetur?



CAPUT XIu.

Deinde si substantia est ista consensio, quam malam esse constat, inuenimus esse in anime potestate ut aliqua substantia mala uel sit uel non sit: quandoquidem ista consensio in anime potestate est. Nam si non est, non ergo sua uoluntate consentit. Tu autem pro hac consensione, uoluntate sua peccare dixisti. Habet ergo anima, ut dixi, in potestate, ut quedam mala substantia uel sit uel non sit. Quid est autem aliud substantia quam natura? Erit ergo aliqua natura que nec anime naturalis sit, quoniam si nolit, non erit; nec illi malo cui anima uoluntate consentit: non enim potestis dicere naturale malum esse gentis tenebrarum, quod ibi aliena uoluntate instituitur, hoc est, anime uoluntate. Cui ergo nature deputabitur ista natura, id est, ista consensio, si natura est que neque anime, neque tenebrarum genti naturalis est, nisi ut contra Manicheum disputes, non duas, sed tres esse naturas? Quia et si aliquando fuerunt due, nunc tamen iam posteaquam exorta est ista consensio, tres utique facte sunt. Quam sane tertiam, que nata est ex anima consentiente, et ex malo cui consentit, quasi utriusque filiam cogeris dicere: sed cum ex duabus naturis nata sit, quarum altera bona est, altera mala, quero cur non aliquod neutrum natum sit. Sicut enim ex equo et asino quod nascitur, nec equus nec asinus est; ita quod de bona natura et mala natum est, si et ipsa natura est, nec bona nec mala esse debebat. Tu autem consensionem malam esse confiteris: dicis enim tunc animam uoluntate sua peccare, dum consentit malo. An forte naturam bonam et naturam malam quasi duos sexus, masculinum et femininum esse arbitraris; ut quemadmodum ex masculo et femina non aliquid neutrum, sed aut masculus aut femina gignitur, sic ex bono et malo non aliquod tertium, quod nec bonum esset nec malum, sed alterum malum esse contendas natum?  Quod si ita est, ubi est illa uictrix anime natura? Itane separata [1 1Kb] est, ut non alterum bonum potius nasceretur? Deinde non uides te sexus diuersos iam dicere, non naturas? Nam si inter bonum et malum naturarum esset diuersitas, non oriretur ex utroque nisi aliquod tertium, quod nec bonum posset esse nec malum: aut certe sterilis esset ipsa commixtio, nec inde tertia substantia pareretur. Si enim ex illis animalibus que supra commemoraui, cum sibi miscentur, nichil aliud quam mulus uel mula gignitur, quod neque hoc, neque illud sit; quanto magis ita fieri oportuit in tam magna et summa diuersitate boni et mali? Aut si nulla ex eorum commixtione noua natura existeret, mala non esset, etiamsi bona esse non posset. Restat igitur ut tam incredibilia deliramenta uitare nequeamus, nisi illam consensionem, quam constat malam esse atque culpabilem, fateamur non esse substantiam, sed in aliqua substantia esse dicamus.



CAPUT Xu.

Deinde in qua substantia sit, diligentissime requiramus. Quanquam cui non manifestum sit, ut sicut suasio non fit nisi in suadente, ita consensionem non esse nisi in consentiente natura? Anima ergo cum consentit malo, ipsa substantia est [2 1Kb] , consensio uero eius non est substantia. Iam cernis, ut arbitror, in qua substantia sit; id est, in anima esse istam consensionem profecto uides, quam consensionem peccatum esse, ac per hoc malum esse non dubitas. Ex quo iam intelligis fieri posse ut in bona substantia, sicuti est anima, sit aliquod malum quod non est substantia, sicuti est ista consensio, ex quo malo appelletur etiam anima mala. Peccatrix enim utique mala est: peccat autem, cum consentit malo. Una igitur eademque res, id est, anima, in quantum substantia est, bona est; in quantum autem habet aliquid mali quod non est substantia, id est, consensionem istam, in tantum mala est. Non enim ex profectu, sed ex defectu habet hanc consensionem. Deficit quippe cum consentit malo, minusque iam esse, ac propterea minus ualere incipit, quam ualebat dum nulli consentiens in uirtute consisteret; tanto utique deterior, quanto ab eo quod summe est ad id quod minus est uergit, ut ipsa etiam minus sit. Quanto autem minus est, tanto utique fit propinquior nichilo. Quod enim minus quoque fit, eo tendit ut non sit omnino: quo quamuis non perueniat ut penitus pereundo nichil sit, manifestum est tamen quemlibet defectum exordium esse pereundi. Aperi ergo iam cordis oculos, et intuere, si potes, bonum aliquod esse quamlibet substantiam; et ideo malum esse defectum substantie, quia bonum est esse substantiam. Nec tamen omnem defectum esse culpabilem, sed solum uoluntarium, quo anima rationalis ad ea que infra illam sunt condita conditore suo deserto declinat, affectum: hoc est enim quod peccatum uocatur. Ceter autem defectus qui non sunt uoluntarii, uel penales sunt, ut peccata puniantur moderatrice summa atque  ordinatrice iustitia; uel mensuris rerum infimarum interueniunt, ut precedentia succedentibus cedant, atque ita omnis temporalis pulchritudo uicibus suis atque suo genere peragatur. Sicut enim sermo peragitur quasi morientibus atque orientibus syllabis, que per morarum certa interualla tenduntur, et spatiis suis impletis ordinata consequentium successione decedunt, donec ad finem suum tota perducatur oratio; nec in ipsis decurrentibus sonis, sed in loquentis moderatione positum est, quantum producatur corripiaturue syllaba, uel qua specie litterarum singule suorum locorum momenta custodiant; cum ars ipsa que sermonem facit, nec sonis perstrepat, nec peruoluatur [1 1Kb] uarieturque temporibus: sic ortu et occasu, decessu atque successu rerum temporalium, certis ac definitis tractibus, donec recurrat ad terminum prestitutum, temporalis pulchritudo contexitur. Que non ideo mala est, quia in spiritualibus creaturis possumus intelligere mirarique meliora: sed habet proprium in suo genere decus, atque insinuat bene uiuentibus summam Dei sapientiam, in alto secretam, supra omnes temporum metas, fabricatricem ac moderatricem suam.



CAPUT XuI.

Age, nunc attende illud quod dicebas malum, cui anima consentiendo uoluntarie peccat, utrum substantia sit aliqua, an uero nec ibi possis accusare substantiam. Quero enim, quid alliciat anime consensionem, an irruat illa cassatim, et propterea consentire dicatur, quia eius aliqua delectatione mouetur ad fruendum. Quod si ita est, non est consequens ut propterea malum dicatur, quia non recte diligitur. Si enim ostendero amari aliquid male, ubi non amati, sed amantis culpa teneatur; profecto fateberis cuiusque rei speciem non esse continuo uitiosam, quia uitiose in eam consensio cupientis illabitur. Quod quantum me adiuuet, post apparebit. Sed ut ostendam quod pollicitus sum, quid potius eligam, cum me rerum copia circumfluat? quid, inquam, potius eligam, quam id quod nos ut creaturam laudamus celestem, uos autem ut portionem ipsius Creatoris adoratis? Quid enim inter cuncta uisibilia isto sole preclarius? At si quisquam eius lucem immoderatius concupiscat, infert suis oculis [2 1Kb] bella iurgiorum, si aliquam potestatem nactus qua possit implere quod appetit, domos eorum oppositas suis fenestris apertis intuetur, quo minus [3 1Kb] sol penetralia eius celo apertiore perfundat. Numquid ergo solis est uitium, quia ille lucem istam sic dilexit, ut eam luci iustitie preponere auderet, et uolens lumen oculorum carnalium abundantius excipere in habitaculum corporis, ianuam cordis et aciem mentis contra lumen claudere equitatis? uides ergo amari posse rem bonam, amore non bono. Quapropter, cum tu malum dicas cui consentiendo anima peccat; ego bonum dico in genere suo, sed tale bonum cui animam quo est melior consentire non deceat. Cum enim sit ipsa corpore superior,  Deumque habeat se superiorem, quamuis in ordine suo natura corporis bona sit, peccat tamen anima, et peccando fit mala, si consensionem dilectionis quam superiori Deo debet, inferiori corpori adiungat.



CAPUT XuII.

Quod si dicis, non eam uocare te consensionem culpabilem, cum res illa diligitur, que non agit ut sibi consentiatur; sed tunc consentire animam, cum illum cui consentit aliquid suadet aut aliquid cogit; et propterea malum esse, quia ut aliquid mali committatur, suadet aut urget: secunda questio est, et ordine suo iam iamque etiam ipsa tractanda. Sed meminerimus hic primum peccati, de quo satis, ut arbitror, disputatum est: claruitque fieri posse ut res aliqua in suo genere bona male diligatur, et dilectore culpato [1 1Kb] ipsa non reprehendatur. Quid enim, si tali iam dilectione peccatrix anima atque uitiosa idem peccatum alteri persuadeat, nonne et illa  que persuadenti consentit, tali uitio deprauata, quali uitio deprauata illa quam sequitur? Primum ergo peccatum est, quamuis bonam creaturam Creatori in dilectione preponere: secundum autem, alterum quoque ut id faciat uel suadendo uel cogendo tentare. Nemo enim ad prauitatem uult alium perducere, qui non prior ipse deprauatus est. uoluntate autem peccant [2 1Kb] , qui alios ad peccatum perducere cupiunt, uel stulta beneuolentia, uel malitiosa inuidentia. Quis enim filios suos nisi peruerse amando monet, ut nullum lucrum turpe existiment, sed undecumque acquirant amplam pecuniam? Utique non odit eos, et tamen perniciose persuadet. Talium quippe dilectione iam ipse corruptus est, cum aurum et argentum malum non sit; quemadmodum et ille sol, de quo superius egimus; sed tamen rei bone dilector inordinatus in culpa sit. Inuidentia uero, cum alium uult quisque peccare, honorem diligit immoderata superbia, et in eo cupit excellcre, atque ceteris anteire; quem quidem uidet [3 1Kb] amplius et uerius deferri uirtutibus, ne in eo superetur, cupit alios ad iniquitatis uoraginem ex equitatis arce deponi. Hoc modo diabolus suadere aut cogere ad peccata conatur. Sed numquid ipse honor in culpa est, quia eum diabolus peruerse atque impie diligendo impius factus est? Aut ipsa eiusdem diaboli angelica substantia, quam Deus creauit, ideo mala est, quia substantia est? Sed cum eius deserens dilectionem, et ad suam nimis conuersus [4 1Kb] , ei uideri cupit equalis, superbie tumore deiectus est. Non ergo in quantum substantia est, sed quoniam substantia facta est, in quantum se ipsum amplius dilexit quam eum a quo factus est, malus est; et ideo malus, quia minus est quam esset, si id quod summe est dilexisset: defectus ergo malus est. Omnis ergo defectus ab eo quod est, tendit ut non sit: sicut  omnis profectus ab eo quod minus est, tendit ut magis sit. Honor quippe summus, qualem pietas religiosorum exhibet, utique Deo debetur. Qui ergo amat honorem, Deum imitatur. Sed humiles anime in illo se honorari uolunt; superbi, pre illo. Ad Deum autem humiles, excelsiores fiunt iniustis; contra Deum uero excelsi, humiliores fiunt iustis: ea scilicet dispensatione premiorum atque penarum, quia illi Deum amauerunt supra se, illi pro Deo amauerunt se.



CAPUT XuIII.

Iam, ut arbitror, facile est tibi intelligere ex ipsius uerbis epistole tue, quibus dixisti, animam, cum consentit malo, uoluntate peccare, nullum malum esse naturam malam, uel dilectionem nature male: sed cum omnes nature in suo genere bone sint, malum esse peccatum quod fit uoluntate anime, cum diligit pro ipso Creatore creaturam; siue suo nutu, cum sit mala; siue alterius persuasu, cum consentit malo. Et nichilominus sic quoque fit mala, consequentibus suppliciis, ut pro meritis omnia disponantur a Creatore summe bono in creatura bona; sed non summe bona, quia non eam genuit de se ipso, sed fecit ex nichilo. Tu autem constituisti duas naturas, quarum unam uis bonam esse, alteram malam; uel potius unam boni, alteram mali: nam mala natura ex bona etiam peccando fit. Fateris tamen eam naturam quam bonam esse dicis, malo consentiendo male facere, hoc est, uoluntate peccare. At ego ambas bonas esse assero, sed unam earum male facere suadendo, aliam male facere consentiendo. Sicut autem alterius consensio non est natura, sic nec huius suasio: sicut et ista si non consentiat, bona permanebit, integritatem nature sue custodiens; sic illa si non suadeat, emendatior erit. Si uero etiam peccatum quod non suadet, nec ipsa committat; pariter erunt integre, atque in suo genere laudabiles. Et si enim bis illa peccat que et committit et suadet, illa autem semel si tantummodo ad male faciendum consentiat; tamen peccatis fiunt male, non natura sunt male. Aut si propter suasionem natura ista mala est, sic et illa propter consensionem. Sed si peius tibi uidetur esse suadere quam consentire, sit ista mala, ista peior: non tamen tanta sit acceptio personarum, et non tam iniqua in iudicando gratificatio, ut cum ambe peccent, quamuis una grauius, altera leuius, una dicatur natura mali, altera boni: ac non potius aut ambe bone, sed illa melior que peccat minus; aut ambe male, sed illa peior que peccat amplius.



CAPUT XIX.

At enim unde est malum factum quod peccatum uocatur, si nulla est mali natura? Dic mihi unde sit illa consensio mala in ea natura, quam bonam esse concedis et predicas. Quidquid enim patitur, ut consentiat malo, non utique pateretur, nisi pati posset. Quero itaque unde habeat ipsum pati posse. Melior enim esset, si non haberet. Non ergo natura summi boni, qua posset esse aliquid melius. Deinde si habet in potestate uel consentire uel non consentire, non ergo uicta consentit. Quero igitur unde habeat istam consensionem malam, nulla contraria cogente natura. Si autem cogitur consentire,  ita ut non sit in eius potestate aliter facere; non ergo, ut dicebas, uoluntate peccat, quando non uoluntate consentit. Sed ego adhuc quero, unde in illa sit posse decipi, si decipitur. Antequam enim deciperetur, nisi esset in ea ut hoc pati posset, nunquam utique pateretur. Quanquam nullo modo nisi uoluntate consentit: si autem cogitur, cedere potius quam consentire dicenda est. Sed quoquolibet nomine istud appelles, quero abs te acuto et solerti uiro, et a tuo Romano ut gloriaris ingenio, unde habeat ista boni natura pati posse quod patitur, ut consentiat malo. Sicut enim in ligno, antequam frangatur, inest fragilitas, que nisi inesset, frangi omnino non posset; nec ideo non est fragile lignum, si nullus fractor accedat: sic quero in ista natura, unde sit quedam uel fragilitas uel flexibilitas, antequam ad malam consensionem uel ui frangatur, uel suasione flectatur. Aut si mali uicinitate iam fragilitas erat, sicut solent corpora uicine paludis exhalatione corrumpi; iam ergo corruptibilis erat, si potuit eam uicinitatis illius contagio pestilentiosa corrumpere. Quero igitur unde illa corruptibilitas.

Queso, attende quid loquar, et cede perspicue ueritati: non enim quero unde corruptio; respondebis enim, A corruptore; eumdemque corruptorem nescio quem principem gentis tenebrarum esse contendis, ut etiam fabulosis tegminibus inuolutum euoluere ac tenere uix possit: sed quero unde corruptibilitas, etiam antequam corruptor accederet; que nisi esset, aut nullus existeret, aut nichil noceret cuiuslibet corruptoris accessio. Cum ergo tu inueneris unde in bona natura ista corruptibilitas, antequam a natura contraria corrumpatur; aut si non uis eam dicere corrumpi, unde certe ista mutabilitas, antequam ex hostili aduersitate mutaretur: non enim non mutatur natura in deterius, que fit ex sapiente stulta, et que obliuiscitur sui; tu enim ista uerba apposuisti, dicens, Si cum se ipsam cognouerit, consentiat malo: mutatur ergo in deterius cum obliuiscitur, sic ut se ipsam [1 1Kb] rursus commemoratam cognoscat; nullo autem pacto mutari potuisset, nisi antequam mutaretur esset mutabilis: cum ergo tu inueneris unde ista mutabilitas in substantia summi boni, antequam esset ulla boni et mali facta commixtio; profecto desines a me querere unde sit malum. Quanquam in natura summi boni, si eam recte cogites, nullam prorsus mutabilitatem temporis inueniri, nec a se ipsa, nec alterius cuiuslibet accessu possit, sicut in ea natura quam Manicheus fingit, et summe bonam esse arbitratur, uel etiam sibi credentibus persuadet. Quere atque responde, si potes, unde ista mutabilitas, que non inuenta, sed prodita est, cum mora accederet  ? Mutari enim nec ab hoste posset, si mutari omnino non posset. Cum autem potuit, non se fuisse incommutabilem demonstrauit. Hec ergo mutabilitas  cum esse in substantia summi boni, hoc est, in substantia Dei creditur, si contentiosus non es, uides quanta insipientia blasphematur. Cum uero de creatura tale aliquid dicitur, quam Deus nec genuit nec protulit de substantia sua, sed fecit ex nichilo; non de summo bono agitur, sed tamen de tali bono, quod nisi a summo, qui Deus est, non posset institui. Deus quippe summe bonus atque incommutabiliter, omnia non summe nec incommutabiliter bona, sed tamen bona fecit, ab Angelis celorum usque ad extremas bestias herbasque terrarum, pro sua cuiusque dignitate nature omnia locis congruis ordinata. uerum in his rationalis creatura, cum creatori, hoc est, factori et institutori suo Deo dilectionis obedientia coheret, naturam suam in illius eternitate, ueritate, caritate custodit: cum uero eum contumaci inobedientia deserit, per suum liberum arbitrium peccatis se inuoluit, per illius autem iustum iudicium supplicio misera afficitur; et hoc est totum malum, partim quod iniuste facit, partim quod iuste patitur. Hoc tu a me non queras unde sit, cum tibi iam ipse responderis, qui dixisti, quod cum se ipsam cognouerit anima, si malo consenserit, uoluntate sua peccat. Ecce unde est malum, a propria scilicet uoluntate. Non autem ista natura, sed culpa est; ac per hoc etiam contraria nature, cui utique nocet priuando eam bono, quo beata esse posset, si peccare noluisset. Hanc tu peccati uoluntatem moueri non putas in anima, nisi ex alio malo quod credis esse naturam, quam non fecerit Deus, eamque animam naturam Dei esse contendis: ac per hoc ista mali nescio que natura, si hanc in anima peccati  suadendo facit, in peccatum uictus deiicitur Deus.



CAPUT XX.

Ecce quanta impietate, quam nefariis horrendisque blasphemiis te non uis exuere, ponendo in natura quam non fecit Deus, uitam, sensum, sermonem, modum, speciem, ordinem, et alia innumerabilia bona; et ponendo in ipsa Dei natura ante ullam commixtionem mali, ipsam mutabilitatem qua capi poterat, et cui timere cogebatur, uidens magnam labem ac uastitatem aduersus sua sancta impendere secula, nisi aliquid eximium ac preclarum et uirtute potens numen opponeret . Et utquid hoc totum, nisi ut illa Dei natura atque substantia sic implicatum teneat hostem subiectum, ut peccans perferat et ligatum, nec totum euadat purgata iam uictum, et ut damnata seruet inclusum? Preclaram uero excusationem [1 1Kb] bellice necessitatis in Deo uestro inuenistis, contra illud quod uobis proponitur, ut respondeatis quid factura erat Deo gens tenebrarum, si cum ea pugnare noluisset: quam si dixeritis aliquid fuisse nocituram, fatebimini corruptibilem et uiolabilem Deum; si autem dixeritis quod ei nocere non posset, queretur a uobis, Cur ergo pugnauit? Cur substantiam suam corrumpendam atque uiolandam et ad peccata omnia cogendam hostibus tradidit? Contra istam  ergo complexionem nunquam exire potuistis.

Magnum aliquid uobis et tutum inuenisse uidemini, ut respondeatis dicentes: Magna est iniquitas appetere aliena, cui Deus iniquitati prebuisset assensum, si eam gentem que hoc ausa fuerat, expugnare noluisset. Haberet ista responsio qualemcumque iustitie colorem, si saltem in ipso bello natura Dei uestri se integram impollutamque seruasset, et permixta hostilibus membris nichil iniquitatis uel coacta uel seducta fecisset: cum uero tantis facinoribus et flagitiis eam captiuam consentire dicatis; cum denique ab illa impietate tam immani, qua etiam lumini sancto, cuius portio est, exstitit inimica, nec totam perhibeatis posse purgari, unde illi merito retribuere creditis horrendi illius globi eterna supplicia; quanto satius erat inimicum hostem in sua iniquitate relinquere inania molientem, quam tradere ei partem Dei, cuius uires hauriret, cuius decorem corruptum sue iniquitati sociaret, quis non uideat? Quis tanta obstinatione cecetur, ut non sentiat, non attendat, quanto minore iniquitate gens tenebrarum frustra naturam inuadere conaretur alienam, quam Deus inuadendam et ad iniquitatem cogendam, et ad penam ex aliqua etiam parte damnandam traderet suam? Hoccine tandem est iniquitati consentire noluisse, et tam ingentem iniquitatem sine ulla necessitate fecisse? An erat necessitas, quod ipsum Manicheum dicere non puduit, et uos pudet? Ille quippe ait, uidisse Deum magnam labem ac uastitatem aduersus sua sancta impendere secula, nisi aliquod eximium et uirtute potens numen opponeret. uos autem acutius uidelicet ratiocinamini, quam si [1 1Kb] Deum dixeritis ea necessitate pugnasse, ne noceret ei gens tenebrarum, uiolabilem et corruptibilem dicentes Deum, cui nocere aliquid posset, si pugnare noluisset. Abigite ergo et expellite a cordibus uestris et a fide uestra, etiam ipsam pugnam; totamque illam fabulam, impiarum et immundissimarum blasphemiarum horrore contextam, tandem aliquando anathemate atque damnate. Nam quale est, obsecro te, quod, ut ante dictum est, uiolabilem illam naturam et corruptibilem Deum dicere non timetis; ut natura Dei uestri, si fortitudinem qua non caperetur non potuit exercere, non potuerit saltem iustitiam captiua seruare: quod Daniel potuit, qui leones ausus est irridere, qui eorum a quibus captiuus ductus fuerat [2 1Kb] , iniquitati etiam pietate sua nullo compulsus terrore consensit, nec in conditione corporalis seruitutis equitatem ac libertatem animi patientis et sapientis amisit . Natura uero Dei captiua ducta est, iniqua facta est; non potest tota purgari, cogitur in fine damnari. Quod malum sibi futurum si sciebat ex eternitate, illi nulla diuinitas de se debebatur: si autem uel terris uel regionibus sibimet uicinitate contiguis regni lucis [3 1Kb] et gentis tenebrarum,  que ab hominibus prudenter intelligentibus ridenda Manicheus narrat, inenarrabilia esse dixisti, et hec a Christo appellari dexteram et sinistram; nouimus sic appellare Christum dexteram et sinistram, ut non corporalia loca, sed beatitudinem miseriamque sui cuiusque meriti uelit intelligi. Sed carnalis uestra cogitatio, adeo a locis corporalibus non recedit, ut solem istum uisibilem, ac per hoc corporeum, qui contineri nisi corporali loco non potest, et Deum et partem Dei esse dicatis. uerum de his uobiscum agere stultum est: quid enim incorporeum intelligere poteritis, qui Deum incorruptibilem nondum creditis?



CAPUT XXI.

Sed uidelicet bonus amicus benigne a me obiurgas, Manicheos quod reliquerim, et me ad Iudeorum Libros contulerim. Ipsi sunt qui uestrum errorem fallaciamque suffocant: in eis quippe prophetatus est Christus, qualem Dei ueritas reddidit, non qualem Manichei uanitas finxit. Sed homo urbanissimus exagitas antiquam Scripturam, eo quod scriptum sit in propheta, Et fac filios de fornicatione, quoniam fornicabitur terra a Domino ; cum audias in Euangelio, Meretrices et publicani precedent uos in regnum celerum . Noui unde ueniat indignatio tua: non enim tibi tam fornicaria displicet in fornicatione, quam quod in matrimonium commutata est, et conuersa ad pudicitiam coniugalem; ubi Deum creditis uestrum in procreando filios arctioribus carnis uinculis colligari: cui putatis parcere meretrices, quia dant operam ne concipiant, ut ab officio pariendi libere, libidini seruiant. Femine quippe conceptus apud uos carcer est et uinculum Dei. Hinc tibi etiam illud displicet, Erunt duo in carne una; cum hoc in Christo atque Ecclesia sancta magnum mysterium commendet Apostolus [1 1Kb] . Hinc displicet, Crescite, et multiplicamini ; ne Dei uestri multiplicentur ergastula. Me autem fateor in Ecclesia catholica didicisse, sicut animam, ita et corpus, quorum alterum preditum, alterum subditum est; ita bonum anime ac bona corporis, non esse nisi a summo bono, a quo sunt omnia bona, siue magna, siue parua; siue celestia, siue terrestria; siue spiritualia, siue corporalia; siue temporalia, siue sempiterna: nec ideo ista reprehendenda, quia illa preferenda.



CAPUT XXII.

Illud uero quod inter culpanda ponis, Macta, et manduca ; etiam in Actibus Apostolorum spiritualiter positum est. uerumtamen et corporaliter, non est cibus in uituperatione, sed luxus: precipue uobis, etiam carnaliter accepta hec sententia placere debuit, ut mactaretis carnes, ac sic carceribus fractis de misera custodia deus uester aufugeret, et si que eius ibi reliquie remansissent, manducando eas in officina aqualiculi purgaretis. Insultas, quod mihi doluerit sterilitas Sare. Non plane hoc ego dolui, quia et ipsa prophetica fuit. uestris autem sacrilegiis fabulosis congruit, non sterilitatem Sare, sed fecunditatem dolere; quia omnis  femine fecunditas, dura est Dei calamitas: unde non mirum est, quia in uobis maxime impletur quod de talibus predictum est, Prohibentes nuptias . Neque enim tam concubitum, quam nuptias detestamini: quoniam in eis concubitus causa propagandi, non uitium, sed officium est: a quo immunis est continentia uirorum feminarumque sanctarum; non quia sicut malum illud deuitauerunt, sed quia melius elegerunt. Quanquam patrum et matrum, quales Abraham et Sara exstiterunt, ipsum officium coniugale non ex humana societate, sed ex diuina dispensatione pensandum est. Nam quia Christum in carne uenire oportebat, ei carni propagande famulatum est coniugium Sare, cui uirginitas Marie [1 1Kb] .



CAPUT XXIII.

Unde et illud quod imperitia laudabili deridendo commemorasti, Pone manum sub femore meo, Abraham seruo suo dixit, postulans iurisiurandi fidem. Pone, inquit, manum sub femore meo, et iura per Deum celi . Seruus quidem ille obediendo iurabat: sed Abraham iubendo prophetabat, Deum scilicet celi in eam carnem esse uenturum, que fuisset ex illo femore propagata. uos hoc aspernamini, detestamini, abominamini, casti et mundi homines: qui Filio Dei, quem nullus contactus carnis mutare potuisset, unum uirginis uterum formidatis; et Dei uiui [2 1Kb] naturam mutatam atque pollutam omnium feminarum, non hominum tantum, sed bestiarum quoque uteris implicatis: ac per hoc qui unum Patriarche femur horretis, que tandem femora, non dico Prophetarum, sed quarumlibet prostitutarum inuenitis, ubi non per deum uestrum illic tam turpiter compeditum iurare debeatis [3 1Kb] ? nisi forte non quidem caste tangere humani corporis membrum, sed pudet iurare per Deum tam turpiter uinctum. Tanta illic deformitate captiuo nomine pancarpi  , qui in ludicris muneribus edi solet, propter omnium generum que inerant bestias, exagitatis arcam Ne , que per omne genus animalium futuram ex omnibus gentibus figurabat Ecclesiam. Ubi te uel non aduertentem uel ignorantem gratulor congruum posuisse uocabulum: enim omnis est fructus, quod in Ecclesia spiritualiter uerum est: et non attendis, Ne cum suis inter illas feras, quo illesus ingressus est, unde illesus egressus est, quam felicior fuerit deo uestro, qui ferina rabie gentis tenebrarum dilaniatus et deuoratus est. Itaque ille non pancarpus, sed plane compartus [4 1Kb] factus est, qui omni feritate discerptus est. Luctam Iacob cum angelo irrides , ubi futura cum carne Christi lucta populi Isrel prophetice figurata est. Sed quomodolibet intelligas, quanto melius deus uester cum homine luctaretur, quam uictus atque captiuus a demonum  gente diriperetur. Falso Abraham, quod pudicitiam coniugis uendiderit criminaris: ubi non est mentitus sororem, sed cautela humana tacuit uxorem , Deo suo committens eius pudicitiam conseruandam; qui nisi faceret quod facere posset, non in Deum fidere, sed Deum tentare iudicaretur. Nec tamen respicis deum uestrum, qui non uxorem, sed membra sua hostibus polluenda, corrumpenda, turpanda, non uendididit, sed gratis dedit. Ad quem, si posset, certe optaretis, ut tam illibata rediret ab inimicis suis dei uestri preclara natura, quam illibata uiro reddita est Sara.



CAPUT XXIu.

Laudas mores et studia quondam mea, et queris quis me repente mutauerit. Deinde circumloquendo commemoras antiquum hostem omnium fidelium atque sanctorum, et ipsius Domini Iesu Christi, quem uis utique diabolum intelligi. Quid ego tibi de mea mutatione respondeam, quam nisi eo modo in melius fieri crederem, non utique me, uestro errore detestato atque damnato, ad catholicam Ecclesiam fidemque conferrem? Quod utrum recte fecerim, id est, a malo in bonum mutatus sim, tu mihi ipse soluis questionem in eodem uerbo quod posuisti mutationis mee. Anima enim mea, si  Dei natura esset; siue in melius, sicut confido; siue in deterius, sicut arguis, mutari omnino non posset: nec a se ipsa, nec a cuiusquam uel alterius impulsu. Unde cum errorem istum reliqui, et elegi eam fidem, ubi Dei natura prorsus incommutabilis pie creditur, ut sapienter intelligatur; non displicet mutatio mea, nisi quibus displicet incommutabilis Deus. Est autem diabolus sanctorum aduersarius, non quod aduersus eos ex alterius nature contrario principio consurgat inimicus, sed quia eis inuidet honorem celestem, unde est ipse deiectus. Mutatus enim ipse, alios mutare molitur. Nam sicut a uobis Persice illius fabule prolixitate describitur, si non mutatus alios mutat, profecto maior et uictor est: si autem, sicut affirmatis, sancte lucis; non inimicus Dei est, sed amicus, et illis melior quos decipit, qui eos lumini sancto inimicos, cui est ipse amicus, efficit [1 1Kb] ? Ideo quippe dicit Manicheus, eterno supplicio animas in illo horribili globo damnandas, quod errare se a priori lucida sua natura passe sunt, et inimice luminis tunc exstiterunt; cum ipsam mentem gentis tenebrarum, tenende apud se lucis amore flagrantem animalium corpora creare contendat. Ab his ergo uanissimis sacrilegisque figmentis te cura ut eripias, mutandus in melius illius adiutorio, qui nec in melius nec in deterius commutatur.



CAPUT XXu.

Euasimus, inquis, quia spiritualem secuti sumus Saluatorem. Nam illius tantum erupit audacia, ut si noster Dominus carnalis foret, omnis nostra fuisset spes amputata. Si hoc propterea dicis, quia Christum carnem habuisse non creditis; in Manicheo spem ponere non debetis, quem de masculo et femina procreatum, sicut ceteros homines carnem habuisse conceditis. Cur ergo in illo tantam spem ponitis? Nam in hac ipsa epistola tua, cum me terreres, ipse  dixisti: Quis igitur tibi patronus erit ante iustum tribunal Iudicis, cum et de sermone et de opere ceperis te teste conuinci? Persa quem incusasti, non aderit. Hoc excepto, quis te flentem consolabitur? quis Punicum saluabit? Consolatorem igitur et saluatorem, Manicheo excepto, nullum esse posse dixisti. Quomodo ergo, cum de Christi passionibus ageres, euasisse uos dixisti, quod spiritualem secuti estis Saluatorem, ne scilicet eum posset in carne constitutum inimicus occidere? Ergo Manicheum uestrum si occidit inimicus, in quo carnem inuenit, ut iam uester esse saluator posset; et quomodo dicis, Hoc excepto, quis te flentem consolabitur? quis Punicum saluabit? uides quid sit [1 1Kb] in heresi et doctrinis demoniorum, in hypocrisi mendaciloquorum . ueracem Manicheum de Christo uis esse fallaci; ut si Christus in ostendenda carne, morte, resurrectione, locis denique uulnerum atque clauorum, que dubitantibus discipulis demonstrauit , totum fallaciter ac mendaciter gessit, tunc Manicheus de Christo uerum dixerit: si autem Christus ueram carnem, et ideo ueram mortem, ueram resurrectionem, ueras cicatrices ostendit, tunc Manicheus de Christo mentitus sit. Ac per hoc id interest in hac causa inter me atque te, quod tu elegisti ueracem credere Manicheum, Christum credendo fallacem; ego autem Manicheum potius, sicut de aliis rebus, ita de Christo, quam Christum de aliqua re  mentitum. Nam qui dicit, Quando Christus post illam, que mors eius putata est, apparuit discipulis hesitantibus, et spiritum se uidere putantibus; quando dixit: Tangite manus meas et pedes; et uidete, quia spiritus carnem et ossa non habet, sicut me uidetis habere ; quando uni eorum minime credenti, Mitte, inquit, digitos in latus meum, et noli esse incredulus, sed fidelis : totum hoc non ueraciter ostendebat, sed mendaciter: qui hoc, inquam, dicit, non predicator, sed accusator est Christi. Sed, inquis, Christum predicat Manicheus, eiusque se dicit apostolum. Hinc potius detestandus atque fugiendus est. Nam hec accusando diceret [2 1Kb] , se saltem iactaret amatorem ueritatis arguendo alterius falsitatem: nunc uero nesciens incautusque se prodit, satisque demonstrat diligenter intuentibus, quid agat ipse, quid diligat, laudando ac predicando mentientem. Fuge itaque, amice, tantam pestem, ne te, quod fieri non potest, fallendo uelit fidelem facere Manicheus: qualem uult uideri a Christo esse factum illum discipulum cui dixit, Mitte digitos in latus meum, et noli esse incredulus, sed fidelis. Sicut enim sapit dulcissima ueritas, quid aliud discipulo Christus dixit, nisi, Tange quod gesto, tange quod gessi, tange ueram carnem, tange uerorum uestigia uulnerum, tange uera loca clauorum, et credendo ueris noli esse incredulus, sed fidelis? Sicut  autem desipit Manichei sacrilega uanitas, quid aliud dixit discipulo Christus, nisi, Tange quod simulo, tange quod fallo; nisi, Tange falsam carnem, tange falsorum fallacia uulnerum loca, et noli esse incredulus meis mendacibus membris, ut credendo falsis possis esse fidelis. Tales fideles habet Manicheus, omnis doctrine demoniorum mendaciloquorum.



CAPUT XXuI.

Fuge ista, obsecro, non te decipiat species paucitatis, quoniam ipse Dominus dixit angustam uiam esse paucorum . Inter paucos uis esse, sed pessimos. Nam uerum est quod pauci sunt omni modo innocentes, sed in ipsis nocentibus pauciores sunt homicide quam fures, pauciores sunt incestatores quam adulteri: denique etiam ipse antiquorum uel fabule uel historie pauciores habent Medeas et Phedras, quam facinorum aliorum flagitiorumque mulieres; pauciores Ochos et Busirides, quam impietatum aliarum et scelerum uiros. uide ergo, ne forte apud uos nimius horror impietatis faciat meritum paucitatis. Talia quippe ibi leguntur, dicuntur, creduntur, ut in illum errorem magis aliquos quam paucos irruere, uel illic remanere, mirandum sit. Sanctorum autem paucitas, quorum angusta uia est, in comparatione ponitur multitudinis peccatorum: que quidem paucitas in multo maiore numero palearum latet; sed in ipsa area catholice Ecclesie est nunc congreganda et trituranda, in fine autem uentilanda atque purganda : ad quam te oportet conferas, si fideliter fidelis esse desideras, ne fidendo falsis, sicut scriptum est, uentos pascas , id est, immundis spiritibus esca fias. Si enim Paulus apostolus, quem commemoras, non sapientum ueteris Testamenti scripturas totamque illam propheticam dispensationem dictorum atque factorum, sed carnalem Iudaice propaginis excellentiam, et pro Synagogis paterne gentis errantibus et Christum non agnoscentibus, zelum persequendi Christianos, quo tanquam laudabili accendebantur, et iustitiam que ex Lege est, qua Iudei, non ibi intellecta Dei gratia, superbe gloriantur, damna et stercora deputauit, ut Christum lucrifaceret : quanto magis tu scripturas illas nefandarum blasphemiarum plenissimas, ubi natura ueritatis, natura summi boni, natura Dei  toties mutabilis, toties uicta, toties corrupta, et ex parte inexplicabiliter inquinata atque ab ipsa ueritate in fine damnanda describitur, non sicut stercora, sed sicut uenena debes abiicere, et ad Ecclesiam catholicam, que sicut tanto ante prophetata, ita suo tempore reuelata est, finita contentione transire?

Quod ideo tibi loquor, quia mens tua nec natura mali est, que omnino nulla est; nec natura Dei, alioquin incommutabili frustra loquerer: sed quoniam mutata est deserendo Deum, et ipsa mutatio eius malum est; mutetur conuersa ad incommutabile bonum, in adiutorio ipsius incommutabilis boni; et talis eius mutatio erit a malo liberatio. Hanc admonitionem si spernis, duas adhuc credens esse naturas, unam mutabilem boni, que malo permixta potuit iniustitie consentire, alteram incommutabilem mali, que nec bono mixta potuit consentire iustitie, proximam illam pudendam fabulam garris exsecrabiles turpesque blasphemias in fornicatione prurientium aurium seminantem, ut sis in eorum grege, de quibus predictum est, quod erit tempus, quando sanam doctrinam non sustinebunt, sed ad sua desideria coaceruabunt sibi magistros prurientes auribus, et a ueritate quidem auditum suum auertentes, ad fabulas autem conuertentur . Si autem hanc admonitionem prudenter accipis, conuersus ad incommutabilem Deum, mutatione laudabili fies in eis de quibus dicit Apostolus: Fuistis aliquando tenebre, nunc autem lux in Domino . Quod nec Dei nature dici posset, quia nunquam fuit mala et digna isto nomine tenebrarum; nec nature mali, que si esset, nunquam posset mutari, nec lux fieri: sed recte ac ueraciter hoc dictum est ei nature, que incommutabilis non est, sed deserto incommutabili lumine, a quo facta est, obtenebratur in se; ad illud autem conuersa fit lux, non in se, sed in Domino. Non enim a se ipsa, quoniam non est lumen uerum, sed illuminata lucet, ab illo de quo dictum est: Erat lumen uerum, quod illuminat omnem hominem uenientem in hunc mundum . Hoc crede, hoc intellige, hoc tene, si uis esse bonus participatione incommutabilis boni, quod non potes esse per te: quod nec amittere, si incommutabiliter hoc esses; nec recipere posses, si incommutabiliter hoc non esses.





INDEX OPUSCULORUM ALIORUM AUGUSTINI, QUIBUS uEL EX PROFESSO uEL OBITER AGIT CONTRA MANICHAEOS.



IN I TOMO.
    De Libero Arbitrio libri III.
    De Genesi contra Manicheos libri II.
    De Moribus Ecclesie Catholice, et de Moribus Manicheorum libri II.
    De uera Religione liber I.
    Multa contra eosdem in libris Confessionum.

IN II TOMO.
    Epistola LXXIX et CCXXXuI.

IN Iu TOMO.

    Enarratio in Psal. CXL.

IN u TOMO.
    Sermo I, II, XII, L, CLIII, CLXXXII et CCXXXuII.

IN uI TOMO
    Liber de Agone Christiano et liber de Continentia.


Preterea uide in huius uIII tomi Appendice librum de Fide contra Manicheos, et Commonitorium de recipiendis Manicheis qui conuertuntur.





S. AURELII AUGUSTINI HIPPONENSIS EPISCOPI CONTRA ADuERSARIUM LEGIS ET PROPHETARUM Libri duo  . [1Kb] 1Kb] [1Kb] 



LIBER PRIMUS. In quo ueteris Testamenti loca calumniose reprehensa uindicantur.



CAPUT PRIMUM.


1. Libro, quem misistis, fratres dilectissimi, nescio cuius heretici, inuento, sicut scripsistis, in platea maritima, cum uenalis codex ipse ferretur, et concurrentibus turbis periculosa curiositate et delectatione legeretur, ut quanto possem compendio responderem, prius quesiui cuiusnam esset erroris. Non enim soli Manichei Legem Prophetasque condemnant; sed et Marcioniste, et alii nonnulli quorum secte non ita innotuerunt populis christianis. Iste autem, cuius nomen in eodem libro non comperi, detestatur Deum mundi fabricatorem: cum Manichei, quamuis librum Geneseos non accipiant, atque blasphement, Deum tamen bonum fabricasse mundum, etsi ex aliena natura atque materia, confiteantur. Sed quanquam non mihi apparuerit, cuius secte sit iste blasphemus, defendenda est aduersus eius linguam Scriptura diuina, quam maledicis disputationibus insectatur. Et quoniam quoquo modo christianum se uideri cupit, unde et ex Euangelio et ex Apostolo ponit aliqua testimonia; etiam Scripturis ad Nouum Testamentum pertinentibus refellendus est: ut ostendatur in reprehensione ueterum inconsiderantius quam uersutius insanire.



CAPUT II.

2. Ac primum, quod pius poterat religioso, querit iste impius ore sacrilego, quomodo accipiendum sit quod scriptum est, In principio fecit Deus celum et terram : quanquam non addiderit, terram, de qua post loquitur. Querit ergo:  Quo principio? eiusne quo idem Deus esse cepit, an ex eo quo illum esse uacuum teduit? Cui respondetur, quia nec Deus esse cepit, nec eum uacationis sue teduit, qui neque aliquando non fuit, nec cessando torpuit, nec operando laborauit: nec sine celo sedis indiguit, nec facto celo sedem tanquam finitis erroribus peregrinus inuenit. Potens est enim beatissime manere in semetipso; templo autem suo quod sunt omnes sancti, et Angeli et homines [1 1Kb] , sic impertiri habitationem suam, ut illi ex ipso habeant tale bonum quo beati esse possint, non ex eis ille talem domum sine qua beatus esse non possit. Aut ergo sic intelligendum est quod scriptum est, In principio fecit Deus celum et terram, ut principium sit ex quo esse ceperunt; non enim Deo ceterna semper fuerunt, sed facta initium ex quo esse inciperent acceperunt: aut certe quia in principio sibi ceterno fecit Deus celum et terram, hoc est, in unigenito Filio. Ipse est enim Sapientia, de qua dicit Apostolus: Christum Dei uirtutem et Dei Sapientiam . Et Deo qui fecit celum et terram, dicitur in Psalmo: Omnia in Sapientia fecisti . Aut si de Psalmo iste non uult accipere testimonium, Apostolum audiat de Christo loquentem: Quia in ipso condita sunt omnia, in celo et in terra, uisibilia et inuisibilia .

3. Deus igitur nec cepit esse, nec desinet: sed opera eius quedam incipientia certo fine esse desistunt, sicut tempora et temporalia; quedam incipientia  permanebunt, sicut ipsa sanctorum hominum, quam percepturi sunt, uita eterna. Quod iste non uidit, qui putauit esse dicendum ac definiendum, nullum esse sine fine principium: nec ipsum potuit attendere numerum, cuius initium est ab uno, et finis in nullo. Nullus quippe numerus quamlibet magnus, uel dicitur, uel si dici iam non potest, cogitatur, cui non addi possit ut maior sit. Et puto quod iste, quamlibet heresim sub nomine Christi teneat contra Christum, uitam sibi promittit in Christo, utique beatam, cuius tunc poterit esse principium, cum uite huius misere finis fuerit. Respondeat itaque, beata illa uita, quam non negat habituram uel habere principium, utrum habitura, an non habitura sit finem? Si dixerit habituram, quomodo se audebit dicere christianum? Si dixerit non habituram, ubi est quod ausus est dicere, nullum esse sine fine principium?



CAPUT III.

4. Querit etiam: Si mundus iste bonum aliquid est, cur non olim ex initio ab eo factum est, quod melius fuit? Quasi se ipso aliquid melius Deus fecerit mundum: aut ideo non debuerit hoc bonum fieri, quia non est equale facienti. Quod autem querit, cur non istud olim ex initio factum sit; responsum habeat, Imo uero olim ex initio factum est: ex initio utique suo, non Dei, cui nullum est initium. Si autem hoc initium significari potuit, eo quod dictum est, In principio fecit Deus: quid est quod calumniatur uelut interrogans, in quo principio fecerit; cum ipse rursus querat, cur non olim ex initio factum sit? Proinde sua uerba illi replicanda sunt. Nam sicut ipse propter id quod scriptum est, In principio fecit Deus celum et terram, argumentatur et dicit, In principio igitur quo? eiusne quo idem Deus esse cepit, an ex eo quo illum esse uacuum teduit? ita et nos ad id quod ait, Cur non istud olim ex initio factum est ab eo? respondeamus, et dicamus ei, Ex initio igitur quo? eiusne quo idem Deus esse cepit, an ex eo quo illum esse uacuum teduit? Hoc quippe illi displicet, quod non olim ex initio Deus fecerit celum, cum dicit, Cur non olim ex initio? Tanquam ex illo initio facere debuerit, ex quo est ipse qui fecit. Cur non hic timuit, ne dicendo, ex initio ex quo est ipse Deus, eum debuisse facere celum, diceretur ei: Habet ergo Deus initium, ac per hoc secundum sententiam tuam habebit et finem; tu enim dixisti, nullum esse initium sine fine? Porro si Deus caret initio, quomodo faceret aliquid ex initio ex quo ipse est [1 1Kb] ? Ac per hoc ex initio fecit illo ex quo fecit, id est, ex quo cepit esse quod fecit. Aut ergo deus ipsorum nichil boni unquam fecit: aut secundum istum, quodcumque boni fecit, ex illo initio fecit ex quo ipse est; et habenti initium, metuendus est finis: aut sancte Scripture uerbis debet acquiescere, et intelligere Deum, qui ex nullo cepit esse principio, fecisse celum in principio, uel ex quo celum esse cepit, uel in Filio; qui Iudeis interrogantibus, quis esset, principium se esse respondit .

 5. Nisi forte dicturus est, aliud initium, aliud uero esse principium. Si ergo ita esset scriptum, In initio fecit Deus celum et terram; nichil contra hoc iste moueretur, qui dixit, Cur non olim ex initio factum est? quandoquidem legeret, In initio fecit Deus; non existimans impium, si credatur Deus habere initium, sed non habere principium. Quod si ita est, emendetur hoc auctore Euangelium, ubi scriptum est: In principio erat uerbum. Cur enim non etiam hic iste dicat, In principio igitur quo? eiusne quo idem uerbum esse cepit? Et quia Deus erat uerbum, potest etiam sic dicere, quemadmodum in hoc libro dixit: Eiusne quo idem Deus esse cepit? Dicat hic, si placet, etiam illam definitiuam suam, ubi audit, In principio erat uerbum: dicat etiam hic, si audet, Nullum est principium sine fine; ut ab ipsis etiam Manicheis, qui eum fortasse, quia inimicum Legi Prophetisque reperiunt, libentissime legunt, iudicetur insanus. Quia uero displicet ei Deus qui fecit mundum, cur non displicet per quem factus est mundus? De Christo enim scriptum est: In hoc mundo erat, et mundus per eum factus est .



CAPUT Iu.

6. Intelligat utique [1 1Kb] Deum facere bona posse, bonis autem a se factis egere non posse: unde nec faciendis eguit, qui factis non eget. Sed summe bonus fecit omnia, sibi quidem imparia, sed tamen bona. Bonum quippe etiam non summum, imo uero etiam infimum, nisi a summo bono esse non posset. Nimis autem de Deo male sentit, qui propterea bonum esse aliquid negat, quia equale Deo non esse cognoscit. Ita enim non erit ille summum, sed infimum bonum, si quidquid eo minus est, iam non est bonum. Porro si in rebus quas condidit, ea que sunt prima bona ualde sunt imparia Conditori, quia ille fecit, hec facta sunt; profecto qui talibus non eguit ad augendam beatitudinem suam, multo minus inferioribus atque omnino infimis eguisse credendus est. Que tamen fecit tanquam bonorum omnium constitutor. Nam Dominus iehsu [2 1Kb] , per quem factus est mundus, non sola celestia, sed etiam terrestria, eorumque terrestrium que uidentur exigua, Deum creasse et creare sic indicat, cum dicit: Si ergo fenum agri quod hodie est, et cras in clibanum mittitur, Deus sic uestit; quanto magis uos modice fidei ? Unus ergo atque idem Deus est institutor celi et terre, stellarum et herbarum, quidquid mensura, forma, ordine suo constat in celo et in terra, quidquid uiuit in celo et in terra, quidquid sentit in celo et in terra, quidquid intelligit in celo et in terra. Que non solum illi a quo sunt condita, sed nec inter se esse oportebat equalia: et ideo sunt omnia [3 1Kb] . Nam si essent equalia, unum genus bonorum esset, non omnia. Nunc uero ideo sunt omnia bona, quia sunt aliis alia meliora, et bonitas inferiorum addit [4 1Kb] laudibus meliorum: et in rerum bonarum inequalitate ipsa  est iucunda gradatio, ubi minorum comparatio ampliorum est commendatio.



CAPUT u.

7. Ea uero que dicuntur mala, aut uitia sunt rerum bonarum, que omnino extra res bonas [1 1Kb] per se ipsa alicubi esse non possunt; aut supplicia peccatorum, que de iustitie pulchritudine ueniunt. Sed ipsa quoque uitia testimonium perhibent bonitati naturarum. Quod enim malum est per uitium, profecto bonum est per naturam. uitium quippe contra naturam est, quia nature nocet: nec noceret, nisi bonum eius minueret. Non est ergo malum nisi priuatio boni. Ac per hoc nusquam est nisi in re aliqua bona: et si non summe bona, quoniam summe bona incorruptibilis et immutabilis perseuerat, ut Deus est; non tamen nisi in bona, quoniam non nocet nisi minuendo quod bonum est. Ac per hoc bona sine malis esse possunt, sicut ipse Deus, et queque superiora celestia: mala uero sine bonis esse non possunt. Si enim nichil nocent, mala non sunt: si autem nocent, bonum minuunt: et si amplius nocent, habent adhuc bonum quod minuant: et si totum consumunt, nichil nature remanebit cui noceatur; ac per hoc nec malum erit a quo noceatur, quando natura defuerit, cuius bonum nocendo minuatur.



CAPUT uI.

8. Utrum autem aliqua natura, hoc est, substantia prorsus ad nichilum redigatur, disputatio subtilissima est. Sed fides ueracissima [2 1Kb] Deo cantat: Mutabis ea, et mutabuntur; tu autem idem ipse es . Nec fecit igitur, nec regit mutabilia bona, nisi immutabile bonum, quod est Deus. Porro bona mutabilia propterea bona sunt, quoniam a summo bono facta sunt; propterea mutabilia, quia non de ipso, sed de nichilo facta sunt. Quamobrem et ipsa mortalia, quamuis ex aliqua parte penalia sint eis quibus sola immortalitas potest perfecte beatitudinis implere mensuram; habent tamen proprium decoris locum in pulchritudine temporum: sed maior [3 1Kb] quam humanus est sensus, quo talis pulchritudo sentitur. Fides tamen illa que Deo suo dicit, Omnia in mensura, et numero, et pondere constituisti , quamuis amore uiuendi conditionem mortis exhorreat, Creatorem tamen omnium bonorum etiam de bonis mortalibus laudat. Nam iste ipse qui reprehendit, nec Deum esse credit, cuius terrena opera uidet esse mortalia, eumdem sermonem suum, qui usque adeo illi placuit, ut eum litteris memorieque mandaret, nisi uocibus ad sua queque uerba pertinentibus, et incipientibus tamen et deficientibus, implere non posset: ita pulchritudinem disputationis, qua uult persuadere, quidquid oritur et moritur bonum esse non posse, nisi orientibus et morientibus syllabis non potuit explicare. Quid ergo mirum si in tam magna uniuersitate nature est aliquod infimum bonum in ordinibus temporum, quod non permansione rerum, sicut nonnulla sublimia spiritualia, sed pro decore sui  generis, imo atque terreno exortu occasuque sit pulchrum?

9. Que cum ita sint, non calumnietur dicenti Scripture, uidit Deus lucem quia bona est . Non solum enim lucem quam uocauit diem, et firmamentum quod uocauit celum, et solem et lunam et cetera sidera; uerum etiam ligna et herbas, et in aquis ac terris quecumque mortalia, et creauit Deus summe bonus, et uidit quia bona sunt in genere atque ordine suo. Nec timuit qui Spiritu Dei reuelante scripsit hunc librum, futuros impios reprehensores, uaniloquos, et mentis seductores, primitus sue, deinde aliorum, quos delectat blasphema loquacitas: quia et ipsos in quantum homines sunt, in quantum corpore atque anima rationali constant, in quantum membra corporis eorum suis distinguuntur officiis, et concordissima differentia in unitatem sue pacis mirabili ordinatione consentiunt, in quantum anima eis naturali excellentia prestat atque imperat, in quantum sensus carnis quinque partitos implet ac uegetat, dissimili potentia, sociali conuenientia, in quantum etiam mente atque ratione, quod bestialis anima non ualet, potest sapere atque intelligere [1 1Kb] , uidit Deus quia boni sunt; et ideo creauit. Non enim tantum creatos postea uidit; sed et creandos ante preuidit: et quod peruersa uoluntate et ceco errore maligni sunt, non ideo uidit quod non essent creandi; preuidit enim ubi sint ordinandi: et sic eos ex eadem massa prime preuaricationis merito damnata fecit uasa ire, si usque in finem in hac malignitate perdurant, ut prosint uasis misericordie , quo per eorum acumina uanitatis diligentius arcana ueritatis inquirant. Magna quippe opera Domini, exquisita in omnes uoluntates eius . Quid autem mirum est quia displicet humane stultitie, quod opera sua placent diuine sapientie? Quid est enim aliud, uidit lucem quia bona est, nisi quia placuit ei [2 1Kb] ?



CAPUT uII.

10. Sed iste uaniloquus blasphemator, qui scripsit librum sacrilegis conuiciis plenum , uidete quid dixerit: Adeo antea nesciuit, inquit, lux quid esset, ut modo eam primum uidens optimam iudicaret. Ergo et Dominus iehsu quando auditis uerbis Centurionis miratus est, et dixit discipulis suis, Amen dico uobis, non inueni tantam fidem in Isrel , nesciuit antea fides illa quid esset, ut tunc eam primum uidens optimam iudicaret. An uero [3 1Kb] alius eam in corde Centurionis operabatur, quam ipse qui mirabatur? Et profecto amplius est unde possint blasphemare insipientes et infideles, quod miratus est iehsu quantamcumque hominis fidem, quam quod uidit Deus lucem quia bona est. Potest enim quisque etiam solita uidere quia bona sunt, hoc est, sibi ea placita comprobare: quisquis autem miratur, profecto secundum consuetudinem qua homines loquuntur, inopinatum  atque improuisum sibi esse significat quod miratur. Sed iehsu qui omnia presciebat, quod mirandum aliis commendabat, mirando laudabat. Quid autem Deus uidit a se factum, quod non in luce, quod ipse est, prius uidit esse faciendum? Et quid tam necessario sancta Scriptura toties repeteret, quam quod uidit Deus bona esse que fecit; ut hinc informaretur pietas fidelium, non pro humano sensu, qui sepe etiam bonis rebus offenditur, quarum causas atque ordinem nescit, de creatura uisibili atque inuisibili iudicare, sed laudanti Deo credere et discere [1 1Kb] ? Tanto enim quisque facilius aliquid proficiendo cognoscit, quanto religiosius, antequam cognosceret, Deo credidit. uidit ergo Deus lucem quam fecit, quia bona est, quoniam quod faciendum placebat ut fieret, factum placuit ut maneret, quantum cuique rei existendi siue manendi a tanto fabricatore fuerat constituenda mensura. Sed aliud est lux quod est Deus, aliud lux quam fecit Deus. Incomparabiliter autem melior lux ipse qui fecit, nullo modo indigens [2 1Kb] ea luce quam fecit. Et unde iste calumniatur, cur non ista bona tam olim, quam olim est ipse, fecerit Deus [3 1Kb] ; hinc potius intelligendum est, quod non ea fecerit eorum indigus, sine quibus esse in sua perfecta beatitudine potuit sine initio sempiternus. Ideo quippe istorum faciendorum causa sola Dei bonitas fuit, quia necessitas eius ulla non fuit. Quidquid itaque iste conuiciatur Deo, quod uelut tunc primum lucem uiderit qui fuisset lucis ignarus, quam sit insulsum et uanum uideret, si lucis ipse intus aliquid haberet.



CAPUT uIII.

11. Quin etiam stultitie scribentis assignat, quod tenebras dixerit sine initio semper fuisse, lucem uero initium sumpsisse de tenebris: quasi legerit in eo libro, cui calumniatur, tenebras sempiternas; cum scriptum sit, In principio fecit Deus celum et terram: terra autem erat inuisibilis et incomposita, et tenebre erant super abyssum. Ex illo ergo tenebre esse ceperunt, ex quo confusa moles celi esse cepit ac terre, antequam facta esset lux, qua illuminaretur quod sine luce fuerat tenebrosum. Quid autem inconueniens, si mundane materie fuerant tenebrosa primordia, ut accedente luce melius quod factum est redderetur; et tanquam proficientis hominis, quod postea futurum erat, hoc modo significaretur affectio? Quanquam qui munere Dei potuerit perspicacius ista rimari, inueniet fortasse in creatura, que ita facta narratur sine interuallis temporalium morarum, distinctum mirabiliter ordinem rerum. Neque enim materies omnino nichil est, de qua in libro Sapientie legitur, Qui fecisti mundum de materia informi . Non ergo quia informis dicta est, omnino nichil est: nec Deo fuit uel ipsa ceterna, tanquam a nullo facta: nec alius eam fecit, ut haberet Deus de qua faceret mundum. Absit enim ut dicatur omnipotens non potuisse facere, nisi unde faceret,  inueniret. Ergo et ipsam Deus fecit. Nec mala est putanda, quia informis: sed bona est intelligenda, quia [1 1Kb] formabilis, id est, formationis capax. Quoniam si boni aliquid est forma, nonnichil est boni esse capacem boni. Sicut uox confusa est clamor sine uerbis, uox uero articulata fit cum formatur in uerba: est ergo illa formabilis, ista formata; illa que formam capit, ista que habet: nam quid horum unde fiat, in promptu est. Neque enim quisquam dixerit de uerbis fieri sonum uocis: sed [2 1Kb] potius de uoce fieri uerba sonantia quis non intelligat?



CAPUT IX.

12. Nec putandus est Deus informem prius fecisse materiam, et interuallo aliquo interposito temporis formasse quod informe prius fecerat: sed sicut a loquente fiunt uerba sonantia, ubi non prius uox informis post accipit formam, sed formata profertur; ita intelligendus est Deus de materie quidem informi fecisse mundum, sed simul eam concreasse cum mundo. Non tamen inutiliter prius narratur unde aliquid fit, et postea quod inde fit; quia etsi potest utrumque simul fieri, non simul potest utrumque narrari.



CAPUT X.

13. Siue ergo prius nomine celi et terre, uel terre inuisibilis et incomposite atque abyssi tenebrose, materies ipsa informis significata est rerum notarum appellationibus; quia ipsa prorsus ignota est humanis sensibus, et uix utcumque intelligitur, cum res in deterius commutantur; tanquam ei propinquet quidque deformius, nec perueniat tamen ad illam informitatem quantulacumque uel uisibilis remanens uel intelligibilis species: siue per celum et terram generaliter prius insinuata sit spiritualis corporalisque natura; siue aliquid aliud, quod hic salua fidei regula intelligi potest: Deum tamen uerum et summum et bonum fecisse cuncta que cernimus, et que meliora non cernimus, quamuis modus quo ea fecerit comprehendi humana mente non possit, dubitare fas non est. Sed cum istis indoctis blasphematoribus Litterarum sacrarum non ea rationum subtilitate agendum est, qua ista querenda sunt et inter pacificos Dei filios disputanda.



CAPUT XI.

14. Sed si putat iste aduersus libros Legis et Prophetarum se nosse, quod dicit se scire, summum Deum incomparabilem splendorem incomprehensibilis esse lucis: primo audire ab eo uellem, cuius lucis existimet esse splendorem summum Deum; utrum et ipsa lux Deus sit, et utrum Patrem intelligat lucem, eiusque splendorem unigenitum Filium, quem tamen confessus est summum Deum. Quod si ita sentit, approbo et laudo. Sed quod eum quem credit esse lumen de lumine, uel incomparabilem splendorem incomprehensibilis lucis, non credit esse opificem mundi, improbo et culpo: cum ibi legat, Mundus per eum factus est; ubi legit, Erat lumen uerum quod illuminat omnem hominem uenientem in hunc mundum  . Improbo etiam, si nescit; magisque improbo atque detestor, si scit, et insidiatur ut decipiat nescientes in ueteribus prius diuinis Litteris scriptum, Accedite ad eum, et illuminamini ; et, Preceptum Domini lucidum, illuminans oculos ; et, Illumina oculos meos, ne unquam obdormiam in mortem . Neque enim hoc orabat homo utique mortalis, ne unquam corpore moreretur, aut corporalibus oculis somnus ne ueniret optabat: sed eos utique oculos sibi illuminari petebat, de quibus Apostolus dicit, Illuminatos oculos cordis uestri .

15. Porro, si huic displicet lucem initium sumpsisse de tenebris, etiam hoc enim uerbis garrule uanitatis exagitat; eidem apostolo hoc dicat, qui scribens ad fideles ait: Fuistis aliquando tenebre, nunc autem lux in Domino . Quis enim hoc fecit, nisi ille, qui, cum tenebre essent super abyssum, dixit: Fiat lux; et facta est lux ? Quod apertius alio loco idem apostolus expressit, dicens: Deus qui dixit de tenebris lumen clarescere, claruit in cordibus nostris . Si autem hoc putat Scripturis deesse propheticis, quod Filius sit lumen de lumine, uel splendor lucis [1 1Kb] , legat quod in eisdem Litteris legitur de Sapientia, Candor est enim lucis eterne : aut illud in prophetico Psalmo, Cantate Domino canticum nouum; cantate Domino, omnis terra: cantate Domino et benedicite nomen eius, bene nuntiate diem ex die salutare eius . Quis est enim dies ex die, nisi Filius lumen de lumine? Salutare autem Dei esse Christum legat in Euangelio, dicente Simeone sene, quando illum cognouit in manibus matris, carne minimum, spiritu maximum, acceptoque in manus suas ait: Nunc dimittis seruum tuum, Domine, secundum uerbum tuum in pace; quoniam uiderunt oculi mei salutare tuum .



CAPUT XII.

16. Hic si responderit, aliam esse lucem de qua dictum est, Fuistis aliquando tenebre, nunc autem lux in Domino; quia spiritualis lux mentis est ista, non carnis: aliam uero illam de qua scriptum est, Dixit Deus, Fiat lux; et facta est lux; que ad oculos pertinet corporales: primo confitebitur a luce summa, quod est ipse Deus, fieri potuisse qualemcumque infimam lucem, bonam tamen. Deinde, unde scit etiam qualis et quanta sit? postremo, utrum spiritualis, an corporalis? Nisi forte fideles homines, qui quamdiu sunt in corpore, peregrinantur a Domino , possunt iam merito ipsius fidei lux uocari, et Angeli non possunt, qui semper uident faciem Patris ? Unde ergo scit utrum talis lux primitus facta sit? Unde scit quomodo in illa luce uespere et mane possit intelligi? Quomodo denique senario numero presentata fuerit operibus Dei, et in ea septima requieuerit Deus, unde ad istos dies nobis notissimos, qui solis circuitu reuoluuntur, septenarii ipsius numeri quedam forma translata est? Sed et si lux facta est corporalis, unde nouit quomodo esse potuerit  ante solem et ante firmamentum, quod celum postea nuncupatum est, remota ab aspectibus terrenorum in superioribus partibus mundi, ut solus Deus inter illam tenebrasque diuideret? Nam inter istas tenebras que nobis faciunt notissimam noctem, et lucem que nobis facit notissimum diem, luminaria nobis uisibilia, ut diuiderent, imperauit. Quis autem ferat, quamuis non sit indignandum potius quam ridendum, indicare istum nobis quod diem hore designent, horas autem sol discernat atque disterminet, et uelle ut credamus quod Moyses ista nescierit, et ideo diem antequam sol fieret nominauerit? Sed conueniant homines ad librum istius audiendum, et proponatur eis quid sit credibilius, utrum istum nescire quamdam lucem et quemdam diem, quem sciebat Moyses; an Moysen nescisse istam lucem ac diem, quem non solum iste, uerum etiam qui uerba eius non intelligunt, sciunt.



CAPUT XIII.

17. Quid, quod etiam de aquarum congregatione ingerit nescio quis imperitissimus questionem? imo uero non questionem, sed reprehensionem, tanquam non recte dictum sit, Congregentur aque in congregationem unam, et appareat arida ; eo quod aquis omnia tenebantur: ignorans quemadmodum aqua in erios uapores tenuata rarescat, et nebulosa caligine multum occupet spatii, exiguum uero si congregata densetur [1 1Kb] , nec iam leuis uolitet, sed grauis fluitet. Quid ergo mirum, si rara terram texerat, spissata nudauit? Quid, si etiam diuino nutu in magnos sinus terre [2 1Kb] subsedit, atque ita quidquid nature humide per totum eius iacebat, in partes concauas confluens, recessit a ceteris, et quod operiebat aperuit [3 1Kb] , congregata in humiliora succumbentia qua mare interflueret et circumflueret, atque altiora deserens qua orbis emineret? Omitto quod potest hic intelligi significatum esse, quod informis illa materies aque uel abyssi uocabulo insinuata sit, et species acceperit duorum istorum grauium elementorum, humoris et humi [4 1Kb] : et ideo dictum esse, Congregetur aqua, quoniam labilis et mobilis ei species data est; Appareat autem arida, quia immobilis fixa est [5 1Kb] . Nam illud quod magis Propheta libri huius auctor intendit, ut eius narratio rerum factarum esset etiam prefiguratio futurarum, non est contentiosis et infidelibus sensibus ingerendum. Cum ergo tot exitus pie querentibus pateant, ne temere tanta reprehendatur auctoritas; unde iste, nisi diabolico instinctu, in eis rebus eligit calumniari, quas non est idoneus perscrutari?



CAPUT XIu.

18. Quod uero in hominis conditorem Deum cecus et ingratus inuehitur, et audet dicere ei qui se finxit, Quare sic me fecisti? cum omnino quomodo sit factus ignoret, multum precipitis mentis audacia est. Sed uasa ire permittuntur ista garrire, ut tanquam de negligentie somno excitentur  uasa misericordie , et studio respondendi pestilentibus maledictis, adhibeant curam salubribus dictis. Ecce enim in eo quod reprehendit iste hominis Conditorem, quia prohibuerit eum sumere cibum dignoscentie boni et mali , tanquam eum pecoribus parem esse uoluisset nescientibus ista discernere, et hoc ei negasset cui potestatem dedisset in bestias, quo solo homo superat bestias; quam necessarium est uite bene agende, quod discimus [1 1Kb] quedam infeliciter disci, et felicius nonnulla nesciri? Morbos enim et dolores quanto felicius nesciremus? Si ergo medicus nos ab aliquo cibo prohiberet, quo accepto egrotaturos esse presciret, et ob hoc appellaret eumdem cibum dignoscentie sanitatis et imbecillitatis, eo quod per ipsum homo cum egrotare cepisset, experiendo dignosceret quid interesset inter contractam malam ualetudinem et perditam sanitatem [2 1Kb] ; quod utique melius ignorasset, et in illa quam perdidit sanitate mansisset, credens medico per obedientiam, non morbo per experientiam: numquid talem medicum inuidisse nobis eiusmodi scientiam diceremus? Quis dubitet malum esse peccatum? Et tamen cum laude dictum est de Domino Iesu Christo, quia non nouerat peccatum . Non ergo nouerat hoc malum, atque ideo illam unde Adam prohibitus est, boni et mali dignoscentiam non habebat. Hic si queratur, Quomodo quod non nouerat, arguebat? neque enim peccata non arguebat: Omnia autem que arguuntur, sicut dicit Apostolus, a lumine manifestantur : quomodo igitur a quo arguebantur, ignorabantur? Nonne rectissime respondebitur, et nouerat, et non nouerat? Rectissime omnino: nouerat enim per sapientiam, non nouerat per experientiam. Huic itaque diuine sapientie credere debuit Adam, ut ab illa mali scientia que fit per experientiam, precepto Dei obediens temperaret. Sic enim malum nescisset, nisi fecisset. Fecit autem sibi, non Deo. Nihil enim facere potuit uoluntate inobedientie, nisi quod ipse pateretur lege iustitie. Hec est namque pena inobedienti homini reddita in semetipso, ut ei uicissim non obediatur nec a semetipso. De qua re uberius in aliis, et maxime in quarto decimo libro de Ciuitate Dei disputauimus.

19. Nunc autem breuiter responderim ad id quod ait iste, hominis institutorem a magno bono prohibuisse quem fecerat, dum eum pecori similem sine dignoscentia boni et mali esse uoluisset. Hec enim dignoscentia non est beati hominis sapientia, sed miseri experientia: unde lignum nomen accepit, a cuius cibo est homo prohibitus, ut obedientia commendaretur que maxima est uirtus, et, ut sic dixerim, omnium origo materque uirtutum, in ea natura cui sic datum est arbitrium libere uoluntatis, ut eam tamen necesse sit uiuere sub potestate melioris. Quanquam non defuerint quibus uisum est illam dignoscentiam boni et mali magnum aliquod bonum  fuisse: cuius capaces nondum fuerunt qui hanc usurpantes contra uetitum, per inobedientiam peccauerunt.

20. Quibus autem uidetur sic hominem fieri debuisse, ut peccare nollet; non eis displiceat sic esse factum, ut non posset peccare si nollet. Numquid enim, si melior esset qui non posset peccare, ideo non bene factus est qui posset et non peccare? Aut uero usque adeo desipiendum est, ut homo uideat melius aliquid fieri debuisse, et hoc Deum uidisse non putet; aut putet uidisse, et credat facere noluisse; aut uoluisse quidem, sed minime potuisse? Auertat hoc Deus a cordibus piorum. Si ergo ratio recta demonstrat, rationalem creaturam illam esse meliorem, que nulla inobedientia deserit Deum, quam istam que ita deseruit: sciat quisquis hoc sapit, nec illam deesse celestibus rebus que nunquam deserit Deum, nec istam ita esse factam ut aliqua necessitate deserere cogeretur Deum; et quia uoluntate deseruit, nichil ex hoc diminutum sapientissimis dispositionibus Dei, qui et malis bene et peruersis recte utitur, et de humano genere iuste meritoque damnato familiam sanctam atque numerosam, non eius merito, sed gratia sua factam, in eternum regnum se translaturum esse testatur.

21. Que cum ita sint, nec Deus occultare debuit lignum, quod propter consecuturam hominis miseriam, si ex illo contra prohibitionem usurpato dignosceret a quo bono decidisset, et in quod malum incidisset, appellauit lignum dignoscentie boni et mali. Cur enim occultaret de quo mandatum dabat, et per quod obedientiam commendabat? Nec ignarus fuit hominem peccaturum: sed simul etiam, quid iusti et boni fuerat et de peccante facturus, summa utique diuinitate presciuit. Nec instituit quod obesset, si homo sibi obesse noluisset: sed potius instituit quod prodesset; quia homo non sine bona mercede obedientiam custodisset, et non sine utili exemplo, ut eam sancti eius posteri custodirent, penas inobedientie persoluisset. Nec uoluit quod non potuit: hoc enim uoluit, ut aut obediens homo esset, aut inobediens impune non esset. Nec infructuose uoluit, quod homo non fuerat seruaturus, iubere: quia pena contemptoris docuit alios obedire. Nec in homine pars Dei restitit Deo: quia si hominis anima pars Dei esset, nec a se ipsa, nec ab aliquo decipi, nec ad aliquid male faciendum, siue patiendum, ulla necessitate compelli, nec in melius uel deterius mutari omnino potuisset.

22. Flatus autem ille Dei qui hominem animauit , factus est ab ipso, non de ipso [1 1Kb] . Quia nec hominis flatus, hominis pars est; nec homo eum facit de se ipso, sed ex erio halitu sumpto et effuso: Deus uero potuit et de nichilo, et uiuum rationalemque [2 1Kb] , quod non potest homo. Quamuis nonnulli existiment non tunc animatum primum hominem, quando Deus in eius faciem sufflauit, et factus est in  animam uiuam; sed tunc accepisse Spiritum sanctum. Quodlibet autem horum credibilius ostendatur, unde nunc longum est disputare; animam tamen non esse partem Dei, nec de substantia et natura eius creatam siue prolatam, sed ex nichilo factam, dubitare fas non est.



CAPUT Xu.

23. Non itaque, sicut ait iste blasphemus, inuenitur serpens in loco meliore quam Deus, quia preualuit decipere hominem quem fecerat Deus . Nullo enim modo homo deciperetur, si non in se exaltato corde recessisset a Deo. uera quippe, quoniam diuina est, illa sententia: Ante ruinam exaltatur cor . Et ubi contra Deum exaltatur, ibi ab illo deseritur, et in se tenebratur. Quid autem mirum, si dum tenebratur, nescit quid sequatur: quoniam non a se ipso lumen est, sed ab illo qui est lumen, illuminatur? Quod ergo Deus semper inuictus sit, etiam homo uictus ostendit: quia uictus non fuisset, si ab inuicto non recessisset. Quomodo est autem uictor hominis deceptor, cum a semetipso sit etiam ipse deceptus? Unde et ille qui decepit, et ille quem decepit, ambo decepti sunt, recedendo ab eo qui non potest decipi; et ambo sunt uicti, recedendo ab eo qui non potest uinci. A quo utique qui plus recedit, plus uincitur; quia tanto est inferior, quanto deterior. Et ideo necesse est, ut qui malum alteri prius inferendo uincere uidetur, amplius ipse bonum amittendo uincatur: nec fieri potest ut ei sit locus melior, cum causa sit peior. Et quod ad tempus preualuisse uisus est diabolus homine superato, etiam sic in eternum uictus est homine reparato. Nec Dei confitentis uerba sunt, sed potius exprobrantis: Ecce Adam factus est tanquam unus ex nobis . Sicut et Apostolus ubi dicit, Donate mihi hanc iniuriam , utique a contrario uult intelligi, si adsit pronuntiator doctus, non calumniator indoctus.

24. Porro autem, cui displicet peccator prohibitus a ligno uite, quid nisi impune uult male uiuere? Nec magnum erat Deo, et alio quolibet modo uitam subtrahere homini quem uiuere noluisset: sed quoniam rationales anime de sapientia uiuunt, quarum mors est insipientia, huius rei significande gratia lignum uite in paradiso fructu suo mori hominem nec corpore sineret. Quod ergo inde separatus traditus est morti, consumendus etate, quod nequaquam illi accidisset, si semper eodem cibo frueretur, significatum est quod prius ab spirituali uite ligno propter peccatum anima eius exclusa est, et ita [1 1Kb] quadam sua interiore morte iam mortua. Nam de sapientia scriptum est: Lignum uite est amplectentibus eam . Quod iste non intelligens ait: Quatenus ergo ante maledictum immortalis homo perpetuo uiuere poterat, qui nondum ex ista arbore cibum sumpserat? Quasi ei aliquis dixerit, aut in illo libro alicubi legerit, quod nondum Adam sumpserat ex cibo arboris uite. Quin potius intelligendus est, quoniam inde illi uita in corpore perpetua suppetebat, ne uetustate consumeretur  etatis, ad hoc inde prohibitus, ut ex peccati pena iam illi esset necessitas mortis.

25. Quomodo, inquit, ex Dei maledicto mori ceperit, cum uita ipsa nunquam ex ipso initium sumpserit? Quasi optauerit ei Deus mortem, sicut homo homini: ac non Dei uerba ad sententiam pertineant punientis, non ad iram maledicentis. Punire autem morte corporali, fuit a uite arbore separare, cum iam fuisset spiritualiter mortuus, animo utique separatus ab alimento sapientie. Deus itaque quid ei contigisset in animo, significare uoluit, separando eum a ligno uite, quo significabatur sapientia.

26. Sed ista, inquit, arbor que in paradiso uite fructus ferebat, cui proderat? Cui, nisi illis primis hominibus, masculo et femine, qui in paradiso fuerant constituti? Deinde istis de paradiso pro merito sue iniquitatis eiectis mansit ad memoriam significande spiritualis arboris uite: quod est, ut diximus, ipsa sapientia, beatarum cibus immutabilis animarum. Utrum autem illo cibo uescatur nunc aliquis, nisi forte Enoch et Elias, non temere asseuerandum puto: ligno tamen illo uite, quod est in spirituali paradiso, nisi alerentur anime beatorum, non pro munere pietatis et fidelissime confessionis, latronis anime credentis in Christum legeremus paradisum eodem die fuisse concessum: Amen, inquit, dico tibi, hodie mecum eris in paradiso . Esse autem ibi cum Christo, hoc est esse cum uite ligno. Ipse est quippe Sapientia, de qua, ut superius commemoraui, scriptum est, Lignum uite est amplectentibus eam.



CAPUT XuI.

27. Numquidnam et hoc refellendum est, quod uelut acute [1 1Kb] , ut sibi uidetur, irridet? Primo, Deum non prescisse quod contigit: deinde, implere non ualuisse quod magnopere cogitauit: tertio, ad maledictum se conuertisse superatum. Unde scit Deum non prescisse quod contigit? An quia contigit? Quinimo si non contigisset, nullo modo id prescisset futurum, quia non erat futurum. Aut si propterea putat non prescisse, quia si prescisset, ne contingeret prouidisset [2 1Kb] : potest hoc et de Christo dicere, qui talentum dedit homini nichil acquisituro; quod propterea utique dederat, ut eius augeretur pecunia, quidquid est quod illa significat. Ergo quia contigit ut ille sua pigritia nichil acquireret, hoc non presciuit ille qui dedit? dicere etiam potest [3 1Kb] , non implesse de hoc lucro Christum quod magnopere cogitauit. Potest et illud tertium, ad maledictum se conuertisse superatum, quoniam dixit, Ligate illi manus et pedes, et proiicite eum in tenebras exteriores : sicut de Adam dictum est, ut a ligno uite separatus morte etiam corporis plecteretur . Huic enim homini diserto, deficientis [4 1Kb] maledictum, uidetur potentis imperium.  Dicat ergo impotentem Christum, quoniam de acquirenda spirituali pecunia non potuit quod cupiebat efficere: dicat emulum ac malitiosum, quod seruo suo inuiderit lucem ac salutem, quem proiici iussit in tenebras, ubi esset fletus et stridor dentium. Si autem de Christo ista non dicit, ne hoc modo se indicet non esse christianum; cur audet dicere de hominis conditore et peccati merito damnatore, quod non audet dicere de hominis redemptore, et si eius precepta contempserit, pena eterne mortis [1 1Kb] ultore, eodem ipso scilicet? Nam in quem alium nisi in Christum hec maledicta nesciens iste iaculatur? quandoquidem ille ait, Si crederetis Moysi, crederetis et mihi; de me enim ille scripsit . Quid enim Pater sine Filio uel tunc fecit, uel unquam facit? Si ergo salubriter, non solum bonitatem, uerum etiam seueritatem Dei sancta Scriptura commendat, quoniam et amatur Deus utiliter et timetur; unde Apostolus eodem loco utrumque commemorat dicens, uides ergo bonitatem et seueritatem Dei : quid est quod iste insanus et preceps, cum christianum esse se iactet, hoc reprehendit in Deo Prophetarum, quod in Deo inuenit Apostolorum; quoniam idem Deus est et illorum, et istorum?

28. Quod autem de illo commemoraui, quem pigrum seruum misit in tenebras exteriores seueritas [2 1Kb] Dei, ubi nec futurorum improuidus dicitur [3 1Kb] quia tali pecuniam suam credidit, nec impotens quia ut bene ageret non ipse rexit [4 1Kb] , ipse correxit, nec emulus ac malitiosus quod a luce separatum in tenebras misit: hoc de omnibus penis hominum, que leguntur in propheticis Libris inflicte fuisse peccantibus, debet fidelis lector aduertere. Hoc ergo etiam de diluuio. Neque enim Dominus iehsu non tale aliquid futurum in suo prenuntiauit aduentu, quando ait: Sicut in diebus Ne manducabant, bibebant, nouellabant, edificabant, nubebant, uxores ducebant; uenit diluuium et perdidit omnes: sic erit et aduentus Filii hominis . Hoc et de obduratione cordis Pharaonis. Neque enim Noui Testamenti littere non dicunt de quibusdam: Tradidit illos Deus in reprobam mentem, ut faciant que non conueniunt . Hoc de spiritu mendaci, quem Deus, qui bene utitur etiam malis, iustissimo iudicio ad impium regem decipiendum misit, sicut Micheas propheta sibi in uisione prophetica demonstratum esse testatur . Neque enim dubitauit tale aliquid dicere apostolus Paulus, cum se sciret uerissime dicere, ubi ait: Mittet illis Deus operationem erroris, ut credant mendacio, et iudicentur omnes qui non crediderunt ueritati, sed consenserunt iniquitati  . Hoc de facto per Moysen, cui Deus dixit, Accipe omnes duces populi, et uictima illos Domino contra solem : hoc est, in manifesto per diem. uel quod factum idolum Moyses ita uindicauit, ut nec proximo suo quisque parceret, ferro perimens impios . Neque enim et Dominus iehsu non dixit: Eos autem qui noluerunt me regnare sibi, adducite, et interficite coram me . Ubi profecto, quia mortem significat animarum, magis est utique illa fidelibus horrenda et metuenda quam corporum. Unde idem Dominus dicit: Nolite timere eos qui occidunt corpus, animam autem non possunt occidere; sed potius eum timete, qui potest animam et corpus perdere in gehennam .

29. Huius generis mortes, per quas anime mittuntur in gehennam, si quis fideli mente, ut dignum est, cogitauerit, ualde uiliter [1 1Kb] estimabit quamlibet ingentissimam stragem et sanguinis fluuios mortalium corporum, quomodocumque quandocumque moriturorum. Quas cedes iste exaggerans, et scholastica uanitate describens, ad blasphemandum Deum, qui talibus mortibus eos quibus huiusmodi terror utilis fuerat, flagellabat, horrorem incutit mortalibus sensibus, et aliquid se agere putat, calces aduersus stimulum iaciendo: ut cum de morte carnis accusat Dei prouidentiam, morte cordis mittatur in gehennam. Quis autem utriuslibet sexus homo non mallet gladio trucidari, etiam illo modo quo trucidauit sacerdos Phinees fornicarios, in ipso complexu nefarie uoluptatis , terribile constituens aduersus exsecrandas libidines ultionis exemplum, propter quod Deo maxime placuit: quis, inquam, non mallet tali genere mortis interfici, quis non postremo igne consumi, uel ferinis morsibus per ipsa pudenda laniari, quam mitti in gehennam ignis eterni? Cur igitur Deus Christianorum peccantes talibus mortibus puniat, ut post corporis interitum transitorium [2 1Kb] , sequatur in gehenna sine fine supplicium, nisi quia Testamenti utriusque unus est Deus? Nam possent Iudei dicere aduersus huius impietatem, quantumlibet exaggeret bella, cedes, uulnera, funera, sanguinem, longe incomparabiliter Deo nostro eum Deum se habere mitiorem, longe scilicet mitius punientem transitoriis mortibus corporum, quam flammis perpetuis gehennarum.

30. At enim propterea uidetur huic Deus Legis et Prophetarum, qui unus et uerus est Deus, crimine crudelitatis arguendus, quia propter leuissimas causas uel etiam erubescendas, penam mortis uel corporalis inflixit; quod Dauid populum numerasset ; quod infantes, sicut iste dicit, filii Heli sacerdotis, de ollis uel cacabis Deo preparatis aliquid degustassent. Qua in re non disputo quantum et quam perniciosum elationis uitium tam sancto uiro, ut uellet Dei populum numerare, subrepserit, eorumque mortibus non eternis, sed iam iamque humana conditione uenturis, et celeriter transituris,  fuerit flagellatus, quorum fuerat multitudine inflatus. Nec dico filios Heli non fuisse infantes [1 1Kb] , ut iste loquitur, nesciens quid loquatur; sed eius etatis, qua possent et deberent, pro sacrilego ausu quo se Domino Deo in sacrificiis preferebant, digna cercitione cohiberi: quod neglectum Deus, non sibi consulens, sed populo cui religio pietasque profuisset [2 1Kb] , bello etiam uindicauit: ubi Dei timorem potuerunt augere uicturi, per eorum mortes, qui fuerant, etsi senescerent, post non longa temporum spatia morituri. Mortibus quippe corporum legimus alios etiam mortuos, propter non sua, sed aliena peccata : ubi magis est in dolore cordis plaga uiuentium, quam in resolutione carnis pena morientium; ubi anime de corporibus exeuntes, habent causas suas uel bonas uel malas, non propterea grauate, quia exute: animarum uero morte alius pro alio plectitur nemo. Sed hoc dico, quantum existimet iste fuisse peccatum, quod in conuiuio nuptiali inuentus est homo uestem non habens nuptialem: puto si humana consideratione ista metiamur, huic aliquantulum sufficere debuit erubescere; et ut plurimum inuitantis indignatio protenderetur, uestem mutare compelli: et tamen dictum est, Ligate illi manus et pedes, et proiicite eum in tenebras exteriores; ibi erit fietus et stridor dentium . Sed dicet, Non leuem culpam significat, uestem non habuisse nuptialem, quoniam ista parua magnarum signa sunt rerum. Sic ergo et sacrificia uisibilia, cum sint in terrenis rebus exigua, magnarum et diuinarum signa sunt rerum: in quibus filii sacerdotis se ipsi Deo, cuius honor in sacrificiis attenditur, preferebant. Non autem ille conuiua se pretulit sponso; sed tantum non congruit, quia nuptialem tunicam non habebat. uerumtamen inter ipsas penas, quibus utrumque uindicatum est, ille quid distet aduertit, quamque incomparabiliter ista illam uincat intelligit, qui corporalibus et temporalibus spiritualia et sempiterna preponit.

31. uerum quid opus est de mysticis significationibus sacrificiorum uestisque nuptialis inconuenientem carnalibus sensibus uelle inculcare sermonem? Ecce quod est manifestius proferamus: Euangelium Legi ueteri comparans Dominus, et non illud malum quod homines ante didicerant, sed quod ipse docebat, perfectius esse contestans: Audistis, inquit, quia dictum est antiquis: Non occides; qui autem occiderit, reus erit iudicio. Ego autem dico uobis: Quicumque iratus fuerit fratri suo, reus erit iudicio; qui autem dixerit, Racha, reus erit concilio; qui autem dixerit, Fatue, reus erit gehenne ignis . Quid tam paruum in peccatis, quam fratri dicere, Fatue? Quid tam magnum in suppliciis, quam gehenna ignis? Si in Lege uel Prophetis iste inuenisset aliquem, quoniam dixisset fratri suo, Fatue, lapidari iussum fuisse diuinitus, quante Deum crudelitatis argueret? Quis non autem, non dico lapidari, sed per  singulos artus, imo per singula corporis frusta, paulatim atque minutatim, uiuens et sentiens dilaniari consumique maluisset [1 1Kb] , quam gehenne ignibus mancipari? Absit tamen ut crudeliorem quisquam dicat Euangelii Deum quam Legis Deum, intelligens utriusque esse unum et eumdem Deum, in Lege terrentem carnalibus, in Euangelio spiritualibus penis; et ibi et hic fidelem, nusquam crudelem.

32. Quid illud? nonne si a Christo linguam reperiret alienam in eumque blasphemam, et qualis est huius, impia garrulitate damnabilem, acerbius et amarius exagitaretur, quam quod iste de obsonio sacrificii pregustato, corporalem temporalemque penam pro sacrilegio sic indignatur ingestam; ubi uenturum se Dominus, et ad sinistram positis gentibus  minatur esse dicturum, Ite in ignem eternum, qui paratus est diabolo et angelis eius? Huius tanti supplicii queris causam? Esuriui, inquit, et non dedistis mihi manducare . Ecce pro esca temporali, non ablata, sed non data, eternum et horrendum supplicium comminatur. Et recte, si consulas ueritatem. Perparuum est enim quod in eleemosynis datur; sed cum pie datur, eternum inde meritum comparatur. Et ideo potius quia paruum est quod datur, magna impietate non datur. Unde non mirum est quod tante sterilitati uelut infructuosarum arborum, ignis eterni supplicium preparatur. Si autem consulas hominem, ut de suo respondeat tibi, omnis homo mendax , contemnit culpam, exaggerat penam: illam quippe non uidet mente carnali, hanc exhorret carne mortali. Talis est iste in omnium hominum, qui puniuntur uel corripiuntur in uetere Testamento, longe mitioribus quam leguntur in Euangelio, corporalibus penis. Quod enim diluuium comparari eternis ignibus potest? que cedes, que uulnera, que corporum mortes cruciatibus sempiternis? uiginti quatuor millia cadentium, tanto buccarum strepitu inflat insanus, quasi non innumerabilia millia quotidie moriantur toto orbe terrarum? Sed transitoria ista corporis mors est: quis uero estimare possit, quot millia stabunt ad sinistram ex omnibus gentibus, que sempiternis damnanda sunt ignibus?

33. Eat iste et clamet ore aperto et oculis clausis, quasi confessus sit Deus suam crudelitatem, quia dicit per prophetam: Exacuam sicut fulgur gladium meum, inebriabo sagittas meas sanguine, et gladius meus manducabit carnes de sanguine uulneratorum . De quibus uerbis sic iste accusat Deum, uelut semper humanum sanguinem esurientem, quasi dixerit, Inebriabo me sanguine; aut, Manducabo carnes de sanguine uulneratorum. Sed quantumlibet hanc utilem Dei comminationem tanquam facinoris auidam, et, ut dicit, in sola crudelitate malis tantummodo gloriantem, uanus et uesanus exhorreat; quid aut quantum ualet, uerbis comparata dicentis, Discedite a me, maledicti, in ignem eternum,  qui paratus est diabolo et angelis eius? Ibi non sanguine inebriabuntur sagitte; sed non satiabuntur membris omnibus flamme: nec carnes gladius manducabit, sensum doloris citius auferens mortuis, quam inferens uulneratis; sed nemo cruciatibus saltem moriendo subtrahitur, ne in moriente simul etiam ipsa pena moriatur. Cur non hic dicit: Colendumne istum an potius exsecrandum fugiendumque esse dicemus? An timet de Christo ista dicere, ne ipsius ignis eterni supplicium non euadat, quo ille impios preparat mittere; et ignorat miser hec dicendo de Deo Prophetarum, de ipso se dicere, cuius tam tremendam seueritatem in Euangelio formidat offendere?



CAPUT XuII.

34. Reprehendit etiam, quod penas impiorum significatas per uuam fellis et botrum amaritudinis, et furorem draconum atque aspidum, collectas dicit esse Deus apud se, et signatas in thesauris suis, reddendas in tempore, cum lapsus fuerit pes eorum : ignorans thesauros hic appellatas occultas dispositiones Dei, qui disponit reddere unicuique secundum opera eius. Unde Apostolus dicit: Tu autem secundum duritiam cordis tui et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum opera eius . Apud quem enim sibi thesaurizat iram cor impenitens, nisi apud eum qui uiuos est iudicaturus et mortuos? Neque enim nesciunt etiam illi ueteres Libri thesaurum desiderabilem, de quo ibi scriptum est quod requiescat in ore sapientis . Et in Prouerbiis legitur, quia Deus thesaurizat diligentibus se salutem ; et Isaias propheta dicit, In thesauris [1 1Kb] salus nostra: ibi sapientia et disciplina et pietas ad Dominum. Hi sunt thesauri iustitie . Sed uaniloqui et mentis seductores aduersantes Litteris sacris, quas intelligere nolunt, eligunt ex eis aspera que ibi leguntur ad commendandam seueritatem Dei; et de Litteris euangelicis atque apostolicis lenia que ibi leguntur ad commendandam bonitatem Dei: et apud homines imperitos hinc ingerunt horrorem, inde querunt fauorem: quasi difficile sit ut quisquam similiter blasphemus atque impius eo modo aduersetur Nouo Testamento, quo iste ueteri, carpens de uetere quibus ibi commendatur Dei bonitas, et e contrario de Nouo quibus ibi commendatur Dei seueritas; et clamet inuidiosus atque uenenosus: Ecce qui Deus colendus est, misericors et miserator, longanimis et multe misericordie; qui non in finem irascetur, neque in eternum indignabitur; qui non secundum peccata nostra fecit nobis, neque secundum iniquitates nostras retribuit nobis; sed quantum distat oriens ab occidente, longe fecit a nobis peccata nostra; qui sicut miseratur pater filios, sic miseratur timentes se ; qui dicit, Nolo mortem peccatoris, quantum ut reuertatur et uiuat . Non ille  qui propter lucrorum auaritiam, etiam eum seruum qui non perdidit talentum quod acceperat, tantum quia non amplius acquisiuit, ligatis manibus et pedibus proiici iussit in tenebras exteriores, ubi esset ei fletus et stridor dentium : et qui hominem non habentem uestem nuptialem de conuiuio suo tollit, et similiter alligatum simili supplicio punit : et qui uenientibus ad se, et pulsantibus, et dicentibus, Domine, aperi nobis; respondet, Non uos noui; tantum quia oleum secum, quod infunderent suis lampadibus, non tulerunt : et qui propter unum contumeliosum uerbum mittit in gehennam : et qui pro temporali cibo non accepto, igne damnat eterno . Hec atque huiusmodi si quis uesana mente sacrilegus, inde lenia, hinc aspera colligat; ac sic homines utrarumque Litterarum imperitos a Christo tanquam seuo et crudeli conetur auertere, et ad Deum Prophetarum misericordem mitemque conuertere; nonne et huic ipsi qui hoc facit ueteri Testamento, quod ab homine similiter sacrilego posset fieri Nouo, impurus atque impius apparebit? Qui autem recte colit Deum, et profecto utriusque Testamenti inuenit unum Deum, et eiusdem unius Dei in utroque diligit bonitatem, in utroque metuit seueritatem: in illo intelligens promissum Christum, in isto accipiens redditum Christum.

35. Nonne prius in illis ueteribus Libris lectum est, non reddendum malum pro malo, ubi precipitur ut si iumentum inimici sui errare quisque inuenerit, reuocet domino eius; et si cecidisse in uia, non pertranseat, sed leuet cum illo ? Nonne ibi prius scriptum est, quod Apostolus ponit: Si esurit inimicus tuus, ciba illum; si sitit, potum da illi ? Nonne ibi prius homo Dei Deo suo, quod ei utique scit placere, dicit: Domine Deus meus, si feci istud, si est iniquitas in manibus meis, si reddidi retribuentibus mihi mala ? Nonne ibi prius Ieremias propheta describit sancti patientiam, prebentis percutienti se maxillam ? Nonne ibi prius per alium prophetam precipitur, ut malitiam unusquisque fratris sui non reminiscatur ? Quid est ergo quod iste blasphemus hec tanquam contraria ueteri Testamento de Nouo colligit, aut utrasque Litteras nesciens, aut ut decipiat imperitos, se scire dissimulans? A quo tamen si queratur, utrum non reddat malum pro malo, qui pro cibo non accepto in ignem mittit eternum; profecto turbabitur, et admonebitur incomparabiliter esse mitius oculum pro oculo, dentem pro dente homini auferre , ubi mensura uindicte modum non transit iniurie, quam propter non exhibitam humanitatem, tantam rependere seueritatem, ubi transitoria est culpa, et finem non habet pena: atque ita discet, si peruicax non est, in utroque Dei unius Testamento et amandam bonitatem et timendam seueritatem. Quamuis enim in uetere Testamento propter temporalium bonorum promissionem malorumque comminationem, seruos  pariat temporalis Ierusalem; in Nouo autem, ubi fides impetrat caritatem, qua lex possit impleri non magis timore pene quam dilectione iustitie [1 1Kb] , liberos pariat eterna Ierusalem : tamen et illis temporibus fuerunt iusti spirituales, quos non occidebat littera iubens, sed uiuificabat spiritus iuuans . Unde et fides uenturi Christi habitabat utique in Prophetis, uenturum prenuntiantibus Christum; et nunc sunt plurimi carnales, qui uel hereses faciunt non intelligendo Scripturas, uel in ipsa Catholica aut adhuc paruuli lacte nutriuntur, aut tanquam palea perseuerans futuris ignibus preparantur. Sicut autem Deus unus et uerus creator bonorum est et temporalium et eternorum, ita idem ipse auctor est amborum Testamentorum; quia et Nouum in uetere est figuratum, et uetus in Nouo est reuelatum.

36. Ignoscendi autem misericors mansuetudo, propter quam dictum est, non solum septies, uerum etiam septuagies septies fratri remittenda esse peccata, non ad hoc ualet ut sit iniquitas impunita, aut torpens et dormiens disciplina, quod potius obsit quam diligens uigilansque uindicta. Claues quippe regni celorum sic dedit Christus Ecclesie, ut non solum diceret, Que solueritis super terram, erunt soluta et in celis; ubi apertissime bonum, non malum pro malo reddit Ecclesia: uerum et adiungeret, Que ligaueritis in terra, erunt ligata et in celo; quia bona est et uindicandi iustitia. Illud enim quod ait, Si nec Ecclesiam audierit, sit tibi tanquam ethnicus et publicanus; grauius est quam si gladio feriretur, si flammis absumeretur, si feris subrigeretur [2 1Kb] . Nam ibi quoque subiunxit, Amen dico uobis, que ligaueritis super terram, erunt ligata et in celis : ut intelligeretur, quam grauius sit punitus, qui uelut relictus est impunitus. Hic dicat iste, si placet, Siccine mandata Saluatoris accepimus iubentis, Nemini reddideritis malum pro malo; sed si quis uos percusserit in unam maxillam, prebete et alteram; et, Dimittite iniurias fratribus uestris ? Ecce ab hominibus non reddentibus malum pro malo, alligatur homo amarius et infelicius Ecclesie clauibus, quam quibuslibet grauissimis et durissimis ferreis uel adamantinis nexibus. Absit, inquit, ut hoc dicam, quoniam christianus sum. Hoc si uere esset, nec illa dixisset. Quoniam Deus Prophetarum quorum scripta blasphemat, ipse est Deus Apostolorum quorum scripta blasphemare formidat.



CAPUT XuIII.

37. Sed Dauid, inquit, Deum rogauit, et non est exauditus, nisi oblato sacrificio, ut hominibus qui non peccauerant, parceretur : et ideo non est credendus Deus uerus, qui sacrificiis delectatur. Iam de pena occisorum hominum, quibus quandoque morituris mors illa non obfuit, et eorum tamen mortibus cor regis sese extollentis merito uaputauit, superius respondimus. De sacrificio autem ualde iste nichil sapit: et ideo fallitur, quia iam sacrificia talia non offert Dei populus Deo, posteaquam  uenit unicum sacrificium, cuius umbre fuerunt illa omnia, non hoc improbantia, sed hoc significantia. Sicut enim res una multis locutionibus et multis linguis significari potest; sic unum uerum et singulare sacrificium multis est antea sacrificiorum significatum figuris. De quibus singulis hic disputare quam sit longum, uidetis. Unum tamen sciant insipientes, tardi ad intelligendum, et precipites ad reprehendendum, quod demon sibi sacrificium non exigeret, nisi Deo uero deberi sciret. Falsus enim Deus sic se uult honorari ab eis quos decipit, quomodo uerus Deus ab eis quibus consulit: et maxime sacrificium est quod precipue debetur Deo. Nam obsequia cetera que diuinitati exhibentur, ausi sunt sibi etiam superbie fastu homines arrogare. Rarissimi autem commemorantur, qui sibi ut sacrificaretur, cum regia potestate possent, ausi fuerint imperare. Quicumque tamen ausi sunt, per hoc se deos haberi uoluerunt. Sacrificiis autem Deum non egere, quis nescit? Sed nec laudibus nostris eget. uerum sicut nobis, non illi, utile est laudare Deum; sic nobis, non illi, utile est offerre sacrificium Deo. Quoniam singulari et solo uero [1 1Kb] sacrificio pro nobis Christi sanguis effusus est: ideo primis temporibus ad hoc sacrificium talibus significationibus prophetandum, immaculatorum animalium sacrificia Deus sibi iussit offerri; ut quemadmodum illa immaculata erant a corporum uitiis, ita speraretur immolandus esse pro nobis, qui solus immaculatus fuerat a peccatis. Que tempora per prophetam sic prenuntiantur: Deus deorum Dominus locutus est, et uocauit terram, a solis ortu usque ad occasum; ex Sion species decoris eius. Et paulo post in eodem psalmo: Audi, populus meus, et loquar tibi; Isrel, et testificabor tibi: quoniam Deus Deus tuus ego sum. Non super sacrificia tua arguam te; holocausta autem tua in conspectu meo sunt semper. Non accipiam de domo tua uitulos, neque de gregibus tuis hircos. Quoniam mee sunt omnes bestie silue, pecora in montibus et boues. Cognoui omnia uolatilia celi, et species agri mecum est. Si esuriero, non dicam tibi: meus est enim orbis terre et plenitudo eius. Numquid manducabo carnes taurorum, aut sanguinem hircorum potabo? Immola Deo sacrificium laudis, et redde Altissimo uota tua. Et iterum in fine psalmi eiusdem: Sacrificium, inquit, laudis honorificabit me, et ibi uia qua ostendam illi salutare Dei . Iam de hoc salutari Dei, quod ipse sit Christus, supra commemoraui atque monstraui . Quod est autem sacratius laudis sacrificium, quam in actione gratiarum? Et unde maiores agende sunt Deo gratie, quam pro ipsius gratia per Iesum Christum Dominum nostrum? Quod totum fideles in Ecclesie sacrificio sciunt, cuius umbre fuerunt omnia priorum genera sacrificiorum. Isti autem uaniloqui reprehensores ueteris Testamenti, etiam si cetera que commemoraui de hoc psalmo minus intelligunt, sufficiat eis quantum ad presentem questionem attinet, quia Deus Prophetarum, qui Deus est etiam Apostolorum, non manducat taurorum carnes, nec sanguinem potat hircorum.  Talem quippe eum nouerant sancti, qui pleni eius Spiritu ista dicebant. Unde illud quod Dauid obtulit, ut populo parceretur, umbra erat futuri, qua significatum est, quod per unum sacrificium [1 1Kb] , cuius illa figura erat [2 1Kb] , saluti populi spiritualiter parcitur. Ipse est enim Christus iehsu, qui traditus est, sicut Apostolus dicit, propter delicta nostra, et resurrexit propter iustificationem nostram : propter quod etiam dicit, Pascha nostrum immolatus est Christus .



CAPUT XIX.

38. Unde autem iste probare conatus est, euidenter seruisse demoniis, qui sacrificiis ea promeruit, uolens hoc intelligi de sancto Dauid, ibi euidentius quanta fraude imperitorum animis insidietur ostendit. Adhibuit enim Apostolum testem, eo quod dixerit, uidete Isrel carnaliter: nonne qui edunt hostias, participes sunt altaris? Quid ergo? dico quod idolum sit aliquid? Sed qui sacrificant, demonibus sacrificant. Quod non ita scriptum est: sed ita, uidete Isrel secundum carnem: nonne qui de sacrificiis manducant, socii sunt altaris? Quid ergo? dico quia idolis immolatum est aliquid, aut idolum est aliquid? Sed quia que immolant [3 1Kb] , demoniis, et non Deo, immolant. Nolo uos socios demoniorum fieri. Potuit autem accidere, ut secundum interpretationum uarietatem non in rebus, sed in uerbis, quod ego dixi, secundum carnem; alii codices habeant, carnaliter: et quod ego dixi, qui de sacrificiis manducant; aliqui habeant, edunt hostias; quod ipse posuit: et quod ego, socii sunt altaris; habeant aliqui, participes sunt altaris: et quod ego posui, Quid ergo? dico quia idolis immolatum est aliquid? minus ille posuerit, aut minus codex eius habuerit; et ideo tantummodo posuit, quia idolum est aliquid. Quod uero sequitur multum ad rem pertinet, quia id aliter posuit. Ait enim Apostolus: Sed quia que immolant, demoniis, et non Deo, immolant. Iste autem dixit, Sed qui sacrificant, demonibus sacrificant: quasi omnes qui sacrificant, non sacrificent nisi demonibus. Non enim ait Apostolus, Qui sacrificant; sed, que sacrificant; uel, sicut a me positum est, immolant: illi scilicet qui idola colunt; que sacrificant, demoniis, et non Deo, sacrificant, siue, immolant. Et ideo subiunxit, Nolo uos socios demoniorum fieri: eos quippe ab idololatria prohibebat. Propter quod eis ostendere uoluit, ita illos fieri socios demoniorum, si idolothyta sacrificia manducauerint, quomodo Isrel carnalis socius erat altaris in templo, qui de sacrificiis manducabat. Ideo quippe addidit, carnaliter, uel, secundum carnem; quia est Isrel spiritualiter, uel secundum spiritum, qui ueteres umbras iam non sequitur, sed eam consequentem que illis umbris precedentibus significata est ueritatem. Hinc enim cepit, ut hoc diceret: Propter quod, dilectissimi mihi, fugite ab idolorum cultura. Deinde secutus ostendit, ad quod sacrificium iam debeant pertinere, dicens: Quasi prudentibus dico, iudicate uos quod dico. Calix benedictionis quem  benedicimus, nonne communicatio est sanguinis Christi? Panis quem frangimus, nonne communicatio est corporis Domini? Quia unus panis et unum corpus multi sumus; omnes enim de uno pane participamus . Et propter hoc subiunxit, uidete Isrel secundum carnem: nonne qui de sacrificiis manducant, socii sunt altaris? Ut intelligerent ita se iam socios esse corporis Christi, quemadmodum illi socii sunt altaris. Et quia ut hoc diceret, ab idololatria prohibebat; unde locus iste sermonis eius, sicut commemoraui, sumpsit exordium: ne putarent ideo non esse curandum, si de sacrificiis ederent idolorum, quia idolum nichil est, existimantes sibi hec uelut superflua non nocere, confirmauit quidem et ipse nichil esse idolum: nec ideo se ista prohibere, quia idolis immolantur que non habent sensum; sed quia que immolant, inquit, id est, idolorum cultores, demoniis, et non Deo, immolant. Nolo uos socios demoniorum fieri. Istum sensum ueritas ipsa declarat: quia in templo cui seruiebat carnaliter Isrel, non utique idolum colebatur. Nam si sacrificia que in illo templo secundum ueterem Legem offerebantur Deo, tanquam idolorum sacrificia damnarentur, uel tanquam demoniis immolata, nullo modo ipse Dominus Christus leproso quem mundauerat, diceret: uade, ostende te sacerdoti, et offer munus quod precepit Moyses in testimonium illis . Nondum enim dederat pro sacrificiis illis omnibus sui corporis sacrificium, nondum suscitauerat sui corporis templum. Nec de illo templo eiiciens eos qui boues et columbas uendebant, diceret [1 1Kb] : Domus mea domus orationis uocabitur; uos autem fecistis illam speluncam latronum .



CAPUT XX.

39. Sane de apocryphis iste posuit testimonia, que sub nominibus apostolorum Andree Ioannisque conscripta sunt. Que si illorum essent, recepta essent ab Ecclesia, que ab illorum temporibus per episcoporum successiones certissimas, usque ad nostra et deinceps tempora perseuerat, et immolat Deo in corpore Christi sacrificium laudis, ex quo Deus deorum locutus uocauit terram, a solis ortu usque ad occasum. Hec quippe Ecclesia est Isrel secundum spiritum; a quo distinguitur ille Isrel secundum carnem, qui seruiebat in umbris sacrificiorum, quibus significabatur singulare sacrificium quod nunc offert Isrel secundum spiritum, cui dictum atque predictum est, Audi, populus meus, et loquar tibi; Isrel, et testificabor tibi : et cetera, que iam supra commemoraui. De huius enim domo non accipit uitulos, neque de gregibus eius hircos. Iste immolat Deo sacrificium laudis, non secundum ordinem Aaron, sed secundum ordinem Melchisedec. Quod in eo psalmo positum est, quem Dominus iehsu in Euangelio de se conscriptum esse testatur, querens a Iudeis respondentibus Christum filium esse Dauid, quod solum de illo carnaliter nouerant, quomodo eum Dauid in Spiritu dixerit Dominum. Tunc enim huius psalmi commemorauit exordium: Dixit Dominus Domino meo, Sede a dextris meis,  donec ponam inimicos tuos scabellum pedum tuorum. Ibi quippe et hoc dictum est: Iurauit Dominus, et non penitebit eum, Tu es sacerdos in eternum secundum ordinem Melchisedec . Nouerunt qui legunt, quid protulerit Melchisedec, quando benedixit Abraham : et si iam sunt participes eius, uident tale sacrificium nunc offerri Deo toto orbe terrarum. Dei autem iuratio incredulorum est increpatio. Et quod Deum non penitebit, significatio est quia hoc sacerdotium non mutabit. Mutauit quippe sacerdotium secundum ordinem Aaron. Unde alius propheta dicit ad eum qui carnaliter est Isrel: Non est mihi uoluntas in uobis, dicit Dominus omnipotens, et hostiam non accipiam de manibus uestris. Ecce quod est secundum ordinem Aaron. Cur autem hoc non accipiat, addit, et dicit: Quia ab ortu solis usque ad occasum glorificatum est nomen meum in gentibus, et in omni loco incensum offertur nomini meo, et hostia pura; quia magnum est nomen meum in gentibus, dicit Dominus omnipotens . Ecce quod est secundum ordinem Melchisedec. Incensum enim quod est grece , sicut exponit Ioannes in Apocalypsi, orationes sunt sanctorum . Deus quippe ille, sicut canitur in Psalmo, qui uocauit terram, a solis ortu usque ad occasum; cui terre, id est, cui populo diffuso a solis ortu usque ad occasum, diceret, Non accipiam de domo tua uitulos; immola Deo sacrificium laudis : ipse per hunc prophetam quod certissime futurum erat iam uelut factum predicans ait, Ab ortu solis usque ad occasum glorificatum est nomen meum in gentibus, et in omni loco incensum offertur nomini meo, et hostia pura; quia magnum est nomen meum in gentibus.

40. Non enim sicut hominem penitet Deum; sed sicut Deum: quemadmodum non sicut homo irascitur, nec sicut homo miseretur, nec sicut homo zelat; sed omnia sicut Deus. Penitentia Dei non est post errorem: ira Dei non habet perturbati animi ardorem: misericordia Dei non habet compatientis miserum cor, unde in latina lingua nomen accepit: zelus Dei non habet mentis liuorem. Sed penitentia Dei dicitur, rerum in eius potestate constitutarum hominibus inopinata mutatio: ira Dei est uindicta peccati: misericordia Dei est bonitas opitulandi [1 1Kb] : zelus Dei est prouidentia, qua non sinit eos quos subditos habet, impune amare quod prohibet. Unde iste qui tam loquaciter exagitauit Dei penitentiam, discat primo, uix inueniri aliquid quod digne de Deo dici possit; sed plurima et pene omnia nos de illo dicere loquendi necessitate, que magis homines ex hominibus metiuntur, sicut autem intelligenda de illo sunt uix a paucis et spiritualibus intelliguntur. Propter quod prouidentissime Scriptura diuina de illo ineffabili loquens ad quedam etiam uerba descendit, que iam hominibus et ipsis carnalibus, cum de Deo sermo est, uidentur absurda et indigna: ut cum timentur ista sic accipi, quomodo in hominibus solet, et discutiuntur  quemadmodum de Deo bene accipi possint, ibi discatur etiam illa que humanis sensibus in eisdem Scripturis Deo digna uidebantur, non secundum hominum mores intelligi uel credi oportere. Cito enim uidetur penitentia, sicut ab hominibus agitur, non cadere in Deum: sed non cito uidetur etiam misericordia, sicut homines miserentur, non cadere in Deum. Ex illo ergo quod requirendum fatetur, discit homo et hoc requirere, quod iam sufficere arbitrabatur. Sic ergo quando eum penitet, non mutatur, et mutat; sicut quando irascitur, non mouetur, et uindicat; et quando miseretur, non dolet, et liberat; et quando zelat, non cruciatur, et cruciat.

41. Numquid autem in libris Testamenti noui desunt hec uerba, que si accipiantur sicut in hominibus intelligi solent, nullo modo congruunt diuinitati, et grauem pariunt offensionem? Cum enim de Christo uerissime dicat euangelista, quod non opus habebat ut ei quisquam testimonium perhiberet de homine; ipse enim sciebat quid esset in homine ; cur ipse quibusdam dicit, Nescio uos ? Ipsos denique sanctos suos cum prescierit et elegerit ante mundi constitutionem: quid est quod dicit Apostolus, Nunc autem cognoscentes Deum, imo cogniti a Deo ; quasi nunc eos cognouerit, quos antea nesciebat? Quod uero ait, Spiritum nolite exstinguere , tanquam exstingui Spiritus possit, quis ferat [1 1Kb] , nisi qui ea prudenter intelligit? Nonne in Euangelio scriptum est: Qui credit in Filium, habet uitam eternam; qui autem incredulus est Filio, non uidebit uitam, sed ira Dei manet super eum ? Calumnietur ergo et huic uerbo iste blasphemus, et dicat: Qualis est qui irascitur, cum scriptum sit, Iracundia uiri, iustitiam Dei non operatur ? Calumnietur isto modo et Apostolo dicenti, Numquid iniquus Deus qui infert iram ? Iam porro si quisquam diceret, Confundetur Christus, et hoc eo tempore quo iudicaturus est uiuos et mortuos; quis eum christianus patienter audiret? Tamen in Euangelio, Qui me, inquit, confusus fuerit, et uerba mea, in generatione ista adultera et peccatrice, et Filius hominis confundetur eum cum uenerit in gloria [2 1Kb] Patris sui cum Angelis sanctis . Cur autem orantes dicimus, Sanctificetur nomen tuum , si semper est sanctum; nisi quia uerum est et quod scriptum est de quibusdam, quia polluerunt nomen Domini Dei sui ? Et cur dictum est Domino, Memento mei cum ueneris in regnum tuum , si nichil obliuiscitur; nisi quia non insipienter, sed intelligenter ei dicitur, Obliuisceris inopiam nostram et tribulationem nostram ? Ergo et scienter nescit; et quod semper sciuit, aliquando cognoscit; et cum exstinguitur a negantibus, inexstinguibilis permanet; et tranquille irascitur; et confundi  non potest, etiam quando confunditur; et nomen eius pollui non potest, etiam quando polluitur; et obliuisci non potest, etiam quando obliuiscitur; et meminit, etiam quando admonetur. Sic est ineffabilis. Hec enim de illo dicuntur, de quo nichil ab homine uel hominis satis digne et satis competenter dicitur. Que cum ita sint, quis religiosus non istum exsufflet ut puluerem, quem proiicit uentus a facie terre ; qui tumens et elatus atque irruens in oculos infirmorum, eosque perturbans, uidetur sibi aliquid dicere, arguendo uerba in uetere Testamento que non intelligit, nec intuendo que in Nouo intelligit?

42. Hoc autem de penitentia Dei, unde factum est ut loqueremur, cum commemoraremus prophetiam de Christo, ubi dictum est, Iurauit Dominus et non penitebit cum, Tu es sacerdos in eternum, secundum ordinem Melchisedec, ad commendandum sacrificium salutare, in quo pro nobis sacer sanguis effusus est, cuius umbre fuerant sacrificia, que de pecoribus immaculatis iussa sunt immolari: hoc ergo de penitentia Dei, ne sic eam putaret accipiendam, ut ex eo quod non intelligit, in blasphemiarum latratus rabidus insaniret, habebat unde commoneretur in proximo. Ipse quippe commemorauit Deum dixisse: Penitet me unxisse Saül in regem [1 1Kb] . Hoc autem scriptum est Samueli sancto dictum fuisse, per quem Deus arguit Saülem, quod homini quem Deus occidi iusserat, pepercisset, exhibens uelut misericordiam contempta obedientia: quasi uero melius nosset quid de homine fieri debuerit, quam ille qui hominem fecit. Ubi quod saluberrimum est discimus, ut semper diuinum preceptum, humanum in nobis uincat affectum. Idem tamen Samuel cui dixerat Deus, Penitet me unxisse Saül in regem; dicit euidenter, Deum non penitere. Nam ita scriptum est: Et factum est uerbum Domini ad Samuel, dicens, Penitet me quod constituerim Saül in regem, quoniam auersus est a me, et uerba mea non custodiuit: Et paulo post Saüli dixit ipse Samuel: Disrupit Dominus regnum Isrel de manu tua hodie, et dabit illud proximo tuo bono super te, et diuidetur Isrel in duo: et non conuertetur, neque penitebit eum; quoniam non est sicut homo, ut peniteat eum . Ecce qui nouerat [2 1Kb] intelligere Deum sine miseria [3 1Kb] miserantem, sine ira irascentem, sine zelo zelantem, sine obliuione obliuiscentem, sine ignorantia nescientem, sine penitentia penitentem: non iste qui secundum uerbum Dei non loquendo, et Litteras eius non considerando, et uoces earum non aduertendo, factus est mutus latrator, cecus lector, surdus auditor.

43. Obliuiosus, inquit, Deus et emortua memoria arcum posuit in nubibus, qui iris dicitur, unde commoneatur non amplius humanum genus delere diluuio , quid agat omnino nesciens, cui merito opus sit assiduo monitore. Iste uero non memoria, sed anima mortua quid loquatur nesciens, si in rebus  apertioribus calumniatur, quanto magis caligat [1 1Kb] in nubibus, et delirare compellitur? Cui tamen ut cito respondeam, ita dico Deum admoneri se uoluisse, quamuis non sit oblitus, sicut Christus doceri se uoluit ubi Lazarus positus fuerit, quamuis non esset ignarus. Nolo enim dicere, quos arcus ille significet [2 1Kb] , resplendens e nubibus fulgore, et radiis luminis quo roscida illustratur obscuritas, grata quodam modo confessione respondens; et quomodo Deus non perdat orbem diluuio spirituali, dum est eorum memor, quorum illuminate nubes figuram gerunt: horum enim nomina scripta sunt in celis, ut memor sit eorum Pater qui est in celis; quoniam non de suo lucere se sciunt, sed de sole iustitie, sicut ille nubes de sole uisibili. Sed ex illo quod commemoraui, urgendus est, quomodo accipiat Dominum dicentem de Lazaro, Ubi posuistis eum ; et locus ei, tanquam ignoret, ostenditur. Nisi enim aliquid eum ista, qua nesciens uidebatur, inquisitione significasse fateamur, quomodo predicamus Christum non solum scisse presentia, uerum etiam futura prescisse? Maxime quia iste in eam se precipitauit mirabili cecitate sententiam, ut diceret, Nemo nisi ignarus interrogat? Ubi cogitare non potuit, quoties Christus interrogauerit. Annon interrogat qui dicit: Quid uobis uidetur de Christo? cuius est filius ? Quid hoc testimonio manifestius? Quod si nimium durus est, numquid etiam ibi negabit interrogasse Christum, ubi se ipse interrogare testatur, dicens: Interrogabo uos et ego unum sermonem; quem si dixeritis mihi, et ego uobis dicam in qua potestate hec facio: Baptisma Ioannis unde erat? e celo, an ex hominibus ? Ubi nunc se abscondet loquacissimus contra Deum, et desperatissimus disputator? Ubi est quod ait, Nemo nisi ignarus interrogat? Ecce Christus ignarus non est, et tamen interrogat. His nempe oculis reprehendit Prophetarum Deum, quibus non uidet Christum. Sed in talibus interrogationibus apertissime doctor est Christus. In his autem quando ait, Ubi posuistis eum? et, Quis me tetigit ? et si quid dixisse huiusmodi legitur, uidetur doceri uelle quod nescit, et tamen scit. Sic ergo et in illis Libris Deus tanquam oblitus admonetur, sed tamen absit ut quidquam unquam obliuiscatur.

44. Quid illud ipsum quod dixit Dominus discipulis suis, Gaudete, quia nomina uestra scripta sunt in celis , nonne uidetur tanquam ex illo arcu qui refulget ex nubibus, uelut quibusdam in celo Deus litteris admoneri? Nisi hec pie accipiantur, donec fides impetret ut intelligantur, nonne ut fabulosa ridentur? Quibus ridentibus, nisi insipientibus, et eo ipso quo sapientes sibi uidentur, magis magisque dementibus? Quis enim cogitat quomodo ad memoriam Dei scribantur in celis sequentes Dominum, derelinquentes autem Dominum scribantur in terra, de quibus propheta Ieremias dicit: Uniuersi qui derelinquunt te, confundantur; recedentes [3 1Kb] , super terram scribantur  ? Quos bene intelligitur significasse iehsu, quando Iudei uicti atque confusi, cum audissent, Qui sine peccato est, prior in illam lapidem iaciat, unus post alterum recesserunt. Tunc autem ille ostendens de quo numero essent, digito scribebat in terra .



CAPUT XXI.

45. Si putamus, inquit, merito conuersationis sue homines diluuii excepisse sententiam, et Ne iustum ad reparationem creature melioris esse seruatum; cur exinde peiores oriuntur, et in eosdem actus uite sordentis, humani generis etiam nunc natiuitas reuoluitur? Ita hoc dicit, tanquam uixerit cum eis qui diluuio perierunt, et inde nouerit quod nunc peiores oriuntur. Sed siue in peiore, siue in eodem, siue in meliore actu post diluuium genus uersetur humanum, puto Deo dimittendum esse iudicium [1 1Kb] , qui nouit retribuere unicuique secundum merita eius: non huic cani rabido aduersus Dominum suum latranti, uel asino stulto aduersus stimulum calcitranti. Apostolus clamat, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit ? et iste illi cui nullus est consiliarius, audet esse aduersarius. Quid autem interest, morituris cunctis, quantum ad mortem attinet corporis, utrum singillatim, an simul omnes pariterque moriantur; nisi quod cum singuli moriuntur, et omnes mortem et omnes de mortuis patiuntur dolorem; cum autem simul uniuersos rapit unus interitus, saltem nemini relinquitur luctus? uerum etiam altius in illo diluuio consilium Dei fuit, quam cor infidelium uel nouit uel capit. Sed nolo me, apostolum Petrum potius audiat iste dicentem: In diebus Ne cum fabricaretur arca, octo animas saluas factas per aquam: quod et uos, inquit, simili forma Baptisma saluos facit, non carnis depositio sordium; sed conscientie bone interrogatio in Deum per resurrectionem Iesu Christi . Ecce habet expositum diluuii sacramentum. Ubi propterea est additum, per resurrectionem Iesu Christi, ut diem intelligeremus octauum, quod significauit in arca numerus hominum: octauo enim die, hoc est, post septimum sabbati Dominus resurrexit. Sic ergo illa que gesta commemorantur, si quis intelligit, etiam prophetie fuerunt. Sed iste preter arcam, id est, preter Ecclesiam constitutus, submersus est diluuio, non ablutus.



CAPUT XXII.

46. De testimonio quoque Isaie prophete calumniatur atque blasphemat, eo quod dixerit, Filios genui et exaltaui, ipsi autem me spreuerunt; et eosdem paulo post appellauerit semen pessimum , tanquam se ostendens genitorem malorum, cuius filii sunt semen pessimum: nesciens ob hoc eos dici semen pessimum, quoniam gratie Dei qua eius filii facti fuerant, peccando degeneres exstiterunt, eorum filii facti quorum imitatores esse uoluerunt. Unde illis alio loco dicitur, Pater tuus Amorrheus, et mater tua Cethea : quarum  gentium sunt impietatem malitiamque sectati, ex quibus tamen carnis originem non ducebant. Sed soluat iste questionem euangelicam, ubi Dominus dicit: Si uos cum sitis mali, nostis bona data dare filiis uestris; quanto magis Pater uester qui in celis est, dabit bona petentibus se ? Dicat quemadmodum sit bonus Deus malorum pater: utrumque enim ueritas dixit. Annon erant mali quibus ait, Si ergo uos cum sitis mali? Annon habebant Deum bonum patrem quibus ait, Quanto magis Pater uester qui in celis est, dabit bona petentibus se? Porro si mali appellati sunt propter peccata, sine quibus non est in hac infirmitate mortalium quorumlibet etiam uita iustorum; quanto conuenientius semen pessimum diceretur, quod nasceretur impia uoluntate, et moribus exsecrabilibus pullularet?

47. Sed hunc, inquit, Deum Dominus Christus appellauit arborem malam facientem fructus malos. Imo uero huius talia sentientis tanquam male arboris, iste ipse sermo blasphemus, fructus est malus. Nam hominem malum dixisse Dominum arborem malam, cuius fructus mali essent opera mala; et hominem bonum arborem bonam, cuius fructus boni essent opera bona ; id est, ipsas hominum uoluntates, uel malam mali hominis, uel bonam boni hominis diuersas esse arbores diuersos fructus ferentes, satis euidenter ipse testatur, dicens: Bonus homo de bono thesauro cordis sui profert bona, et malus homo de malo thesauro cordis sui profert mala. Quomodo autem diceret, Aut facite arborem bonam, et fructum eius bonum; aut facite arborem malam, fructum eius malum ; nisi homo posset nunc in hoc, nunc in illud mutata uoluntate conuerti?



CAPUT XXIII.

48. Sed ipse Deus, inquit, per eumdem prophetam fatetur, et dicit, Ego sum Deus faciens bona et creans mala . Ita plane: ipse est enim Deus, de quo dicit Apostolus, uides ergo bonitatem et seueritatem Dei . Hec autem seueritas eius damnabilibus mala est, quia malum illis damnationis importat. Nam quia iusta est, alio modo reperitur bona: omne enim iustum bonum. Quam uero eleganter sibi uidetur iste uerba discutere atque discernere, nesciens quid loquatur? Quandoquidem hoc ipsum quod ita posuit hoc testimonium, ut non diceretur, Faciens bona et mala; aut, creans bona et mala; aut, creans bona et faciens mala; sed, faciens bona et creans mala: uult uertere in crimen; et conatur ostendere, quod fit, forinsecus fieri; quod autem creatur, apud ipsum esse creatorem, atque inde procedere: ut uidelicet Deus Prophetarum tanquam extranei a se boni factor aliquando fuisse uideatur, creator autem mali tanquam natura malus de se ipso proferens quod creauit. Que uerba si ex consuetudine consideremus locutionis humane, et fieri et creari, non solum filii quos de semetipso quisque generat, uerum etiam magistratus dicuntur atque urbes, et quecumque alia que non exeunt de gignente, sed forinsecus fiunt. Si autem  quomodo Scripture sancte, quibus iste insidiatur, loqui soleant, perscrutemur, aut hoc est facere quod creare, a quo tamen distinguitur gignere; et uariandi uerbi causa, non ad aliquam rerum differentiam dici potuit, faciens bona et creans mala; cum dici etiam posset, creans bona et faciens mala: aut si ullam uoluisset propheticus Spiritus hic esse distantiam, multo accommodatius sic acciperentur hec uerba, ut intelligeremus id fieri, quod si non fieret, omnino non esset; creari autem, ex eo quod erat condi aliquid uel constitui, sicut diximus creari magistratus atque urbes: nam et illi ex iis qui iam homines erant constituuntur in honoribus, cum magistratus creantur; et ligna et lapides quibus construuntur urbes, utique iam erant, sed nondum in illam rerum faciem, quam uidemus in urbibus, quodam ordine et compositione uenerant; quod cum fit, creari urbes dicuntur. Quod enim Greci appellant , hoc nostri aliquando creare, aliquando constituere, aliquando condere interpretantur, quod sepissime idem significat in illis Litteris quod est facere. Nam et fecit Deus hominem ad imaginem Dei, et Deus creauit hominem inexterminabilem , legimus: et si aliquando cum aliqua differentia dicitur, hoc rectius potest interesse quod dixi, ut facere sit quod omnino non erat; creare autem, ex eo quod iam erat ordinando aliquid constituere. Ideoque hoc loco dictus est Deus creans mala, quoniam peccantibus ea conuertit in malum dispositione seueritatis sue, que bonitatis eius largitate bona facta sunt. Unde dicit apostolus Paulus: Christi bonus odor sumus in omni loco [1 1Kb] , et in iis qui salui fiunt, et in iis qui pereunt: quibusdam quidem odor uite in uitam, quibusdam uero odor mortis in mortem. Sed cum continuo sequatur, et dicat, Et ad hec quis idoneus ? nonne importuni quodam modo sumus ingerere ista carnalibus non studiosis, sed contentiosis, nullo modo idoneis ea capere, que utinam saltem desinerent carpere?

49. Quantus quippe conflictus aduersus Arianos fuerat excitatus, ne unigenitum Filium dicerent esse creaturam, idem putantes creatum esse quod genitum, iste fortassis ignorat. Sed ut eius regula fallax atque distorta, ex eodem prophetico et euangelico testimonio, quod ipse posuit, percussa frangatur; sic Deus loquitur per prophetam: Ego creans lucem et faciens tenebras, faciens pacem et creans mala . Quod ipse nec totum, nec sicut illic legitur, posuit. Atque illud quidem facile dissimulandum est, quod pro pace posuit bona; quoniam pax bona est. Sed illud pretereundum non est, quia huius sententie partem superiorem dolo potuit preterire, ne diceret, creans lucem: quia cum sit lux etiam confitente ipso utique bona, ab eo creatam noluit confiteri, quem non uult creare nisi mala. Magis ergo indifferenter id positum debemus accipere, creare et facere: distinctionis tamen, quam sibi iste fecit,  regula fracta est; quoniam Deus Prophetarum, quem de uerbo quod non intelligit culpat, ibi legitur creator bonorum, quod negat. Itemque ex Euangelio. Nempe nobis tanquam plurimum suis partibus faueret, opposuit quod Dominus ait, Arbor bona bonos fructus facit, et arbor mala malos fructus facit . Cur ergo non secundum istum, Creat, dixit; non, facit; si uera est eius differentia, qua facientem a creante distinguit dicens, quod fit, alienum esse a faciente, quoniam de foris accedit [1 1Kb] ; quod autem nascitur, proprium eius esse qui generat? Hinc enim existimat Deum generatorem malorum, quia dictum est, creans mala; putans quod et Ariani putauerunt, in Scripturis illis nichil interesse, utrum generari dicatur aliquid, an creari: sed certe in eo quod Dominus arborem bonam fructus bonos, malam malos non dixit creare, sed facere, uideat iste suam regulam fractam, et comprimat linguam. Quid enim stultius, quam dicere, Deum Prophetarum esse arborem malam, et id uelle intelligi in eo quod Dominus ait, Arbor mala fructus malos facit: et rursus dicere, Non facit mala, sed creat; quia si faceret, aliena ab illo essent, eique forinsecus accederent; cum uero creat, ipse illa de seipso tanquam radicitus generat? Non ergo de isto Deo Dominus ait, Arbor mala malos fructus facit: quoniam creat mala iste, non facit. Ecce qui audet accusare Prophetas, qui ex Euangelio a se productis testibus refragatur.



CAPUT XXIu.

50. Item uerba quedam ex libro Deuteronomio, uelut impura exhorrescens, impurus exagitat: quasi Deus uerecundari debuerit, pudenda impiis irrogare uel prenuntiare tormenta, nec eo comminari modo, ut diceret, Que mollis in uobis et tenera nimis fuerit, cuius experimentum non accepit pes eius ambulare super terram pre teneritudine et mollitie, et zelabit oculo suo uirum suum, et filium suum, et filiam suam, et secundas suas, et quod exierit per femora eius comedet . Imo uero quanto est horribilius, tanto est terribilius. Neque enim a Propheta monendo dictum est, sed minando: non ut hec homines facerent; sed ne illa facerent que sensus peruersus exercet, et ad hec peruenirent que sensus humanus exhorret. Quis autem digne eloqui possit, quam sit mentis exsecrabilior feditas, penas exhorrere meritorum, et merita non cauere penarum? Dicat plane Spiritus sanctus intaminatus et intaminabilis, quod audire anima recusat immunda, et esse non recusat immunda. Immunditiam quippe auersatur carnis offensis sensibus carnis, et immunditiam diligit suam exstinctis sensibus cordis. Dicat hec Spiritus Dei, et per horrorem talia mala patiendi, incutiat timorem malefaciendi.

51. Idem namque Spiritus etiam per Apostolum loquens, sensus impios non est uerecundatus offendere, dum pios uellet instruere: ubi commemorata impietate quorumdam, qua coluerunt et seruierunt creature potius quam Creatori, subiunxit, atque ait, Propter  hoc tradidit illos Deus in passiones ignominie. Nam femine eorum immutauerunt naturalem usum in eum usum qui est contra naturam: similiter autem et masculi, relinquentes naturalem usum femine, exarserunt in appetitum suum in inuicem, masculi in masculos deformitatem operantes, et mercedem mutuam quam oportuit erroris sui, in semetipsis recipientes. Si quisquam inimicus Apostoli uellet ex his uerbis talia dicere, qualia dicit ex Librorum ueterum quibusdam locis iste blasphemus, nonne haberet amplam materiam in qua loquaciter insaniret; et quanto sibi uiderentur disertiora dicta [1 1Kb] , tanto detestabiliora maledicta iactaret; maxime quia dictum est, Mercedem mutuam quam oportuit erroris sui, in semetipsis recipientes? Oportuisse quippe non est ueritus dicere Apostolus, ut qui creature potius quam Creatori seruierunt, erroris sui mercedem, non inuiti hec turpia patiendo, sed libenter faciendo, reciperent: iudicio scilicet, non alicuius hominis immundissimi, quem talia delectarent, sed iustissimi Dei, qui tradidit eos in passiones ignominie; ut crimina criminibus uindicentur, et supplicia peccantium non sint tormenta, sed incrementa uitiorum. Sapiens autem cum hec audit, ipsam magis in hac uita iram Dei timet, qua homo non patitur quod acriter dolet, sed facit quod turpiter libet; et eius cui talia iudicia displicent, uerba insana contemnit, quia in ipso [2 1Kb] penam Pharaonis, hoc est, indurati cordis agnoscit. Si enim quosdam qui non probauerunt Deum habere in notitia, tradidit Deus in reprobam mentem, ut faciant que non conueniunt ; quid mirum, si et istum qui diuina blasphemat eloquia, tradidit Deus in reprobam mentem, ut dicat que non conueniunt? Sic enim oportet hereses esse, ut probati, inquit Apostolus, manifesti fiant in uobis . Sic uasa ire locis congruis et temporibus ordinantur, ut etiam de ipsis notas faciat Deus diuitias glorie sue in uasa misericordie, que de massa eiusdem damnationis fiunt in honorem, gratia illius, non meritis suis . Ille quippe donat prodesse nobis, non solum quod docet ueritas, uerum etiam quod obstrepit uanitas; ut cum respondetur inquietissime uanitati, auscultetur sincerissime ueritati.

52. De turpi maledicto arguit uanitas [3 1Kb] : sed turpe non esse, quibusdam rebus turpibus nominatis cauendam ostendere turpitudinem, misericors indicat ueritas, et uecors uincitur uanitas. Nam de turpi maledicto potest a uerbosis impiis reprehendi et apostolus Paulus, ubi ait, Utinam et abscindantur qui uos conturbant ! quod etsi bene intelligentibus benedictio magis apparet, ut fiant spadones propter regnum celorum; potest tamen garrula cecitas etiam in Apostolo hoc reprehendere, contendens quod non debuerit rem honestam turpi uerbo enuntiare. Possunt et ipsum Dominum, qui eiusdem continentie donum commendans ait, Sunt qui seipsos castrauerunt propter regnum celorum . Legunt quippe isti litteriones: sic enim potius quam litterati appellandi  sunt qui legendo litteratos, nichil sapere didicerunt: legunt ergo apud Ciceronem tale aliquid, unde sibi uideantur docte Christi uerba culpare, perditi potius quam periti. Ille namque cum doceret, in translatione uerborum obscenitatem esse uitandam, Nolo, inquit, dici, morte Africani castratam esse rempublicam . Sed si hoc uerbum ipse quod uitari uolebat, ut uitandum ostenderet, non uitauit, et quod dici noluit, coactus est dicere; quanto magis res que uerbo eodem recte significatur, ut ab audiente possit intelligi, suo uerbo enuntiatur? Atque ut ad illud redeamus, quod iste in Deuteronomio reprehendit: si Cicero uir eloquentissimus et uerborum uigilantissimus appensor et mensor, quod dici noluit, dixit, ne diceretur; quanto melius Deus magis morum quam uerborum pulchritudinem querens atque munditiam, turpe aliquid non turpiter, sed minaciter dixit, ut hoc horreretur, ne illud committeretur [1 1Kb] , propter quod ad illa que audire horroris est, ueniretur? Et tamen cum legitur, aures infidelitas claudit, auertit faciem, exasperat uultum, linguam uibrat, blasphemias iaculatur. uidete si non sunt isti ex isto genere hominum, qui loquente Christo de Sacramento corporis et sanguinis sui dixerunt: Durus est hic sermo; quis potest eum audire? Nisi quod excusabiliores sunt, qui uerba diuina que non intelligebant, non in maledictione, sed in benedictione horribilia non ferebant. Mirum enim non est, si maledictum quando auditur, horretur; nec exigendum est ut uerbis non horrendis dicatur, quod ad hoc dicitur, ut ab exhorrente timeatur: Dominus autem talia dicebat, que amari preciperet, non timeri; et tamen que infidelitas sufferat, Caro mea uere cibus est, et sanguis meus uere potus est; et, Nisi manducaueritis carnem meam, et biberitis sanguinem meum, non habebitis uitam in uobis ? Si ergo Dei Sapientia, uerbis sacramento congruis pascens animam credentem, non curauit insipientiam nauseantem; quanto magis eadem ipsa Sapientia, ubi locus et tempus timoris fuerat, non amoris, salubrem uolens importare terrorem, non curauit insipientis errorem, quamuis eius preuideret horrorem? Quis autem istorum spiritualem nouit horrere anime feditatem, cum uelut sua quadam fame atque egestate compellitur comedere, que de suis carnalibus cogitationibus, tanquam de femoribus exeunt? Nam illius maledicti, quod iste uelut turpe reprehendit, rarus effectus est [2 1Kb] ; uix enim aliquando tam magnum est flagellum famis, ut ad nefanda illa compellat: ista uero fame, qua miserorum anime inopes ueritatis ea pro ueritate comedunt, que carnalibus sensibus pariunt, usquequaque plena sunt omnia, tanto infelicius, quanto nocet amplius, et horretur minus.

53. Sed puto me uni libro illius quem misistis, nostro non uno, ne nimium prolixus sit, respondere debere: proinde hic faciamus huius finem, ut ex his que discutienda restant, alius inchetur. Nescio quo enim modo ita libri termino reficitur lectoris intentio, sicut labor uiatoris hospitio.



LIBER SECUNDUS. In quo Noui Testamenti loca, que Legis et Prophetarum Aduersarius uelut eis contraria collegit, discutiuntur.



CAPUT PRIMUM.

1. Iam nunc ea discutienda sunt, que iste de Noui Testamenti libris suffragari sibi arbitratur aduersus propheticas Litteras, tanquam eas Apostoli Christi sua sententia condemnauerint. Quod ergo profanas et aniles fabulas et genealogias infinitas appellasse Apostolum existimat diuina eloquia Legis et Prophetarum, quia dixit, Profanas et aniles fabulas deuita ; et alio loco, Ne intendas fabulis Iudaicis et genealogiis infinitis, que questiones prestant magis, quam edificationem : quis ita nisi hereticus multum cecus erraret? Cur enim hoc Apostolus ipse non fecit, si has esse aniles fabulas iudicauit? Cur dicit ad Galatas, Dicite mihi, sub Lege uolentes esse, Legem non legistis? Scriptum est enim quod Abraham duos filios habuit, unum de ancilla, et unum de libera: que sunt in allegoria; hec enim sunt duo Testamenta : et ad Corinthios, Nolo enim uos ignorare, fratres, quia patres nostri omnes sub nube fuerunt, et omnes per mare transierunt, et omnes per Moysen baptizati sunt in nube et in mari, et omnes eumdem cibum spiritualem manducauerunt, et omnes cumdem potum spiritualem biberunt: bibebant enim de spirituali sequente petra [1 1Kb] ; petra autem erat Christus ?

2. Nescit autem habere preter Scripturas legitimas et propheticas Iudeos quasdam traditiones suas, quas non scriptas habent, sed memoriter tenent, et alter in alterum loquendo transfundit, quas deuterosin uocant: ubi etiam dicere audent et credere, Deum primo homini duas creasse mulieres; ex quibus texunt genealogias, uere, sicut ait Apostolus, infinitas, parientes infructuosissimas questiones. Sed si huic talia nunquam euenit audire, numquid et contra Euangelium sic obsurdescere debuit, ut non aduerteret uerba Domini Christi, quibus arguit Iudeos, quod de parentibus non honorandis impietatem docerent filios suos? Ibi quippe et Dei preceptum quod in Lege conscriptum est, attestando commemorauit. Nec ob aliud eos arguit, nisi quod reiicerent mandatum Dei, ut statuerent traditiones suas. Cum enim interrogassent Pharisei et Scribe, Quare discipuli tui non ambulant iuxta traditionem seniorum, sed communibus manibus manducant panem, ille respondens dixit eis: Bene prophetauit Isaias de uobis hypocritis, sicut scriptum est, Populus hic labiis me honorat, cor autem eorum longe est a me. In uanum autem me colunt docentes doctrinas et precepta hominum. Relinquentes enim mandatum Dei, tenetis traditionem hominum, baptismata urceorum et calicum; et alia similia his facitis multa. Et dicebat illis: Bene irritum facitis preceptum Dei, ut traditionem uestram seruetis. Moyses  enim dixit, Honora patrem tuum et matrem tuam; et, Qui maledixerit patri aut matri, morte moriatur. uos autem dicitis, Si dixerit homo patri aut matri, Corban  quodcumque ex me, tibi profuerit: et ultra non dimittitis eum quidquam facere patri suo aut matri, rescindentes uerbum Dei per [1 1Kb] traditionem uestram, quam tradidistis; et similia huiusmodi multa facitis . Ubi euidenter Christus ostendit et illam Dei esse Legem quam profanus iste blasphemat, et Iudeos habere suas traditiones a Libris propheticis et legitimis alienas, quas appellasse Apostolum profanas fabulas, et aniles, et genealogias interminatas, non hereticus, sed catholicus lector intelligit. Porro si uelim testimonia cuncta colligere, quibus ostendam quemadmodum et ipse Dominus et Apostoli eius Lege usi fuerint et Prophetis, quas iste aniles fabulas putat, quando sufficio? aut cui non sufficiant ista que diximus?



CAPUT II.

3. Nec iste aduersus lucem uocemque dominicam uel apostolicam tam cecus et surdus est, ut ignoret quemadmodum a Christo et Apostolis, in libris ad Nouum Testamentum pertinentibus, confirmetur Legis ac Prophetarum et commendetur auctoritas. Proinde excogitasse se existimat, quo pacto subterfugiat moles testimoniorum in euangelicis et apostolicis Litteris de Libris ueteribus positorum, quibus eius, uelit nolit, ceruicata lingua conteritur. Ait quippe Apostolum pro qualitatibus ingeniorum in quinque personis locutum: Insinuans enim rudi adhuc populo, inquit, que Dei sunt, non debuit a perfectioribus incipere, et consuetudinem ab eis uetustatis excludens a difficilioribus inchoare, ne nouos adhuc ad fidem perfecta doctrina turbaret. Deinde uolens quasi probare quod dixit, eumdem apostolum dicentem commemorat: Cum liber sim ex omnibus, omnibus me subieci [2 1Kb] , ut plures lucrifacerem: et factus sum Iudeis tanquam Iudeus, ut Iudeos lucrifaciam; et iis qui sub Lege sunt, tanquam qui sub Lege essem, cum ipse non sim sub Lege, ut eos qui sub Lege sunt, lucrifaciam; et iis qui sine Lege sunt, tanquam sine Lege essem, cum sine Lege Dei non sim, sed sim in Lege Christi, ut lucrifaciam eos qui sine Lege sunt: factus sum infirmis infirmus, ut infirmos lucrifacium; omnibus omnia factus sum, ut omnes lucrifaciam . Has quatuor personas uult intelligi, in quibus Apostolum locutum putat; unam Iudeorum, alteram eorum qui sub Lege sunt, tertiam eorum qui sine lege sunt, quartam infirmorum. Quinta debetur, quoniam quinque promiserat: hanc ut adderet, Alio loco, inquit, superius iam dixit, »Sapientiam loquimur inter perfectos« ; ut perfectorum  uideatur quinta persona. Hoc totum propterea molitus est, ut si quando aliquid de apostolica proferretur Epistola, ubi attestantur Euangelio Lex et Prophete, hoc dicat Apostolum, non sapientibus et perfectis, sed Iudeis locutum fuisse quasi Iudeum, uel eis qui sub Lege essent, tanquam esset et ipse sub Lege: ac per hoc subdole atque mendaciter simulantem se apud imperfectos edificare, quod apud perfectos, non mentiendo, sed uera dicendo destrueret. Hanc uidelicet ei erroris machinationem, nescio quis Fabricius fabricauit, quem uelut magistrum ueritatis Rome se inuenisse gloriatur. Quis non hoc monstrum, non dico sensus christianus, sed qualiscumque humanus exhorreat?

4. Primo enim considerandum est quam se fraudulentissimum et mendacissimum profiteatur, qui mentientem putat et laudat Apostolum: et quod ille dixit, non fallentis astu, sed compatientis affectu, quia diuersis animarum morbis tam misericordi corde subuenit, quam sibi subueniri uoluisset, si errore uel infirmitate simili laboraret, hic in fallaciam detestabilem uertit. Deinde quero, ad Romanos, Corinthios, Galatas, Ephesios, Colossenses, Philippenses, Thessalonicenses, quomodo loquebatur Apostolus? In qua illarum quinque personarum eos esse deputabat? Procul dubio quoniam in preputio Gentes erant, non in circumcisione Isrelite. Ad hos quippe sibi distributum ministerium fuisse testatur, ubi dicit quod ei et Barnabe dexteras societatis dederint Petrus et Iacobus et Ioannes, ut ipse quidem cum Barnaba ad Gentes, illi autem ad circumcisionem irent . Et alio loco apertissime dicit, Quamdiu ego sum Gentium apostolus: et multis aliis locis proprio quodam munere doctorem Gentium se esse testatur. Cum ergo essent sine Lege tot gentes quibus Euangelium predicabat, quid opus erat ut eis Legem et Prophetas de Christo introduceret testes, eisque importaret ignaris uinculum, sicut ista pestis arbitratur, erroris, a quo eos fuisse liberos magis debuit gratulari? Quid opus erat ut ad Romanos sic fuisset exorsus: Paulus seruus Christi Iesu, uocatus apostolus, segregatus in Euangelium Dei, quod ante promiserat per Prophetas suos in Scripturis sanctis de Filio suo, qui factus est ei ex semine Dauid secundum carnem ? Quare non sibi potius personam imponit illorum? Quare se facit tanquam sub Lege, eis qui fuerant sine Lege? Utquid eis dicit: uobis enim dico Gentibus, quamdiu quidem ego sum Gentium apostolus, ministerium meum glorificabo [1 1Kb] , si quo modo ad emulationem prouocem carnem meam, ut saluos faciam aliquos ex illis. Si enim reiectio illorum reconciliatio est mundi, que erit assumptio, nisi uita ex mortuis? Si autem delibatio sancta est, et conspersio; et si radix sancta est, et rami. De Isrelitis quippe ista dicit, de quibus ante iam dixerat: Quid ergo amplius est Iudeo, aut que utilitas circumcisionis? Multum per omnem modum. Primum quidem, quia credita sunt illis eloquia Dei. Quid enim si quidam  illorum non crediderunt? numquid incredulitas illorum, fidem Dei euacuabit [1 1Kb] ? Deinde hic quod commemorare ceperam, sequitur, et dicit: Quod si aliqui ex ramis fracti sunt, tu autem cum esses oleaster, insertus es in illis, et socius radicis factus es et pinguedinis olee, noli gloriari aduersus ramos. Quod si gloriaris, non tu radicem portas, sed radix te. Dicis ergo, Fracti sunt rami ut ego inserar. Bene, incredulitate [2 1Kb] fracti sunt: tu autem fide stas; noli alium sapere, sed time. Nam si Deus naturalibus ramis non pepercit, neque tibi parcet [3 1Kb] . uides ergo bonitatem et seueritatem Dei: in eos quidem qui ceciderunt, seueritatem; in te autem bonitatem, si permanseris in bonitate: alioquin et tu excideris, et illi si non permanserint in incredulitate, inserentur. Potens est enim Deus iterum inserere illos. Nam, si tu ex naturali incisus es oleastro, et contra naturam insertus es in bonam oliuam; quanto magis illi qui secundum naturam sunt, inserentur sue oliue? Nolo enim uos ignorare, fratres, sacramentum hoc, ut non sitis uobis sapientes, quia cecitas ex parte in Isrel facta est, donec plenitudo Gentium intraret, et sic omnis Isrel saluus fieret [4 1Kb] , sicut scriptum est: ueniet ex Sion qui eripiat et auertat impietatem ab Iacob; et hoc illis a me testamentum, cum abstulero peccata eorum . Nimis longum est cuncta percurrere, uel sicut per Scripturas apostolicas ubique sparsa sunt, ea in unam faciem congregare. Quid opus erat hec dicere Gentibus? Cur non potius sine Lege factus est eis, quemadmodum erant illi sine Lege? Cur non potius deos eorum laudauit, eorumque sacrificia predicauit, si et ista Scriptura quam populus Isrel accepit, et illa sacra Gentium, sicut iste dicit, ad demonia pertinebant? Quid, quod Deum Isrel audet infelix dicere, non solum demonem, uerum etiam ceteris demonibus peiorem [5 1Kb] ? Cur ergo Apostolus, qui omnibus omnia, non misericordia compatiente, sicut ueritas ostendit, sed astutia fallente, sicut iste desipit, factus erat, non potius illorum demonum quos colebant Romani, quos demones putat iste mitiores, seruum se esse confinxit, ut fieret tanquam illi, ac sic eos lucrifaceret?

5. Nonne item dicit ad Ephesios: Propter quod memores estis, quia uos quando Gentes eratis in carne, qui dicimini preputium, ab ea que dicitur circumcisio in carne manu facta; qui eratis illo in tempore sine Christo, alienati a societate Isrel, et peregrini testamentorum et promissionis, spem non habentes, et sine Deo in hoc mundo: nunc autem in Christo Iesu uos, qui aliquando eratis longe, facti estis prope in sanguine Christi. Ipse est enim pax nostra, qui fecit utraque unum, et medium parietem macerie soluens, inimicitiam in carne sua, Legem mandatorum in decretis euacuans [6 1Kb] , ut duos conderet in se in unum nouum hominem,  faciens pacem, ut commutaret utrosque in uno corpore Deo, per crucem interficiens inimicitias in semetipso: et ueniens euangelizauit pacem uobis qui eratis longe, et pacem his qui prope; quia per ipsum habemus accessum ambo in uno spiritu ad Patrem. Igitur iam non estis peregrini et inquilini: sed estis ciues sanctorum et domestici Dei, superedificati supra fundamentum Apostolorum et Prophetarum, ipso summo angulari lapide existente Christo Iesu ? Dicat iste blasphemus, quomodo prope dicit inuentos Isrelitas, qui peiori, quemadmodum blasphemat, demoni seruiebant, et longe erant Gentes, que mitioribus demonibus subdite fuerant? Quomodo dicit alienatos fuisse a societate Isrel et peregrinos testamentorum et promissionis, quando erant spem non habentes, et sine Deo in hoc mundo, si Isrel non Dei [1 1Kb] populus erat? Contra istam tubam clarissimam et excellentissimam ueritatis perstrepitat [2 1Kb] atque insultat insanus, dicens in personis quinque locutum Apostolum, ut alias [3 1Kb] ex aliis falleret, fingendo se esse quod non erat: cum uideat eum Gentibus que longe fuerant a Deo Isrelitarum, eumdem Deum, eamdem Legem, eosdem Prophetas, Testamenta eadem predicare. Quis de angulari lapide prior locutus est? Nonne propheta Spiritu Dei plenus, quem pestis ista [4 1Kb] blasphemat? Ait enim: Ecce pono in Sion lapidem angularem, electum, pretiosum; et qui crediderit in eum, non erubescet . Quod testimonium commemorauit et apostolus Petrus . Nonne prius in Psalmo pertinente ad Litteras sacras populi prioris dictum est: Lapidem quem reprobauerunt edificantes, hic factus est in caput anguli ? His enim Litteris eruditus Paulus apostolus posuit, quod paulo ante commemoraui, ipso summo angulari lapide existente Christo Iesu. Unde ipse Dominus Iudeos, in quibus cecitas ex parte facta est, conuicit, confusosque reddidit, dicens: Numquid legistis in Scripturis, Lapidem quem reprobauerunt edificantes, hic factus est in caput anguli; a Domino factum est istud, et est mirabile in oculis nostris ? Hec ergo omnia mendaciter Christus ex Lege ac Prophetis, mendaciter Apostoli proferebant, sicut iste blasphemat, quia uidelicet infirmi nondum poterant solidam capere ueritatem? Itane cecus ignorat quod aliud sit nutrire paruulos, aliud decipere credulos; aliud alere ut crescant, aliud agere ne uiuant? Talia quippe iste dicit ac sentit de Deo Legis et Prophetarum, ac de ipsis omnino Litteris, ut secundum eius sententiam quam de illis habet, quando Apostoli predicabant credentibus Legis et Prophetarum Deum, et confirmabant auctoritatem talium Scripturarum, non lac potandum  uideantur dedisse paruulis, sed uenenum. Quod de illis quisquis credit, desipit, uanescit, insanit.

6. Ergone, ait aliquis, frustra dixit Apostolus, Non potui uobis loqui quasi spiritualibus; sed quasi carnalibus: quasi paruulis in Christo, lac uobis potum dedi, non escam; nondum enim poteratis ; et, Sapientiam loquimur inter perfectos; et, Animalis homo non percipit que sunt Spiritus Dei ? Absit ut putemus eum inaniter nec ueraciter ista dixisse. Numquid tamen ideo credendus est quemquam sibi credentium fallere uoluisse? Dedit igitur paruulis parua, non falsa; lactea, non noxia; nutritoria, non peremptoria. Porro autem, si non est uerum quod ait, Filium Dei secundum carnem factum esse ex semine Dauid; si non est uerum quod naturales rami propter incredulitatem fracti sunt, ut in radice sancta Isrelitarum ex Gentibus ueniens fidelis insereretur oleaster, et fieret particeps pinguedinis olee; si non sunt eloquia Dei, sed nescio cuius, ut iste blasphemat, pessimi demonis, de quibus dicit, Primum quidem quia credita sunt illis eloquia Dei : profecto qui hec paruulis dabat, qui hec tanquam uera predicabat, qui credi uolebat, delebat miseros, non alebat. Quod a fide atque doctrina ueracium Christi Apostolorum quoniam esse scimus alienum, restat ut ipsum tanquam pestem atque hostem fidei christiane uehementissime detestemur, qui tanta excecatur et precipitatur amentia, ut non uideat ipsum saltem Timotheum, cui putat auctoritate apostolica fuisse preceptum, ut tanquam fabulas aniles ueterem Legem Prophetasque deuitet, ab eodem apostolo non fuisse fallendum, et in illa quinta perfectorum persona fuisse deputandum, ut ei non mendaciter loqueretur, dicens: Memor esto Iesum Christum resurrexisse a mortuis ex semine Dauid secundum Euangelium meum . Si enim Christus ex semine Dauid fabulis anilibus predicatur, quomodo eas iubetur iste deuitare, quibus iubetur memoriter credere? Si autem Christus ex semine Dauid ueraciter predicatur; ibi est radix in qua oleaster inseritur [1 1Kb] , nec aniles sunt fabule, nisi preter eas Scripturas deliramenta Iudeorum, ad eam quam uocant deuterosin pertinentia: non illa eloquia Dei que credita sunt circumcisioni, ubi etiam carnales Iudei Christum ex semine Dauid uenturum esse didicerant, sicut interroganti Domino respondebant , quamuis eum Dominum ipsius Dauid, non secundum carnem, sed secundum diuinitatem intelligere non ualerent; utrumque tamen est in illis eloquiis, et quod credebant, et quod non intelligebant, et, De fructu uentris tui ponam super sedem tuam , propter Christum ex semine Dauid; et, Dixit Dominus Domino meo, Sede ad dexteram meam , propter Christum, Dominum etiam ipsius Dauid.

7. Itane uero fallaciter dicebat Apostolus: ueritatem dico in Christo, non mentior, contestante mihi conscientia  mea in Spiritu sancto, quia tristitia est mihi magna, et continuus dolor cordi meo: optabam enim ego ipse anathema esse a Christo pro fratribus meis cognatis secundum carnem, qui sunt Isrelite, quorum est adoptio, et gloria, et testamenta, et Legis constitutio, et obsequium, et promissiones; quorum patres, et ex quibus Christus secundum carnem, qui est super omnia Deus benedictus in secula, Amen ? ueritatem se dicere clamat Apostolus in capite huiusce sententie, et hoc in Christo qui est ipsa ueritas, contestante sibi conscientia sua in Spiritu sancto, eamque sententiam per Amen concludit in fine: et dicit iste, Non sunt uera que hic Apostolus loquitur, fallit infirmos, quia non possunt capere ueritatem; paruulos uanitatibus lactat, et esurientibus filiis diabolicorum mendaciorum uirus infundit ut nutriat. O portentum non solum a Christianorum auribus, uerum etiam a finibus christiani orbis arcendum! Heccine adoptio, hec gloria, hec testamenta, hec Legis constitutio, hoc obsequium, he promissiones, hi patres ex quibus Christus secundum carnem, qui est super omnia Deus benedictus in secula, fabule sunt aniles? Quod iubetur precipue tenere, qui iubetur deuitare fabulas aniles, fabule sunt aniles?

8. Sed quid mirum si tanta impietate delirat, qui Legis uult esse destructor; si quosdam idem apostolus dicit uolentes esse Legis, non destructores, sed doctores, non intelligere neque que loquuntur, neque de quibus affirmant? uerum nos illud quod secutus adiunxit, aduersus utrosque teneamus. Continuo quippe ne quis existimaret ideo illos non intelligere que loquuntur, neque de quibus affirmant, quoniam legis male uolunt esse doctores: Scimus autem, inquit, quia bona Lex est, si quis ea legitime utatur . Hec sententia et illos refutat qui Lege utuntur male, et eos qui illam opinantur malam. Porro si bona est, qua dementia negatur Deus bonus, qui dedit Legem bonam? Que potest uideri sufficere damnatio his hominibus, qui Legem quam sic Apostolus laudat, anilium fabularum nomine accusant? et hoc se existimant facere eiusdem Epistole testimonio, ubi eam sic Apostolus laudat: uolentes esse Legis, non doctores, sed blasphematores, non intelligendo que loquantur, neque de quibus affirment?



CAPUT III.

9. Sed fieri non potuit, inquit, ut a Iudeorum Prophetis Saluatoris nostri annuntiaretur aduentus. Cur fieri non potuit, cum dicat Apostolus, Quia credita sunt illis eloquia Dei ? Sed ante Saluatoris aduentum, inquit, Spiritus sanctus ac diuinus non erat super terram. Hoc uanitas, non ueritas loquitur. Nam quo nisi Spiritu sancto Prophetas suos Dominus impleuit, de quibus in Epistole exordio dictum est ad Romanos, quod et supra commemoraui: Paulus seruus Christi Iesu, uocatus apostolus, segregatus in Euangelio Dei, quod ante promiserat per Prophetas suos in Scripturis sanctis de Filio suo, qui factus est ei ex semine Dauid secundum carnem . Et hoc quidem testimonium etiam iste posuit, prohibens eum ad quem scribit aliis Prophetis credere de Christo, preter illos quos Prophetas eius ad Romanos dicit Apostolus: quos credo non arbitratur Prophetas fuisse Iudeorum. Sed cuiuslibet eos fuisse gentis opinetur, cur ibi non aduertit, Quod ante promiserat per Prophetas suos? Per quoslibet enim Prophetas suos si ante promisit Euangelium de Filio suo, quid est quod iste dicit sanctum ac diuinum Spiritum super terram non fuisse ante Saluatoris aduentum? Et tamen isti unde potuerunt esse prophete, annuntiantes Christum ex semine Dauid secundum carnem, nisi cuius gentis erat ipse Dauid, de cuius semine Christus a Prophetis Dei promissus est esse uenturus?

10. Sed Lex, inquit, per Moysen data est; ueritas autem a Christo Iesu est. Non ita scriptum est: sed ita, Lex per Moysen data est; gratia et ueritas per Iesum Christum facta est . Lex igitur data est per Moysen: facta est autem gratia per Iesum Christum, cum per eius Spiritum caritate diffusa in cordibus nostris , fit ut quod Lex precipit, impleatur. Quod enim per litteram iubetur, non littera, sed Spiritu impletur. Unde illud quod scriptum est, Non concupisces ; per Moysen Lex est, quia iubetur: sed per Christum fit gratia, quando quod iubetur, impletur: ueritas autem facta est per Christum, propter illa que in prophetia Legis sunt promissa, quia in Christo eminent reddita.

11. Apostolus uero quod ait ad Romanos, Quomodo inuocabunt in quem non crediderunt? aut quomodo credent quem non audierunt? de Gentibus dixit, non de Iudeis, sicut hic somniat. Eos enim uolebat refellere Doctor Gentium, qui putabant genti tantummodo Iudeorum, non etiam incircumcisis Gentibus Euangelium predicandum. Quod uolens ostendere, non ad Iudeos tantum, sed ad omnes gentes pertinere, prius posuit testimonium de propheta, Erit, omnis qui inuocauerit nomen Domini, saluus erit: ac deinde cum dixisset, Quomodo autem inuocabunt in quem non crediderunt? aut quomodo credent quem non audierunt? continuo subiunxit, Quomodo autem audient sine predicante? aut quomodo predicabunt, nisi mittantur ? Ita refutans eos qui negabant ad incircumcisas gentes predicatores Christi esse mittendos.

12. Illud quoque sicut imperitissimus non intelligit, quod scriptum est: Primum Apostolos, deinde Prophetas . Putat enim ante Apostolos non fuisse Prophetas, nesciens eos Prophetas illic commemoratos esse ab Apostolo, qui post Christi aduentum fuerunt [1 1Kb] . Quos qui uult nosse, Actus Apostolorum legat, et illud quod ait ad Corinthios, Prophete autem duo aut tres loquantur . Si autem non fuerunt Prophete ante Apostolos, qui erant illi per quos Deus ante promisit Euangelium de  Filio suo, qui factus est ei ex semine Dauid secundum carnem ? Quis erat qui dixit: Lapidem quem reprobauerunt edificantes, hic factus est in caput anguli ? Quis erat qui dixit: Thronus tuus, Deus, in seculum seculi, uirga directionis, uirga regni tui: dilexisti iustitiam, et odisti iniquitatem, propterea unxit te, Deus, Deus tuus oleo exsultationis pre participibus tuis ? Quomodo Deus, cuius thronus est in seculum seculi, ungitur a Deo, nisi Christus iehsu, qui ex ipsa unctione Christi nomen accepit? Chrisma quippe unctio est, Christus unctus est. Quis erat qui dixit, quod ipse Christus de se testatur esse predictum: Dixit Dominus Domino meo, Sede a dextris meis, donec ponam inimicos tuos sub pedibus tuis? Et hoc Dauid in Spiritu dixisse confirmat , quem Spiritum negat iste fuisse super terram ante Domini aduentum. Quid est quod ait Apostolus: Dicit autem Isaias, Erit radix Iesse, et qui exsurget regnare in gentibus, in eum gentes sperabunt ? Quis erat Spiritus qui per eumdem Isaiam tanto ante predixit: Iste peccata nostra portat, et pro nobis dolet; et nos putauimus eum esse in dolore, et in plaga, et in afflictione. Ipse uulneratus est propter peccata nostra, et infirmatus est propter iniquitates nostras: disciplina pacis nostre super eum; et liuore eius sanati sumus: omnes quasi oues errauimus, homo in uia sua errauit; et Dominus tradidit eum propter iniquitates nostras. Et ipse propter afflictionem non aperuit os: sicut ouis ad uictimam ductus est, et sicut agnus coram tondente mutus, sic non aperuit os suum. In humilitate iudicium eius sublatum est: generationem illius quis enarrabit? quia tolletur de terra uita eius. Ab iniquitatibus populi mei ductus est ad mortem : et cetera que contexere longum est. Ubi etiam de Ecclesia tanto ante predictum est, quod ab Apostolo legimus commemoratum, et nunc iam uidemus impletum: Letare, sterilis que non paris; erumpe et exclama, que non parturis, quia multi filii deserte magis quam eius que habet uirum. Dixit enim Dominus, Dilata locum tabernaculi tui, et auleorum tuorum: fige, ne parcas, protende funiculos, et clauos tuos conforta; adhuc in dextris et sinistris dilata: et semen tuum possidebit gentes, et ciuitates desertas habitari facies [1 1Kb] . Noli timere, quia confusa es; neque reuerearis, quia exprobratum tibi est. Confusionem enim eternam obliuisceris, et opprobrii uiduitatis tue memor non eris. Quia Dominus qui fecit te, Dominus sabaoth nomen ei; et qui eruit te Deus Isrel, Deus omnis terre uocabitur . Quis est qui dixit: uidebam in uisu noctis, et ecce cum nubibus celi ut filius hominis erat ueniens, et usque ad uetustum dierum peruenit, et in conspectu eius prelatus est: et ipsi datus est principatus, et honor, et regnum; et omnes populi, tribus, et lingue ipsi seruient: potestas eius potestas perpetua, que non transibit, et regnum eius non corrumpetur ? Hec et alia multa atque manifesta de Christo et Ecclesia unde predicta  sunt, que sic uidemus impleta, et consonantibus euangelicis atque apostolicis Litteris etiam speramus implenda, si Spiritus Dei ante aduentum Christi non fuit super terram; uel si a Prophetis Isrel non est Christi prenuntiatus aduentus, sicut hic desipit, qui Christum negando ante promissum, non habet unde asserat missum? Et merito, quia ipse quem predicat, nec missus est, nec promissus: uerus quippe non est, sed fictus.



CAPUT Iu.

13. Iam illud non miror, quod homo ineruditus de Prophetis Iudeorum existimat dictum, quod ait Apostolus, Dixit quidam ex ipsis proprius eorum propheta, Cretenses semper mendaces, male bestie, uentres pigri; testimonium hoc uerum est : ignorans dictum esse de quodam Epimenide, qui Cretensis fuit, in cuius libris hoc inuenitur; qui homo inter Prophetas Dei non inuenitur, nec ad illa eloquia Dei pertinet, que Iudeis dicit credita, qui non mentitur. Ideo non commemorauit Apostolus nomen eius, sicut solet commemorare Prophetas Dei aliquando dicens, Sicut et Dauid dicit ; Isaias autem audet et dicit , Sicut et Osee dicit : uel tacitis eorum nominibus, cum dicit, Sicut scriptum est ; et ea Scriptura intelligitur, in qua est auctoritas Dei: aut euidenter Deum dicere asserit, cum aliquod adhibet testimonium de Lege uel Prophetis Dei, quale est illud, Boui trituranti os non infrenabis. Numquid de bobus, inquit, cura est Deo? An propter nos Scriptura dicit ? ostendens utique in eadem Scriptura Deum loqui. uel illud: Prouidens autem Scriptura, quia ex fide iustificat gentes Deus, prenuntiauit Abrahe dicens, In semine tuo benedicentur omnes gentes . Ipsam Scripturam pro Deo posuit, quia Dei est. uel illud de Abraham, In promissione, inquit, Dei non hesitauit incredulitate, sed confortatus est fide, dans gloriam Deo, et plenissime credens quia que promisit, potens est et facere . Contra quam diuinam et apostolicam uocem, canis iste rabiosus oblatrans, ausus est dicere, Abraham Deo suo promittenti prolem non credidisse, ignorans illud quod ait, Si mihi centum annos habenti nascetur filius , admirantis esse gaudium, non diffidentiam dubitantis. uel illud: Non potest excidere uerbum Dei. Non enim omnes qui ex Isrel, ii sunt Isrel; neque quia sunt [1 1Kb] semen Abraham, omnes filii; sed in Isaac uocabitur tibi semen: hoc est, non ii qui filii carnis, hi filii Dei; sed filii promissionis deputantur in semen . uel illud de Elia: Sed quid dicit illi responsum diuinum? Reliqui mihi septem millia uirorum, qui non curuauerunt genua ante Baal . His atque huiusmodi attestationibus Dei boni et ueri esse Scripturas illas, quas iste blasphemat, apostolica commendat auctoritas. Ubi autem etiam aliquid de auctoribus Gentium dicit Apostolus, non eos appellat Prophetas Dei, nec illarum scripturarum Deum dicit auctorem quamuis ibi aliqua uera reperiat,  sicut de isto Cretensi ait, Dixit quidam ex ipsis proprius eorum propheta, Cretenses semper mendaces : non ergo Iudeorum proprius, sed Cretensium; quod utique ad hoc dictum est, ne Dei propheta putaretur. Et in Actibus Apostolorum cum loqueretur Atheniensibus, ait de Deo: In illo enim uiuimus, et mouemur, et sumus: sicut et quidam secundum uos dixerunt .

14. Sed Apostolis, inquit, Dominus noster interrogantibus de Iudeorum Prophetis quid sentiri deberet, qui de aduentu eius aliquid cecinisse in preteritum putabantur, commotus talia eos etiam nunc sentire, respondit: Dimisistis uiuum qui ante uos est, et de mortuis fabulamini. Quid mirum , si de Prophetis Dei talia confinxerunt heretici, qui easdem litteras non accipiunt? Nam in Euangelio Dominus, quod non est apocryphum, sed in luce ueritatis [1 1Kb] omnibus notum, etiam post resurrectionem discipulis in itinere comitatus, incipiens a Moyse, per omnes Prophetas, hec de se, que facta fuerant, predicta monstrauit .

15. De ipso, inquit, iterum arguit, ubi dicit: »Multi mihi dicent in illa die: Domine, in nomine tuo demonia eiecimus, et in nomine tuo prophetauimus, et in nomine tuo uirtutes multas fecimus. Et tunc dicam illis: Recedite a me, quoniam nunquam uos sciui, quia operati estis iniquitatem« . Absit ut ista de Prophetis sanctis, in quibus erat Moyses et ceteri, Dominus dixerit: sed dictum est de iis qui post eius Euangelium predicatum, in eius nomine sibi loqui uidentur, nescientes quid loquantur; in quibus et iste sibi locum periturus inuenit.

16. Illud quoque ait dixisse Dominum: Ego sum ianua ouium: omnes alii quotquot ante me uenerunt, fures sunt et latrones. Non autem ita scriptum est: sed ita, Omnes quotquot uenerunt, fures sunt et latrones . uenisse quippe hoc loco intelligi uoluit eos qui missi non fuissent: quos arguit etiam Ieremias, dicens, Hec dicit Dominus de Prophetis qui prophetant in nomine meo, et ego non misi eos . Illi autem quos insanus iste blasphemat, a Domino missi sunt, non sponte uenerunt. Quos et Dominus per parabolam quidem, sed apertissima significatione declarat, ubi dicit: Aliam parabolam audite. Homo erat paterfamilias, qui plantauit uineam, et sepem circumdedit ei, et fodit in ea torcular, et edificauit turrim, et locauit eam agricolis, et peregre profectus est. Cum autem tempus fructuum appropinquasset, misit seruos suos ad agricolas, ut acciperent fructus eius. Et agricole apprehensis seruis eius, alium ceciderunt, alium occiderunt, alium uero lapidauerunt. Iterum misit alios seruos plures prioribus, et fecerunt illis similiter. Nouissime autem misit ad eos filium suum, dicens: uerebuntur filium meum. Agricole autem uidentes filium, dixerunt intra se: Hic est heres, uenite, occidamus eum, et habebimus hereditatem eius. Et apprehensum eiecerunt eum foras extra uineam, et  occiderunt. Cum ergo uenerit Dominus uinee, quid faciet agricolis illis? Aiunt illi: Malos male perdet, et uineam suam locabit aliis agricolis, qui reddant ei fructus temporibus suis. Dicit illis iehsu: Nunquam legistis in Scripturis. Lapidem quem reprobauerunt edificantes, hic factus est in caput anguli: a Domino factum est istud, et est mirabile in oculis nostris? Ideo dico uobis, quia auferetur a uobis regnum Dei, et dabitur genti facienti fructus eius . Quid hoc apertius? quid clarius? quid euidentius? Sed iste de illorum numero est, qui seruos patrisfamilias huius lapidauerunt. Hoc enim facit, non ictibus saxeis, sed maledictionibus duris. Nam et primitus in gente Iudeorum uineam Dei esse plantatam, missosque Prophetas ante ipsum esse Saluatoris aduentum, parabola ista testatur. Et cum dicit, Auferetur a uobis regnum Dei, et dabitur genti facienti fructus eius; quod regnum dicit, nisi quod sperabant, non quod acceperant, id est, uite eterne? Unde alibi dicit, Scrutamini Scripturas, in quibus putatis uos uitam eternam habere; ipse testimonium perhibent de me: : et alibi, ue uobis legisperitis, qui tulistis clauem scientie: ipsi non introistis, et eos qui introibant prohibuistis . Istisne molibus testimoniorum non atteritur impudens uanitas? Quis hunc audit, nisi qui Scripturas sanctas non audit, aut tam male audit quam in eas iste cecus incurrit?



CAPUT u.

17. Sed ait de eis Dominus, inquit, »Parentes uestri manna manducauerunt, et mortui sunt« : docens neminem ipsorum ad Dominum pertinuisse, quibus mors dominata est. Neminem plane, sed parentum illorum quibus talia loquebatur: parentes quippe infidelium, quos nisi infideles uolebat intelligi? Unde alio loco dicit, ue uobis, Scribe et Pharisei hypocrite, qui edificatis sepulcra Prophetarum, et ornatis monumenta iustorum, et dicitis: Si fuissemus in diebus patrum nostrorum, non essemus socii eorum in sanguine Prophetarum. Itaque estis testimonio uobismetipsis, quia filii estis eorum qui Prophetas occiderunt. Filios utique dixit imitatione sceleris, non propagine generis. Non enim quod ex illis secundum carnem nati erant, hoc eis esse poterat crimini; sed quod eis se similes infideli crudelitate monstrabant. Ideoque connectit, ac dicit: Et uos implete mensuram patrum uestrorum. Serpentes, genimina uiperarum, quomodo fugietis a iudicio gehenne [1 1Kb] ? Ideo ecce ego mitto ad uos Prophetas, et sapientes, et scribas, et ex illis occidetis et crucifigetis, et ex illis flagellabitis in Synagogis uestris, et persequemini de ciuitate in ciuitatem: ut ueniat super uos omnis sanguis iustus, qui effusus est super terram, a sanguine Abel iusti usque ad sanguinem Zacarie filii Barachie, quem occidistis inter templum et altare. Amen dico uobis, uenient hec omnia super generationem istam . Nempe constat, nempe manifestum est, imitando esse istos filios malorum, a quibus Prophete sancti et iusti, ab ipso Abel quem frater occidit, usque ad  Zacariam quem isti occiderunt, persecutiones impiissimas et sceleratissimas pertulerunt. Nam quomodo super istos ueniet [1 1Kb] illorum sanguis, qui longe ante uixerunt quam isti uel nascerentur, nisi quia unum genus, una conspersio, una massa est impiorum, imitatione sibimet connexorum? Simul etiam declaratur, in eodem populo fuisse iustos atque Prophetas Dei, quorum isti, quibus hec loquitur Dominus, edificabant sepulcra, ornabantque monumenta. Peior ergo iste et immanior qui eos defunctos lingua maledica lacerat, quibus honorem etiam impii deferebant; et in animam suam crudeliter seuiens eos blasphemat, cum uelit uideri christianus, quos Prophetas et iustos asserit Christus.

18. Iam uero quod adiungere uoluit sanctos Patriarchas, Abraham, Isaac, et Iacob, his de quibus Dominus ait, Patres uestri manducauerunt manna in deserto, et mortui sunt, quia et isti patres mortui sunt; utrum fraudulentus, an cecus sit potius iudicandus, incertum est. Sed quodlibet eorum eligat, detestandus est. Hinc enim hoc ostendere uoluit, quia Dominus commemoratis eisdem patribus, ait, Non est Deus mortuorum, sed uiuorum: cum potius eos uiuere dixerit. Adhibito quippe testimonio de Lege, ubi scriptum est, Ego sum Deus Abraham, et Deus Isaac, et Deus Iacob; adiunxit, Non est Deus mortuorum, sed uiuorum. Et adiecit, Omnes enim illi uiuunt : uita utique uera, qua iusti uiuunt, etiam quando corpore moriuntur. Sed quando hec diceret iste, si uiueret?

19. In hanc sententiam uult accipi et quod ait Dominus ad Iudeos: Neque me nostis, neque Patrem meum; sed nec uerbum Dei habetis in uobis manens . Quod utique contrarium non est ei quod dixit: Tulistis clauem scientie; ipsi non introistis, et eos qui introibant prohibuistis . In semetipsis enim uerbum Dei non habebant, sed habebant in Litteris quas legebant. Nam si haberent in semetipsis, et ipsi intrarent, et alios intrare permitterent. Non intrare autem est non intelligere. Ecce quare nec ipsum nouerant, nec eius Patrem; quia non intelligebant quod legebant: non quia Deum et Christum non predicauerant, quos legebant. Hoc est ergo intrare, non esse contentum superficie littere, sed ad interiora intelligentie peruenire.

20. Argumentatur etiam de Ioanne Baptista, quia Dominus ait, In natis mulierum non exsurrexit maior Ioanne Baptista: qui autem minor est in regno celorum, maior est illo : ita uelut ratiocinando, tanquam Ioannes non pertineat ad regnum celorum, et ob hoc multo minus ceteri Prophete illius populi, quibus maior est Ioannes. Hec autem uerba Domini duobus modis possunt rectissime intelligi. Aut enim regnum celorum appellauit eo loco Dominus quod nondum accepimus, et in quo nondum sumus; unde et in fine dicturus est, uenite, benedicti Patris mei, percipite regnum : et quia ibi sunt sancti Angeli [2 1Kb] , quilibet in eis minor,  maior est utique quolibet sancto et iusto, portante corpus quod corrumpitur et aggrauat animam . Aut si regnum celorum in ea sententia illic intelligi uoluit, qua et in hoc tempore significatur Ecclesia, cuius filii sunt omnes ab institutione generis humani usque nunc, quotquot iusti et sancti esse potuerunt; profecto se ipsum Dominus significauit, quia nascendi tempore minor erat Ioanne, maior autem diuinitatis eternitate et dominica potestate. Proinde secundum priorem expositionem ita distinguitur: In natis mulierum nemo exsurrexit maior Ioanne Baptista: qui autem minor est in regno celorum, ac deinde subinfertur, maior illo est. Secundum hanc autem posteriorem ita: In natis mulierum nemo exsurrexit maior Ioanne Baptista: qui autem minor est, ac deinde subinfertur, in regno celorum maior illo est. Sed uterque intellectus quam congruit ueritati, tam refellende huius sufficit uanitati. Siue enim quilibet Angelus ceteris minor, Ioanne sit maior, siue hic Dominus intelligatur, Ioanne precursore suo etate minor, maiestate maior, nichil inde Prophetis ceteris derogatur. Potuerunt enim esse Ioanni aliqui equales, aliqui eo minores; nullus autem maior, propter sententiam Domini: omnes tamen sancti, et iusti, et boni.



CAPUT uI.

21. Sed Moyses, inquit, omnem spem future resurrectionis in hominibus exstinxit, qui mortalem esse animam pronuntiauit, qui eam esse sanguinem dixit. Deinde ratiocinando magnis uiribus conatur ostendere, non esse animam sanguinem, et laborat in re manifesta, non intelligens Legem [1 1Kb] . Sic enim dictum est, Anima omnis carnis sanguis est ; quomodo dictum est, Petra erat Christus : non quia hoc erat, sed quia hinc significabatur [2 1Kb] . Non autem frustra Lex animam uoluit significare per sanguinem, rem scilicet inuisibilem per rem uisibilem; nisi quia sanguis per uenas omnes ab ipso corde diffusus, in nostro corpore plus ceteris humoribus principatur; ita ut ubicumque fuerit uulnus inflictum, non humor alius, sed ipse procedat: itaque anima, quia omnibus quibus constamus inuisibiliter preualet, illo melius significatur, quod omnibus quibus constamus uisibilibus preualet.

22. Illud autem quod Apostolus ait , Caro et sanguis regnum Dei non possidebit [3 1Kb] ; non facit de anima, sed de resurrectione corporis questionem. uerum et ista duobus modis soluitur. Aut enim carnis et sanguinis nomine corruptionem carnis et sanguinis nuncupauit, que in resurrectione non erit: aut carnem et sanguinem, homines ad omnes illecebras secularium uoluptatum carni et sanguini deditos, qui regnum Dei non possidebunt. Totus autem iste locus apostolici sermonis, ubi scriptum est, Caro et sanguis regnum Dei non possidebit, si consideretur diligentius, magis persuadebit corruptionem carnis sicut nunc est, his eum uocabulis appellare uoluisse, atque ad exponendum quid diceret  adiunxisse, Neque corruptio incorruptionem possidebit. Quia cum facta fuerit que in resurrectione speratur illa mutatio, non utique remanebit ulla corruptio. Quamuis ergo et post resurrectionem Dominus dixerit discipulis suis, Palpate, et uidete, quia spiritus carnem et ossa non habet, sicut me uidetis habere : tamen secundum substantiam caro erit, non secundum corruptionem, que nunc carni hoc nomen imponit. Unde ait propheta, Omnis caro fenum. Numquid enim et Domini quam leuauit in celum? Quo ergo modo appellauit Propheta carnem, ubi ait, Omnis caro fenum; dicturus utique, Fenum aruit : eo modo et Apostolus ait, Caro et sanguis regnum Dei non possidebit; quia non ibi erit corruptio, qua nunc sicut fenum natura carnis arescit. Non enim alia sententia est, Neque corruptio incorruptionem possidebit: sed hec repetitio, sententie superioris est expositio: ut quod ibi dictum est, caro et sanguis; hic intelligamus corruptionem, non substantiam carnis: et quod ibi dictum est, regnum Dei; hic intelligamus incorruptionem. Atque ita nichil aliud dictum putemus, Caro et sanguis regnum Dei non possidebit; quam si diceretur, Corruptio incorruptionem non possidebit: id est, corruptio carnis et sanguinis in illius regni incorruptione non erit, propter immutationem scilicet, de qua mox locutus adiunxit, Oportet corruptibile hoc induere incorruptionem . Ita corruptio que carnis et sanguinis nomine significata est, in regni illius incorruptione non erit: quia caro que nunc corruptibilis est, tunc mutata incorruptibilis erit.

23. Moyses autem homo Dei si animam credidisset esse mortalem, quod utique credidisset si eam sanguinem, non significationis, sed proprietatis causa esse dixisset, non alio loco diceret: Omnis qui tetigerit mortuum ab omni anima hominis, et mortuus fuerit, et non fuerit purificatus, tabernaculum Domini polluit: exteretur [1 1Kb] anima illa ex Isrel; quoniam aqua aspersionis non est circumspersa super eum, immundus est, adhuc immunditia eius in ipso est . Adhuc utique dixit, etiam post mortem, quia non est purificatus: ubi prefiguratum lauacrum regenerationis intelligit, quod nunc accipiunt qui baptizantur in Christo, quisquis audit fideliter, Si crederetis Moysi, crederetis et mihi; de me enim ille scripsit .



CAPUT uII.

24. Quid autem mirum, si iste infelix a luce ueritatis auersus, et ob hoc luci ueritatis aduersus, ea que non intelligit in Nouo Testamento, obiicit ueteri Testamento? Sicut etiam illud de apostolo Paulo, ubi ait ad Corinthios: Quod si ministratio mortis, in litteris formata lapideis, facta est in gloria [2 1Kb] , ita ut non possent filii Isrel intendere in faciem Moysi, propter gloriam uultus eius, que destruitur; quare non magis ministratio spiritus erit in gloria? Nam si ministratio damnationis gloria est, multo magis ministratio iustitie abundabit in gloria. Etenim non glorificatum  est in hac parte id quod declaratum est propter excellentem claritatem. Nam si id quod destruitur, in gloria est; multo magis illud quod manet, in gloria est. Hoc modo iste posuit uerba apostolica, nec a meliore interpretatione plurimum distat. Quia ergo dicta est ministratio mortis in litteris formata lapideis, hinc existimat quod morti ministrauerit Moyses, id est, mortis auctori, maligno scilicet spiritui, quem mundi huius iste opinatur auctorem: ignorans ministrationem mortis dictam Legem, secundum illud quod alibi dicit, Littera occidit, spiritus autem uiuificat . Lex enim quamuis iusta et sancta et bona, preuaricatoribus intulit mortem, quos Dei gratia non adiuuit ad iustitiam Legis implendam. Oportebat enim ut Testamento uetere Lex imponeretur superbis, et de sue uoluntatis uirtute fidentibus, que non daret iustitiam, sed iuberet; ac sic morte preuaricationis impliciti, ad gratiam confugerent, non iubentem tantummodo, sed iuuantem, que Nouo Testamento est reuelata. Hinc putant isti diuinorum eloquiorum blasphematores, malam fuisse Legem que data est per Moysen, quia dicta est ministratio mortis in litteris figurata lapideis: non intuentes propter eos esse dictum, qui suo libero arbitrio Legem sufficere arbitrabantur, et spiritu gratie non adiuti, rei preuaricationis sub eiusdem Legis littera tenebantur. Unde alibi dicit, Lex iram operatur: ubi enim lex non est, nec preuaricatio : hinc ostendens unde dixerit, Lex iram operatur. Neque enim eius preuaricatio mala esset, nisi Lex ipsa bona esset.

25. Multum est et nimis longum colligere, que in hanc sententiam beatus dicit Apostolus, Legem distinguens a gratia; eo quod sub illa elidantur elati, sub ista erigantur elisi; et quod illa in tantum bona sit ut bona iubeat, hec tantum [1 1Kb] ut bona conferat. Illa iustitie facit auditorem, ista factorem. Et ideo sub illa peccator, insuper etiam preuaricator amissa excusatione ignorantie conuictus iacet: sub ista uero et parcente et opitulante, nec qui [2 1Kb] mala est operatus exstinguitur, et ut bona operetur accenditur. Quid ergo est mirum, si illa dicta est ministratio mortis, ubi littera occidit, malum prohibendo quod fit, et bonum imperando quod non fit; ista uero dicta est ministratio spiritus, utique uiuificantis, ut a preuaricationis morte surgamus, et iustitiam non rei legamus in tabulis, sed liberi in cordibus et in moribus habeamus? Hoc est Testamentum Nouum distans a uetere; quia ibi uetus homo formidinis coarctatur angustiis, hic nouus homo spatiatur latitudine caritatis.

26. Quod autem dictum est de ministro ueteris Testamenti Moyse, quod non poterant intendere filii Isrel in faciem eius, propter gloriam uultus eius, signum erat quia in Lege Christum intellecturi non erant. Et ideo uelamen inter faciem Moysi et ipsos positum erat, ut non intenderent, sicut scriptum est, filii Isrel usque  in finem  . Finis autem Legis quis est? Ad hoc non ego, sed Apostolus ipse respondeat: Finis enim Legis, inquit, Christus, ad iustitiam omni credenti . Finis perficiens, non interficiens. Finis quippe dicitur propter quem fiunt omnia quecumque aliquo fiunt officio. Nam inter officium et finem hoc distat, quod officium est in eis que facere debemus, finis propter quem facimus. Quia itaque illa omnia propter Christum fiebant, quem filii Isrel in eis que fiebant non intelligebant; hoc significabat uelamen, quod eos usque in finem non sinebat intendere, id est, usque ad faciem Moysi, que significabat Christum. Sed ideo dictum est quod euacuetur hec gloria, quia omnes umbre significantes euacuantur, cum res que significatur aduenerit. Quemadmodum enim scientia que nunc est, euacuabitur, sicut idem dicit apostolus, cum uenerit illa quam dicit, facie ad faciem [1 1Kb] : sic et ista que in umbris [2 1Kb] tradita erant Iudeis in uetere Testamento, necesse fuit euacuari reuelatione Testamenti Noui.

27. Nec sane omnes in illo populo non intelligebant Christum per illas umbras Testamenti ueteris figuratum: neque enim hec ipse Moyses et ceteri Prophete non intelligebant, qui eum posteris prenuntiabant. Nam in ipsa Epistola ad Corinthios, ubi hec dicuntur, que iste non intelligens posuit tanquam aduersa et inimica ueteri Testamento, cur dicit, Habentes autem eumdem spiritum fidei, secundum quod scriptum est, Credidi, propter quod et locutus sum: et nos credimus, propter quod et loquimur ? Ubi enim scriptum est, Credidi, propter quod et locutus sum ? Utique in Psalmis, ad illa Dei eloquia pertinentibus, que credita sunt Iudeis. Eumdem, inquit, spiritum fidei habentes: quid est, eumdem, nisi quem habebant etiam illi per quos hec ministrata sunt? Cur etiam in eadem Epistola de Lege testimonium posuit, cum premisisset, Ut uestra abundantia sit ad illorum inopiam, et illorum abundantia fiat in uestram inopiam, ut fiat equalitas; subiungens et dicens, sicut scriptum est, Qui multum, non abundauit; et qui modicum, non defuit illi ? Cur eis importat Legis auctoritatem, quam dicit fuisse ministrationem mortis, si eo modo intellexit, quomodo ista pestis intelligit?

28. Atque ut omnes auferantur ambages, quonam modo et Lex ministratio mortis recte dicta sit, et tamen sancta et iusta et bona sit, illud recolamus quod in Epistola positum est ad Romanos. Cum enim dixisset, Ita ut seruiamus in nouitate spiritus, et non in uetustate littere; que sententia simillima est illi quam iste non intelligens posuit: continuo prospexit istos futuros uerbosos atque blasphemos, qui putaturi essent ex hoc Legem fuisse reprehensam; moxque subiunxit: Quid ergo dicemus [3 1Kb] ? Lex peccatum est? Absit: sed peccatum non cognoui nisi per Legem. Nam  concupiscentiam nesciebam, nisi Lex diceret, Non concupisces. Occasione autem accepta peccatum per mandatum operatum est in me omnem concupiscentiam. Sine Lege enim peccatum mortuum est. Ego autem uiuebam aliquando sine Lege: adueniente autem mandato, peccatum reuixit. Ego autem mortuus sum, et inuentum est mihi mandatum quod erat in uitam, hoc esse in mortem. Peccatum enim occasione accepta per mandatum fefellit me, et per illud occidit. Itaque Lex quidem sancta, et mandatum sanctum et iustum et bonum. Quod ergo bonum est, mihi factum est mors? Absit: sed peccatum ut appareat peccatum, per bonum mihi operatum est mortem . Ecce quid est ministratio mortis; ecce quid est, Littera occidit : ecce quemadmodum Lex non est peccatum; et, mandatum erat in uitam; et, lex sancta, et mandatum sanctum et iustum et bonum: et tamen quia de ipso bono interficitur inobediens anima, ubi Dei non adiuuat gratia, ministratio mortis facta est Lex in ueteri Testamento propter occidentem litteram; et ministratio uite facta est gratia in nouo Testamento propter uiuificantem spiritum. Quod est autem, ministratio mortis et ministratio damnationis; hoc est, Occasione accepta peccatum per mandatum operatum est in me omnem concupiscentiam; hoc est, Adueniente mandato peccatum reuixit; hoc est, Inuentum est mihi mandatum quod erat in uitam, hoc esse in mortem; hoc est, Occasione accepta peccatum per mandatum fefellit me, et per illud occidit; hoc est, Lex subintrauit, ut abundaret delictum ; hoc est, Lex iram operatur ; hoc est, uirtus peccati Lex . Prohibitio enim peccati quod est Lex, auget profecto desiderium peccandi: quod non exstinguitur, nisi contrario desiderio recte faciendi, ubi fides per dilectionem operatur . Hoc autem non prestat littera iubens, sed spiritus iuuans: non Lex ergo, sed gratia; non uetus Testamentum in seruitutem generans, quod est Agar, sed Nouum in quo non sunt ancille filii, sed libere, qua libertate Christus nos liberauit . Et tamen Lex sancta est, et mandatum sanctum et iustum et bonum. Per hoc mandatum sanctum et iustum et bonum, in his qui non habent spiritum Christi operatur peccatum omnem concupiscentiam. Qualem se fuisse in uetere Testamento etiam ipse Apostolus ostendens, Occasione, inquit, accepta peccatum per mandatum operatum est in me omnem concupiscentiam. Per quod mandatum, nisi quod ait, Concupiscentiam nesciebam, nisi Lex diceret, Non concupisces? Numquid malum est non concupiscere? Imo maxime bonum [1 1Kb] . Bona est ergo Lex que hoc dicit: sed ubi non adest uiuificans spiritus, hec ipsa Lex que bonum dicit [2 1Kb] , occidit: quia peccati uirtus est, cum per illam operatur omnem concupiscentiam, inflammando prohibitione [3 1Kb] ; quod non exstinguitur per iubentem litteram timore pene, sed  per iuuantem spiritum dilectione iustitie. Ideo ait, Peccatum ut appareat peccatum, per bonum mihi operatum est mortem. Non enim ait, Per malum; sed, per bonum. Hic euigilent, si possunt, qui Legem Dei atque eius ministrum Moysen ceco et furioso corde reprehendunt. Ideo quippe est ministratio mortis, quia peccatum per bonum operatum est mortem: ideo est ministratio damnationis, quia peccatum per bonum operatum est damnationem.

29. Non autem omnes qui Christiani appellantur, ad Christum transeunt: sed quibus aufertur uelamen, quod in lectione ueteris Testamenti manet. Qui enim sunt in uetere Testamento, impediente uelamine nec uetus intelligunt, nec Nouum: qui autem transeunt ad Christum, remoto uelamine per Nouum, intelligunt et uetus et Nouum . Utinam et isti ceci oppugnatores Legis et Prophetarum, sic transeant ad Christum, ut non sint in eis in quibus obuelatum est et ipsum Euangelium. In his enim qui pereunt, esse obuelatum ait Apostolus, In quibus Deus seculi huius excecauit mentes infidelium, ut non fulgeat illuminatio Euangelii glorie Christi, qui est imago Dei . Ubi miser iste Deum seculi huius uult intelligi malum: tanquam illi seruierit Moyses in uetere Testamento, quasi hoc Apostolus dixerit. Ubi si necesse esset intelligi Deum seculi huius, deum impiorum, hoc est, diabolum; quoniam omnes dii gentium demonia, et utique multo maxime princeps demoniorum: non mirum esset, quandoquidem quorumdam deus etiam uenter est dictus: ait enim Apostolus, quorum deus uenter est ; nec ideo deus uenter est. Ita si potest dici deus huius seculi diabolus, non ideo diabolus deus est; quia nec demonia sunt dii, quamuis dii gentium sint demonia . Potest quippe seculum in malo intelligi: unde dicit apostolus Petrus, Eripite uos de presenti seculo maligno . Sed cum alter pateat intellectus, quid necesse est hic diabolum putare significatum, ac non potius Deum uerum, iustum et bonum, qui excecauerit mentes infidelium seculi huius: ut non hic distinguatur, in quibus Deus seculi huius, ac deinde subinferatur, excecauit mentes infidelium; sed ita potius, in quibus Deus, ac deinde subinferatur, seculi huius excecauit mentes infidelium, hoc est infidelium seculi huius mentes excecauit.



CAPUT uIII.

30. Sed istis non placet ut Deus bonus mentes excecet aliquorum. Non enim attendunt Saluatoris uerba dicentis: In iudicium ego in hunc mundum ueni, ut qui non uident, uideant; et quiuident, ceci fiant . Ille igitur qui secundum apostolicam sententiam, cuius uult miseretur, et quem uult obdurat, procul dubio quem uult illuminat, et quem uult excecat. Sed non est iniquitas apud Deum , cui dicit Ecclesia: Misericordiam et iudicium cantabo tibi, Domine . Illuminat ergo misericordia, excecat iudicio, utique equissimo, etsi occultissimo. Inscrutabilia enim sunt iudicia eius . Cui tamen dicitur: Sedisti super thronum,  qui iudicas equitatem .

31. Huic Deo seruiuit Moyses, ceterique Prophete, quos iustos sine dubio Dominus ipse testatur. Horum quippe Iudei sepulcra construebant, et monumenta ornabant, quibus dicit: Aedificatis sepulcra Prophetarum, et ornatis monumenta iustorum . Sed illi omnes, etsi pro temporis dispensatione ueteris Testamenti ministrabant figuris [1 1Kb] , ad Nouum tamen Testamentum, quamuis nondum reuelatum, per gratiam Dei pertinebant, ad quod pertinebat Abraham. Hinc quippe isti, si remoto uelamine legerent, intelligerent ita non esse inimicum Euangelium Legi que data est per Moysen, sicut inter se non sunt inimici Abraham et ipse Moyses: quos utique et isti eumdem coluisse confitentur Deum, quamuis eum sic blasphement, ut eum Deum negent. Et tamen Apostolus promissiones, que facte sunt Abrahe, quia Nouum Testamentum significabant, sic opponit Legi per Moysen date, ut hec duo inter se inimica uideantur. Quid enim aliud ad Romanos dicit? Non enim per Legem promissio Abrahe aut semini eius, ut heres esset mundi, sed per iustitiam fidei. Si enim qui per Legem, heredes sunt; exinanita est fides, et euacuata est promissio. Lex enim iram operatur. Ubi enim Lex non est, nec preuaricatio . Attendant quemadmodum sic disputat, ueluti contra Legem, ut ex [2 1Kb] priore illa que facta est ad Abraham promissione conuincat, quod non sint heredes ex Lege quicumque sint heredes Dei, sed ex promissione. Itemque ad Galatas: Fratres, inquit, secundum hominem dico; tamen hominis confirmatum testamentum nemo irritum facit, aut superordinat. Abrahe dicte sunt promissiones et semini eius. Non dicit, Et seminibus, tanquam in multis; sed tanquam in uno, Et semini tuo, quod est Christus. Hoc autem dico, testamentum confirmatum a Deo, que post quadringentos et triginta annos facta est Lex, non infirmat ad euacuandam promissionem. Si enim ex Lege hereditas, iam non ex promissione. Abrahe autem per repromissionem donauit Deus. Quid ergo Lex? Transgressionis gratia proposita est [3 1Kb] , donec ueniret semen cui promissum est . Nescio utrum isti qui Legem non intelligentes criminantur, inueniant aliquid ex Euangelio uel ex apostolicis Litteris, quod ita uideatur eidem Legi aduersum esse atque contrarium, quemadmodum hoc uidetur, quod ex promissionibus que Abrahe facte sunt opponit Apostolus. Si ergo legem oderunt, Abraham diligant.



CAPUT IX.

32. Sed nec hoc uolunt. Nam et ipsi patri gentium, ad quem promissiones factas nunc in omnibus gentibus uidemus impleri, crimen fornicationis obiiciunt. Iste quippe procul dubio cui respondemus, ex illis se esse manifestat, de quibus predictum est Apostolo dicente: Spiritus autem manifeste dicit quia in nouissimis temporibus recedent quidam a  fide, attendentes spiritibus seductoribus et doctrinis demoniorum in hypocrisi mendaciloquorum, cauteriatam habentes conscientiam suam, prohibentes nubere . Non enim reperitur Abraham aliquo se contaminasse adulterio: quoniam non lubrico libidinis amauit ancillam; sed ab uxore accepit, quando uxor eius fecit de iure suo quod uoluit, uolens habere filios de marito suo, quamuis ex utero alieno : ubi nulla omnino lasciuiendi, sed sola cogitata est causa generandi. Iste autem Abrahe, etiam usque ad decrepitam senectutem, fornicationis obiicit crimen, profecto quia et post mortem Sare alteram duxit . Ubi etsi nullum intelligeretur rei abdite sacramentum, propter hoc solum id facere debuit Abraham, ne putarent heretici aduersus Apostolum, quibus etiam Tertullianus astipulator assistit, post uxoris mortem, crimen esse ducere uxorem. Sed sicut sibi iste uidetur inuenire in apostolicis Litteris, que dicat contra Legem per Moysen datam, uel contra Testamentum uetus; inueniat et aliquid aduersum Abraham, quod ex euangelicis [1 1Kb] Litteris sonare uideatur: omnino non inueniet. Ubicumque ille nominatur in libris Testamenti Noui, cum honore debito nominatur: ita ut Iudeis diceret ipse Dominus, Si filii Abrahe estis, facta Abrahe facite . Ac per hoc iste qui blasphemat Abraham, Christum profecto blasphemat, qui tale testimonium perhibet Abrahe.

33. Sed dicat, si potest, quam personam illarum quinque gerebat Apostolus  , cum sic predicaret Abraham? Si enim eis qui sine Lege fuerant, factus erat quasi esset et ipse sine Lege, illi Abraham non nouerant. Ergo aliquem principem, siue Romanorum, siue Grecorum, siue aliquem philosophorum debuit inuenire quem talibus predicaret; ut eis, sicut huic placet, talem se quales ipsi erant fingendo, congrueret: non Abraham nescio quem alienigenam patrem gentis Hebree, longe ab eorum moribus, longe ab eorum ritibus, longe ab eorum cognationibus alienum. Si autem Iudeis tanquam Iudeus factus erat, aut eis qui sub Lege erant tanquam esset et ipse sub Lege, utquid dicebat non esse heredes ex Lege? utquid dicebat, Lex iram operatur? utquid dicebat, Lex preuaricationis gratia posita est? quod equo animo ferre non possent qui gloriabantur in Lege. Quod si ut infirmus loquebatur infirmis, et sic eos, ut fallacibus placet, fallendo lactabat, cur eos ab umbris ueteribus, in quibus infirmi quiescebant, sic proturbabat [2 1Kb] , ut diceret: Ecce ego Paulus dico uobis, quia si circumcidamini, Christus uobis nichil proderit ? Si autem in illa persona quinta perfectis sapientiam loquebatur, quales solos iste dignos putat quos non fallat Apostolus; quare a contrario uult esse ipse perfectus, ut blasphemet Abraham, quem sic perfectis laudat Apostolus [3 1Kb] , maxime in illis duobus filiis eius,  uno de ancilla, alio de libera? Si displicet illi cum Ismele Testamentum uetus, cum Isaac placeat Testamentum Nouum.

34. An et contra Apostolum propositurus est cathedram pestilentie, et disputaturus de qualitate figurarum, atque dicturus non eum debuisse figuras rerum honestarum de rebus turpibus ducere? Res enim turpis huic uidetur, etiam cum ipsa Sara concubitus coniugalis, quam liberam matrem nostram eternam Ierusalem significare testatur Doctor Gentium , quamuis narium rugas et frontis obducat, et crispato uultu hanc parabolam exhorreat doctor pestilentium: et multo amplius et aspernabilius, quando audit eumdem Gentium doctorem, quod scriptum est de masculo et femina, Erunt duo in carne una; addere et dicere, Sacramentum hoc magnum est, ego autem dico in Christo et in Ecclesia . Itane uero ubi essent cognoscenda tante rei sacramenta, id est, sacra signa, et in re pudenda, atque in eis uerbis quibus uerecundia debetur, cognosci non debuisse nec dici, homo iste sciebat, et beatus Apostolus nesciebat? Eat plane iste retro cum suis similibus sociis, qui dixerunt, Durus est hic sermo; quis eum potest audire ? Nos autem audiamus, et intelligamus duo Testamenta in duobus filiis Abrahe, duabusque mulieribus eius commixtione fetatis: sicut duos in carne una, Christum et Ecclesiam, istis nolentibus, sine ulla obscenitate cognoscimus: sicut mediatorem Dei et hominum hominem Christum Iesum , carnem suam nobis manducandam bibendumque sanguinem dantem, fideli corde atque ore suscipimus; quamuis horribilius uideatur humanam carnem manducare quam perimere, et humanum sanguinem potare quam fundere: atque in omnibus sanctis Scripturis, secundum sane fidei regulam figurate dictum uel factum si quid exponitur, de quibuslibet rebus et uerbis que sacris paginis continentur, expositio illa ducatur, non aspernanter, sed sapienter audiamus; et relinquamus istum inania garrientem, et nesciendo quid loquatur, quadam, si dici potest, imperita peritia de figurarum qualitate tractantem. Qui cum dicit rebus congruis non contrariis aliquid esse significandum, potest uanus dicere, semper Deum lucido auro, nunquam nigro atramento scribi oportere: quoniam Deus lux est, et tenebre in eo non sunt ulle . Homo est enim, qui putat Apostolum [1 1Kb] , ut congrueret infirmis et imperfectis, multa falsa et improbanda dixisse, quia testimoniis que de Lege ac Prophetis ponit, quam uenerabiliter Scripturas illas accipiat per Epistolas eius apparet. Nec cogitat tam peruerso sensu posse defendi etiam illa que in ueteribus Dei Libris immundus atque impius quasi pius et mundus horrescit.  Nam si ei quispiam dicat similis eius, Ea que te offendunt in Lege ac Prophetis falsa sunt, sed propter infirmos et imperfectos sic ea Spiritus sanctus poni uoluit: quid pari suo uano contra hoc respondeat non habebit. Conuincitur enim regula falsa, sed sua; nec sapientis ac docti, sed stulti, sicut ipse est, atque ineruditi manu, suo tamen gladio iugulatur.



CAPUT X.

35. Post hec sane sacrilegi et uani hominis sacrilega uaniloquia, quibus me respondisse sufficienter existimo: hoc est, de initio Geneseos; de lucis fabrica; de die uel sole; de causa constituendi hominem; de peccato Ade; de fabrica hominis; de persuasu serpentis; de maledicto in homine, et de uite arbore; de penitentia Dei; de diluuio; de arcu in nubibus; de induratione cordis Pharaonis; de spiritu mendacii secundum Micheam prophetam; de testimonio Isaie prophete, propter quod ait: Filios genui et exaltaui: quibus rursum dicit, Filii scelesti, semen pessimum: et quod item apud eum scriptum esse dixit, Ego sum Deus faciens bona et creans mala: de perditione populi, mandato Moysi [1 1Kb] , de maledicto quod turpe existimat; de Dei, quam putat, confessa crudelitate; de studio quod putat malitie, iuxta Dauid regem; de eo quod scriptum est, Penitet me quod constituerim Saül in regem: de spiritu Moysi, cuius Scripturas putat dixisse Apostolum fabulas aniles; de qualitate figurarum; de Abraham; de filiis Heli sacerdotis; de sacrificiis, que putat non nisi demonibus exhiberi; de Prophetis Dei, quos putat ante aduentum Domini non fuisse; de eo quod in Lege positum est, sanguinem esse animam; de Deo cui Moyses seruiuit, quem putat Deum uerum non fuisse; de uarietate personarum, in quibus putat Apostolum locutum esse fallaciter. Que omnia non hoc ordine persecutus sum, qui est in libro eius; sed sicut nostre disputationis sibimet connexa series postulauit.



CAPUT XI.

36. Post hec ergo omnia titulum posuit, ita se habentem: Discretio spirituum malignitatis et bonitatis [2 1Kb] . Et cepit contrariis inter se breuibus crebrisque sententiis laudare Christum, et accusare Legis Deum, hoc modo, uelut eum ad quem scribebat exhortans: Quare igitur, frater, inquit, recedentes ab iniquitate preteriti erroris, intendamus Christum uerum ac summum Deum, non huius seculi principem et mundi factorem, in quo nos peregrinari sepissime declaratum est. Intendamus, inquam, illum pium ac mitem, qui nos sue cognationis ostendens, mundi lumen uocauit: non illum qui secundum scripturas Iudaicas terrenum nobis initium assignans, in terra nobis finem indixit. Intendamus illum qui nos fratres appellans, uigilare ac diuina sapere persuasit: non illum qui nec dignoscentie quidem sensum habere permisit. Atque hoc modo cetera multa contexuit.

37. Cui loco libri eius ita respondendum putaui, ut etiam ego uos exhortarer: Intendamus Christum uerum et summum Deum, ueri et summi Dei unicum  Filium, non huius seculi malignum principem, sed tamen mundi, hoc est, celi terreque factorem, qui nos tanquam peregrinos uitam temporalem in hac agere mortalitate precepit. Intendamus, inquam, illum misericordem ac mitem, qui nos fratres suos fecit gratia, non natura. Ipse est enim, non alius, sicut hic putat, qui secundum Scripturas terrenum nobis corpus, animam uero flatu dedit, utrumque faciens, non eorum aliquid gignens. Qui nos uigilare ac diuina sapere iussit et fecit. Ipse est enim, non alius, sicut hic putat, qui dignoscentiam boni ac mali ne peccando experiremur, admonuit. Qui nos ad immortalitatem uocans, celestia nobis regna promisit. Ipse est enim, non alius, sicut hic putat, qui nos post peccatum reos, ab eterne uite felicitate secreuit, et terreno labore puniuit. Qui nos, non sicut iste dicit, nichil ignorare, sed utilia scire precepit: nec sicut iste sentit atque a ueritate dissentit, scientiam damnauit in nobis, que fit sapiendo iustitiam, sed que fit experiendo peccatum. Qui nos quod errore moriebamur miseratus est. Ipse est enim, non alius, sicut hic putat, qui nos morti, non ex quo sapere cepimus, quod iste ait, sed ex quo deliquimus, destinauit. Qui nos proprias facultates hortatur spernere, imo uero loco tutiore recondere : cum ipse sit, non alius, ut hic putat, qui se non tantum celestium, uerum etiam terrenorum Dominum ostendens, ea que impii possidebant, exspoliatione plectendi [1 1Kb] , suos, quibus hoc pro tempore congruebat, auferre atque habere, siue iussit, siue permisit. Qui donat delicta conuersis: cum ipse sit, non alius, ut hic putat, qui in tertiam et quartam progeniem retribuit digna peruersis. Qui non omnium, sicut iste ait, sed eorum quos ante presciuit et predestinauit, delicta dimittit. Ipse est autem, non alius, sicut hic putat, qui delicta quorumdam, ad penalem animi dolorem terroremque maiorem, etiam illorum qui ea non admiserant, non spiritualibus, sed corporalibus mortibus uindicauit, ut conditio mortalium qua fuerant post paululum morituri, etiam isto modo seruiret Dei prouidentie, et in usum cederet discipline. Qui nos non in totum irasci prohibuit, quandoquidem et ipse iratus est ubi oportuit: sed irasci et non peccare precepit. Ipse est autem, non alius, non qui uindicandi causas, sicut iste affirmat, inquirit; sed uindicandas causas [2 1Kb] , quando ipse nouit, aduertit. Qui nos, ne quando iuraremus, monuit: ut quoniam falli possumus, longe simus a periurio non iurando. Ipse est autem, non alius, ut hic putat, qui sue sententie ueritatem ad incredulos increpandos, ubi opus esse iudicauit, etiam iurando firmauit. Sicut autem homo iurans adhibet testem Deum, ita se ipsum Deus. Qui nos in fide uerbi ueri stare iussit. Ipse est enim, non alius, sicut hic putat, non qui uoluntatem suam, sicut iste blasphemat, sed qui res quas uoluit, non mutata uoluntate mutauit. Qui nos uiam ueritatis docuit. Ipse est enim et Deus Prophetarum,  qui nunquam, sicut iste calumniatur, falsis promissionibus suos decipit. Qui nos irreprehensibiles esse mandauit. Ipse est enim et Deus Prophetarum, qui nunquam, sicut iste criminatur, se ipse reprehendit, nec eum sicut hominem quidquam penituit: sed rerum futurarum mutationem, quas se mutaturum sine ulla sui mutatione ab eternitate presciuit, uelut humana hominibus locutione predixit. Qui nobis iram Dei metuendam et in Euangelio commendauit. Ipse est enim et Prophetarum Deus, qui non sui animi perturbationem, sed iustam seueramque uindictam, ire uel indignationis nomine nuncupauit. Qui alterum ab altero non utcumque ledi, sed iniuria ledi noluit. Ipse est enim et Prophetarum Deus, qui siue per homines, siue per Angelos sanctos, etiam temporalibus corporum mortibus, quos uoluit, utiliter aut multauit, aut terruit. Qui docuit ad concupiscendum non uidendam esse mulierem . Ipse est enim qui et in Lege dixit, Non concupisces : nec, sicut iste criminatur, indixit septenas singulis nuptias, sed propagandi causa connubia casta permisit. Patres autem filiarum maritos non solum ipse non fecit; uerum etiam ne fieret, sicut alia incesta, prohibuit. Qui nos secundum interiorem renouationem in spiritu mentis, nec masculos in se, nec feminas esse docuit; et sicut Angelos in eternum secum futuros esse promisit. Ipse est enim et Prophetarum Deus, qui masculum et feminam propagandi generis causa nuptiali castitate coniunxit; et secundas nuptias, que in Nouo quoque Testamento permittuntur, licitas esse monstrauit. Uxores autem fratrum, sed sine filiis defunctorum, ad excitandam defuncti [1 1Kb] posteritatem, non libidinis, sed pietatis affectu, in matrimonium sibi copulare precepit: patres uero filiarum coniugiis misceri omnino prohibuit. Qui nos super omne genus serpentum calcare spiritualiter iussit. Ipse est enim et Prophetarum Deus, qui populo infideli ad significanda peccata, quorum ueneno inuisibiliter moriebantur, uisibiles serpentes quibus admonerentur, immisit; et plaga emendatoria mortes animarum, mortibus corporum figurauit. Qui dixit, Date eleemosynam; et ecce omnia munda sunt uobis . Ipse est enim et Prophetarum Deus, qui talia etiam Prophetarum uoce mandauit. Nec sibi uoluit primogenitos hominum filios immolari, sed consecrari: significans primogenitum a mortuis, in quo oportebat omnes a morte perpetua liberari. Qui corruptibilibus cibis incorruptibiles anteposuit. Ipse est enim et Prophetarum Deus, qui sacrificia quibus non indiguit, ad significandum uerum sacrificium, in umbris futurorum precedere uoluit; et discipline seueritate mortibus corporum, longe mitioribus quam sunt eterna supplicia gehennarum, perpetrata sacrilegia uindicauit. Qui terrenas diuitias, non sicut iste dicit, damnari iussit, sed spirituales celestesque preposuit. Ipse est enim et Prophetarum Deus, qui facit et diuites benignissime largiendo, et pauperes iustissime uel non dando, uel auferendo. Qui nos pro inimicis  orare iussit. Ipse est enim et Prophetarum Deus, qui filios parentum manibus immolari sibi, ut iste criminatur, non solum nunquam uoluit, uerum etiam ne id fieret, in Lege constituit. Qui sine acceptione personarum benefaciendum omnibus intimauit. Ipse est enim et Prophetarum Deus, qui quando sine discretione etatis aut sexus occidi homines iussit, unde scit iste uel quisquam quid eis post mortem bone compensationis attribuit, quorum mortibus uiuentes aut emendauit aut terruit? Qui nos equo animo iniurias sustinere et donare precepit. Ipse est enim et Prophetarum Deus, qui oculum pro oculo, dentem pro dente, modum posuit pene, ne quisquam sibi amplius putaret deberi uindicte, quam pertulisset iniurie. Et hoc ideo, quia de sapientia Dei dictum est, quod Legem et misericordiam in lingua portet. Nec per misericordiam debita debitoribus nostris scienter dimitteremus, nisi per Legem ipsa debita discerneremus [1 1Kb] . Qui in tanta potestate se humilians ad conuertendos [2 1Kb] nos factus homo, cum hominibus est locutus. Ipse est enim et Deus Prophetarum, qui cum primis patribus est locutus: ideo preter se dicens non esse alium Deum, quia etiam summa Trinitas, manente personarum discretione [3 1Kb] unus est Deus. Qui Apostolis suis ut gratis darent que gratis acceperant, iussit: ad sustentationem tamen suam nec aliam tunicam secum ferre ideo constituit, quia secutus adiunxit, Dignus est enim operarius mercede sua ; ut qui Euangelium annuntiabant, ex Euangelio uiuerent : Deo tamen munera offerenda esse monstrauit, qui nullius indiget, et munera sumendo plus confert. Ipse est enim et Prophetarum Deus, qui et munera suos accipere uetat, quibus excecantur oculi iudicantium; et munera ipse, quamuis non egeat, accipit, ut pietate faciat opulentas animas offerentium. Qui sabbatis hominem curauit, ostendens iam esse tempus, ut secundum prophetiam Cantici canticorum aspiraret dies, et remouerentur umbre . Ipse est enim et Prophetarum Deus, qui hominem ligna sabbatis colligentem, quia nondum duorum [4 1Kb] Testamentorum tempora distinguebat, sed Legem Dei contumaci et impia mente contempserat, lapidandum esse mandauit; eiusque corporali morte  sanxit timore obedientiam ceteris profuturam. Qui propter saluandos homines se uenisse dixit. Ipse est enim et Prophetarum Deus, qui iusto iudicio quos uult obdurat: sicut in Euangelio [5 1Kb] , uenit in iudicium, non solum ut qui non uident, uideant; sed etiam ut qui uident, ceci fiant . Qui mandata uite perpetue nobis dedit. Ipse est enim et Prophetarum Deus, qui mandata sancta et iusta et bona, superbis tamen, non de ipsius gratia, sed de sua uirtute fidentibus, non quibus uiuerent, sed quibus morerentur,  ut conuincerentur dedit. Sicut Apostoli, dicente uno ipsorum, bonus odor Christi erant, et in his qui salui fiebant, et in his qui peribant; aliis quidem odor uite in uitam, aliis odor mortis in mortem . Qui uitiatorum salus apparuit, dans incessum claudis, linguam mutis, auditum surdis, lumen cecis. Ipse est enim et Prophetarum Deus, qui eadem uitia non solum misericordissime sanat, uerum etiam iustissime importat. Neque enim debet eum quisquam non minus impia uanitate Christo putare contrarium, et istum bonum dicere, Christum autem malum; eo quod iste in uirga Aaron aridum lignum, et nulla radice subnixum, florem ferre fecit et fructum; Christus autem arborem maledicto arefecit, quia nichil in ea pomorum, quorum nondum erat tempus, inuenit.



CAPUT XII.

38. Dicens autem alium esse pacis et caritatis patrem, alium belli et furoris auctorem; illum uolens intelligi Christum, hunc autem Legis et Prophetarum Deum: potest uanus dicere ipsum Christum sibi esse contrarium, aut duos fuisse, non unum, inter se scilicet repugnantes; alium qui dixit, Pacem do uobis ; et alium qui dixit, Non ueni pacem mittere in terram, sed gladium : maxime quia displicet ei res aliquas bonas malarum nominibus figurari. Quod uero alium dicit esse incestus et adulteriorum conscium, alium uero pudice castitatis et sanctimonie dominum: illum diabolum intelligat; Prophetarum autem Deum nouerit non minus castitatis et sanctimonie dominum esse quam Christum: quia Deus Apostolorum idem ipse et Prophetarum, priorum illis tempore, sed fide sociorum; ipse est Deus in utroque Testamento iusti actus et piarum orationum, ipse est in utroque auctor religiosorum sacrificiorum.

39. uidete sane unde probare uoluerit humanorum corporum uitia, non ad Deum auctorem, sed potius ad diabolum pertinere: quia Dominus ait in Euangelio, de muliere quam sanam fecit, quod eam satanas alligauerat decem et octo annos; propter quod erat incurua, nec se erigere poterat : quasi satanas, cum habeat semper cupiditatem nocendi, nocere cuiquam possit, nisi ab Omnipotente acceperit potestatem. Nam quid aliud, non solum in libro Iob, quem profecto iste non accipit, sed magis in ipso Euangelio declaratum est, ubi spiritus immundi nec in porcos irent, nisi hoc illis benignus ipse Saluator petentibus, quos certe in abyssum posset relegare, concederet : rem necessariam docere nos uolens, ut scilicet nouerimus multo minus eos posse sua potestate nocere hominibus, qui nec pecoribus qualibuscumque potuerunt? Hanc autem potestatem Deus bonus occulta nobis iustitia dare potest, iniuste non potest.

40. Deinde quod de Antichristi aduentu et elatione impia dixit Apostolus, uult iste ad hoc trahere, ut ipsum intelligamus Prophetarum Deum: unde potius conuincitur illud Dei esse templum, ubi hominem peccati, filium interitus, extollentem se super omnem Deum, et super omne quod colitur, Apostolus sessurum  esse dixit . Deus enim uerus est, in cuius templo falsus ille sessurus est: ad quem pertinet etiam iste, qui sub nomine Christi, quod est nomen Dei, hoc est, christianum se uideri uolens, superextollitur contra Christum; seque ostendit antichristum, non unum illum maiorem ceteris, sed ex his aliquem de quibus dicit Ioannes euangelista, Nunc antichristi multi facti sunt . Eos enim dicebat hereticos, qui temporibus Apostolorum esse iam ceperant. Hi autem ceperunt esse post ascensionem duntaxat in celum Domini Iesu Christi, ab illo Simone mago, quem legimus in Actibus Apostolorum baptizatum . Post hunc autem fuerunt nonnulli discipuli eius, in eadem impietate posteriores prioribus succedentes: quorum in successione quartus exstitit Basilides [1 1Kb] , qui primus apertius ausus est dicere, Deum quem gens Iudea coluit, non fuisse uerum deum. Post istos fuit quidam etiam Carpocrates, qui negauit istum uisibilem mundum a summo Deo creatum, sed a quibusdam uirtutibus demoniorum [2 1Kb] : negans etiam Legem que per Moysen data est, Deum dedisse. Cerdon postea surrexit, qui primus inuenitur dixisse duos deos, unum bonum, et alterum malum, longe antequam heresis Manicheorum emersisset, quorum in hoc furioso deliramento error est notior. Huius Cerdonis Marcion discipulus fuit. Apelles quoque talia docuit. Fuerunt etiam a quodam Patricio nonnulli Patriciani, uel sunt [3 1Kb] , similiter aduersantes diuinis ueteribus Libris. Hi omnes apertissime contra Deum sentiunt Legis et Prophetarum, hoc est, Deum uerum, a quo factus est mundus. De aliqua istorum heresi est iste: nam non eum puto esse Manicheum.

41. Sed cuiuslibet sit heretici erroris, uel ipse, uel Fabricius nescio quis, cuius se gloriatur esse discipulum, quantum ad hunc librum attinet quem misistis, satis ei puto esse responsum. Ea quippe furoris eius deiecta sunt robora, ex quibus omnes, quas in eo uolumine scripsit, blasphemie pullularunt, impiissimis in Deum maledictis atque conuiciis uaria loquacitate frondentes. Quarum omnes singillatim ramos ferire, nimis longum fuit: sed radices ipse fuerant amputande. Si autem recenseatis que contra Faustum manicheum scripsimus, et contra Adimantum, qui Manichei sectator cum ille uiueret fuisse iactatur, multa reperietis que aduersus istum pariter ualeant. Et fortasse si illa legerentur, uel non omnino, uel non multum necessarium fuisset hec scribere.

42. Sane post finem libri, in quo fine paucitatem hominum in suo errore commendat, quia uidelicet paucorum est sapientia: quod omnibus hereticis aduersariis Ecclesie catholice, que per omnes terras copiosa fertilitate diffunditur, in sua cuique propria uanitate commune est; omnes enim de paucitate gloriantur, et ut seducere possint multitudinem querunt  [1 1Kb] : post hunc ergo finem libri, rursus alterius apparet exordium, eiusdem forsitan hominis auctoris, eiusdem tamen, quod non dubitatur, erroris. Disputare autem ceperat, quod caro alium haberet fabricatorem, non Deum: unde cum perpauca dixisset, in ipso exordio cepta finita sunt. Sed utrum ipse auctor an scriptor codicis non potuerit implere quod ceperat, nescio. De hac tamen dementia hominum non considerantium quid loquantur, aduersus Manicheos multa iam scripsimus. Et in huius ipsius operis initio idonea, quantum existimo, iacta sunt fundamenta, quibus prudens et pius lector intelligat, non ideo subtrahendam carnem operibus Dei, quod spiritus natura sit potior; nec ideo mala esse ista temporalia, quia merito eis preponuntur eterna; nec ideo bona terrestria detestanda, quia sunt celestia meliora: cum Deus creauerit omnia bona, magnus in magnis,  sed non paruus in paruis. Iam illud aliud quod in eodem codice scribi ceperat, Adimanti opus est, illius discipuli Manichei, qui prenomine Addas [1 1Kb] dictus est: ubi de utroque Testamento uelut inter se contraria testimonia proferuntur uersipelli dolositate, uelut inde ostendatur utrumque ab uno Deo esse non posse, sed alterum ab altero. Contra hoc autem malignum machinamentum iam olim scripsimus, ut paulo ante commemoraui, et ipsum opusculum nostrum habere uos credo. Quamuis quedam sint perpauca in fine ipsius operis Adimanti, quibus non respondi: nescio quibus enim, ut fieri solet, incurrentibus, que magis uidebantur urgere, illa interrupta sic remanserunt. Sed, ut dixi, in fine perpauca sunt, que si Dominus uoluerit, quantocius explicare curabo.



[CONTRA PRISCILLIANISTAS ET ORIGENISTAS.]





CONSULTATIO SIuE COMMONITORIUM OROSII AD AUGUSTINUM DE ERRORE PRISCILLIANISTARUM ET ORIGENISTARUM. [1Kb] 

Beatissimo patri AUGUSTINO episcopo, OROSIUS.

1. Iam quidem suggesseram Sanctitati tue, sed Commonitorium suggeste rei tunc offerre meditabar, cum te expeditum animo ab aliis dictandi necessitatibus esse sensissem. Sed quoniam domini mei, filii tui, Eutropius et Paulus episcopi, eadem qua et ego puer 1 1Kb] uester, salutis omnium utilitate permoti, commonitorium iam dederunt de aliquantis heresibus, nec tamen omnes significarunt; necesse fuit me festinato edere et coaceruare in unum omnes perditionum arbores cum radicibus et ramis suis, et offerre ignienti spiritui tuo, ut tu uiso agmine perspectaque nequitia, permetiaris quam possis dispositionem adhibere uirtutis [2 1Kb] . Tu tantum, beatissime pater, malignas aliorum plantationes uel insertiones crue atque succide, et ueram sparge sementem, nobis de tuis fontibus rigaturis. Ego testem Deum spondeo, et incrementum operis tui spero, quia terra illa que nunc ingratos fructus insincere culta exhibet, si eam de manna illo recondito tu apud me mandando [3 1Kb] et replendo  uisitaueris, usque in centesimum fructum profusa aliquando liberius ubertate proficiet. Per te Dominus Deus noster, per te, inquam, beate pater, quos castigauit in gladio, emendet in uerbo. Ad te per Deum missus sum; de te per eum spero, dum considero qualiter actum est, quod huc uenirem. Agnosco cur uenerim: sine uoluntate, sine necessitate, sine consensu de patria egressus sum, occulta quadam ui actus, donec in istius terre littus allatus sum. Hic demum in eum resipui intellectum quod ad te uenire mandabar. Impudentem non iudices, si accipis confitentem. Fac me ad dilectam dominam meam [1 1Kb] idoneum negotiatorem inuenta margarita , non fugitiuum seruum euersa substantia reuerti. Dilacerati grauius a doctoribus prauis, quam a cruentissimis hostibus sumus. Nos confitemur offensam, tu peruides plagam: quod solum superest, adiuuante Domino largire medicinam. Breuiter ergo et quid ante male plantatum conualuit, et quid postea peius insertum preualuit, ostendam.

2. Priscillianus, primum in eo Manicheis miserior,  quod ex ueteri quoque Testamento heresim confirmauit, docens animam que a Deo nata sit, de quodam promptuario procedere, profiteri ante Deum se pugnaturam, instrui adhortatu [1 1Kb] angelorum: dehinc descendentem per quosdam circulos a principatibus malignis capi, et secundum uoluntatem uictoris principis in corpora diuersa contrudi, eisque adscribi chirographum. Unde et Mathesim preualere firmabat, asserens quod hoc chirographum soluerit Christus, et affixerit cruci per passionem suam: sicut ipse Priscillianus in quadam epistola sua dicit: »Hec prima sapientia est, in animarum typis diuinarum uirtutum intelligere naturas, et corporis dispositionem. In qua obligatum celum uidetur et terra, omnesque principatus seculi uidentur adstricti sanctorum dispositiones superare. Nam primum Dei circulum et mittendarum in carne animarum diuinum chirographum, Angelorum et Dei et omnium animarum consensibus fabricatum Patriarche tenent, qui [2 1Kb] contra formalis militie opus possident:« et reliqua. Tradidit autem nomina Patriarcharum membra esse anime, eo quod esset Ruben in capite, Iuda in pectore, Leui in corde, Beniamin in femoribus: et similia. Contra autem in membris corporis, celi signa esse disposita, id est, arietem in capite, taurum in ceruice, geminos in brachiis, cancrum in pectore, etc. uolens subintelligi tenebras eternas, et ex his principem mundi processisse. Et hoc ipsum confirmans ex libro quodam, qui inscribitur Memoria Apostolorum, ubi Saluator interrogari a discipulis uidetur secreto, et ostendere quia de parabola euangelica que habet, Exiit seminans seminare semen suum , non fuerit seminator bonus: asserens, quia si bonus fuisset, non fuisset negligens, non uel secus uiam, uel in petrosis, uel in incultis iaceret semen; uolens intelligi hunc esse seminantem, qui animas captas spargeret in corpora diuersa que uellet. Quo etiam in libro de principe humidorum et de principe ignis plurima dicta sunt, uolens intelligi, arte, non potentia Dei, omnia bona agi in hoc mundo. Dicit enim esse uirginem quamdam lucem, quam Deus, uolens dare pluuiam hominibus, principi humidorum ostendat: qui dum eam apprehendere cupit, commotus consudet, et pluuiam faciat, et destitutus ab ea, mugitu suo tonitrua concitet. Trinitatem autem solo uerbo loquebatur: nam unionem absque ulla existentia aut proprietate asserens, sublato et, Patrem [3 1Kb] , Filium, et Spiritum sanctum, hunc esse unum Christum dicebat.

3. Tunc duo ciues mei, Auitus, et alius Auitus, cum iam tam turpem confusionem per se ipsam ueritas sola nudaret, peregrina petierunt. Nam unus Ierosolymam, alius Romam profectus est. Reuersi, unus retulit Origenem, alius uictorinum: ex his duobus, alter alteri cessit; Priscillianum tamen ambo damnarunt. uictorinum parum nouimus; quia adhuc pene  ante editiones suas, uictorini sectator cessit Origeni. Ceperunt ergo ex Origene magnifica plura proponi, que ex modica occasione ueritas ipsa precederet. Didicimus enim de Trinitate doctrinam satis sanam, omnia que facta essent, a Deo facta esse, et omnia bona ualde, et facta de nichilo: tunc deinde Scripturarum solutiones satis sobrias [1 1Kb] . Omnia hec statim a sapientibus fideli pristinorum expurgatione suscepta sunt. Remansit sola offensa de nichilo. Credere enim persuasum erat esse animam: non tamen persuaderi poterat factam esse de nichilo; argumentantes, quia uoluntas de nichilo esse non possit. Hoc pene usque ad nunc manet [2 1Kb] . Isti uero Auiti duo, et cum his sanctus Basilius Grecus qui hec beatissime docebant [3 1Kb] , quedam ex libris ipsius Origenis non recta, ut nuper intelligo [4 1Kb] , tradiderunt. Primum omnium antequam facta apparerent, semper in Dei sapientia facta mansisse dicentes, hoc uerbo: Deus enim quecumque fecit faciendo non cepit. Deinde dixerunt Angelorum, Principatuum, Potestatum, animarum ac demonum, unum principium, et unam esse substantiam: et uel archangelo, uel anime, uel demoni locum pro meritorum qualitate datum esse, utentes hoc uerbo: Maiorem locum minor culpa promeruit. Mundum nouissime ideo esse factum, ut in eo anime purgarentur, que ante peccauerunt. Ignem sane eternum, quo peccatores puniantur, neque esse ignem uerum, neque eternum, predicauerunt, dicentes, dictum esse ignem, proprie conscientie punitionem: eternum autem iuxta etymologiam grecam, non esse perpetuum, etiam latino testimonio adiecto; quia dictum sit, in eternum, et, in seculum seculi  postposuerit eterno: ac sic omnes peccatorum animas post purgationem conscientie in unitatem corporis Christi esse redituras. uoluerunt etiam de diabolo asserere, sed non preualuerunt: eo quod cum substantia in eo bona facta perire non possit, exusta in totum malitia, diaboli aliquando saluandam esse substantiam. De corpore uero Domini sic tradiderunt: quia cum usque ad nos ueniens Filius Dei post tot millia annorum, otiosus eo usque non fuerit, sed predicans remissionem angelis, potestatibus, atque uniuersis superioribus, cum qualitatem forme eorum quos uisitaret assumeret, usque ad palpabilitatem carnis assumptionis specie transiuisse: hoc passione [5 1Kb] et resurrectione determinans, rursus donec usque ad Patrem ueniret ascendendo tenuasse: ita neque depositum unquam [6 1Kb] fuisse corpus, nec in corpore ullo regnantem circumscribi Deum. Creaturam quoque subiectam corruptioni, non uolentem, intelligendam [7 1Kb] esse dicebant, solem et lunam et stellas; et hec non elementarios esse fulgores, sed rationales potestates: prebere autem seruitium corruptioni, propter eum  qui subiecit in spe .

4. Hoc, sicut retinere potui, breuiter expositum est, ut perspectis omnibus morbis medicinam adhibere festines. Est ueritas Christi in me, quia propter uenerabilem reuerentiam Sanctitatis tue esse impudens non auderem, nisi euidenti iudicio et ordinatione  Dei ad illius tanti et talis populi, cui sicut peccanti plaga imposita est, sic post plagam cura debetur, remedia proferenda te electum, me missum esse cognoscerem. Memor mei, beatissime pater, multorumque qui mecum uelut ros eloquium tuum ut super eos descendat exspectant, esse dignare.





S. AURELII AUGUSTINI HIPPONENSIS EPISCOPI AD OROSIUM CONTRA PRISCILLIANISTAS ET ORIGENISTAS Liber unus  . [1Kb] [1Kb] 



CAPUT PRIMUM.

1. Respondere tibi querenti, dilectissime fili Orosi, nec ad omnia debeo, que in tuo Commonitorio posuisti, nec omnino non debeo, ne studium tuum, quod mihi gratissimum est, contempsisse uidear, et ob hoc intemperanter offendam. Nam in quibusdam opusculis nostris, que uel legisti, uel legere poteris, multa dicta sunt, que ualeant aduersus heresim Priscillianistarum: quamuis non mihi eos proposuerim refellendos; sed cum aliud agerem, etiam hoc me egisse nunc intelligo, quando ex te audio quid illi sentiant. Quod enim est aduersus Manicheos multis a me locis de anima disputatum, que licet secundum quemdam modum suum sit immortalis, tamen in deterius deficiendo et in melius proficiendo mutabilis esse conuincitur, et per hoc non esse de Dei substantia dilucidissime ostenditur, simul quoque Priscilliani dogma subuertit. Hoc enim uno firmissime constituto, quod et uerissimum est, et in seipso unusquisque admonitus facillime agnoscit, neque illi, neque isti inueniunt unde suas fabulas texant. Quid autem opus est ire per amputandos ramos loquacissimi erroris, cuius radicem effodere atque exstirpare compendium est; cum presertim et ipse gratuleris, iam illa fabulosissima deliramenta apud uos esse conuicta?



CAPUT II.

2. Sed de anima questionem adhuc usque uersari, utrum eam Deus  ex nichilo creasse dicendus sit, eo quod durum et impium uideatur uoluntatem Dei dicere nichil esse, quo uolente  creata est: hoc quidem iam non pertinet ad redarguendam Priscilliani sacrilegam uanitatem. Siue enim ex nichilo facta sit anima, siue hoc propterea dicendum non sit, quia Dei uoluntate facta est, que uoluntas utique non est nichil: tamen quia facta, et Dei natura non est [1 1Kb] , profecto heresis illa refellitur, que animam primitus naturam Dei esse contendit, ut habeat unde concinnet [2 1Kb] ibi quidquid aliud falsitatis adiungit. uerum quia et istam questionem spernere et indiscussam relinquere non oportet; querendum est ab istis, qui propterea nolunt animam ex nichilo factam credere, ne uoluntatem Dei qua facta est nichil esse asserant, querendum est ergo ab eis, utrum nullam creaturam ex nichilo factam esse fateantur. Si enim id putant, uerendum est ne aliam quamdam naturam conentur inducere, que neque Deus sit, nec tamen nichil sit, quam uelut materiam sibi subiectam nisi Deus haberet, unde faceret quidquid fecit inuenire non posset. Nam dum queritur unde creaturam suam Deus fecerit, quedam materies queritur: sicuti est fabro lignum, uel quodlibet corpus, quod nisi habuerit, ea facere que ab eius arte expetuntur, omnino non poterit. Cum ergo respondetur, Ex nichilo; quid respondetur, nisi nullam ei subiectam fuisse materiam, quam ipse non fecerat, ut haberet unde faceret, si quid uellet, et quam nisi haberet, facere non ualeret? Materies quippe mundi, que in rebus mutabilibus utcumque dignoscitur, ab ipso constituta est, a quo constitutus est mundus. Quapropter etsi fecit aliquid Deus aut facit ex alia quacumque re; non tamen ex ea re fecit aut facit,  quam ipse non fecerit. Quamobrem sequestrata paululum anime natura, si fatentur Deum aliquid fecisse de nichilo, attendant et uideant, quidquid illud est, eum uoluntate fecisse; non enim aliquid fecisset inuitus: nec tamen ideo eamdem uoluntatem nichil esse, quia uoluntate ab illo aliquid ex nichilo factum est. Cur ergo de anima timent dicere, quod de aliis quibuslibet rebus non dubitant dicere? Aut si animam tantummodo uoluntate Dei perhibent factam, cetera eum non uoluntate fecisse contendunt; quid absurdius, quid insanius dici potest? Quod si omnia que fecit, uoluntate utique fecit; nec tamen, cum hoc dicimus, eamdem uoluntatem nichil esse dicimus: hoc et de anima accipiant.



CAPUT III.

3. Cum enim dicitur, Deus ex nichilo fecit; nichil aliud dicitur, nisi, Non erat unde faceret, et tamen quia uoluit fecit. Usque adeo igitur in eo quod ex nichilo fecit, uoluntas non nichil dicitur, ut ipsa precipue commendetur. Nam cui dicitur, Subest enim tibi cum uoles posse : siue adsit unde fiat, siue non adsit; sat est uoluntas, ubi summa est potestas. Quomodo ergo in eo quod de nichilo creatur, uoluntas creantis nichil esse perhibetur; cum propterea de nichilo creari aliquid possit, quia uoluntas creantis etiam sine materia sibi sufficit? Quod si forte, non solum animam, sed nullam omnino creaturam uolunt fateri ex nichilo factam, ideo quoniam quidquid Deus fecit, uoluntate fecit, que uoluntas utique non est nichil; respiciant unde secundum corpus factus sit homo. Certe enim, sicut Scriptura testatur, eum de limo uel de puluere terre Deus fecit , et procul dubio uoluntate fecit: nec tamen uoluntas Dei puluis aut limus est. Sicut ergo in eo quod ex limo factum est, quamuis uoluntate sit factum, non est uoluntas limus; ita in eo quod ex nichilo factum est [1 1Kb] , quamuis uoluntate sit factum, non est uoluntas nichil.



CAPUT Iu.

4. Iam uero quod dolendum addidisti, ex Priscilliani heresi ad errorem Origenis apud uos homines fuisse delapsos, nec ab illa peste potuisse sanari, nisi et ipsa medicina morbidum aliquid intulisset; non est quidem dolor iste culpandus: ueritas enim debuit, non falsitas pellere falsitatem; nam hoc, mutare est malum, non euitare. uerumtamen quia de ipso Deo creaturarum omnium conditore, hoc est, de ipsa ceterna et incommutabili Trinitate, ab eis qui ad uos libros Origenis attulerunt, id traditum esse commemoras quod ueritas habet; contra quam ueritatem Priscillianus Sabellianum antiquum dogma restituit, ubi ipse Pater qui Filius, qui et Spiritus sanctus perhibetur, hoc iste peior, quod etiam de anima ita sentit, ut non eam propriam uelit habere naturam, sed de ipso Deo tanquam particulam defluere, et tam deformiter inquinari atque in deterius commutari cum Manicheis audeat affirmare: non parum boni ex libris illis prouincia uestra percepit, in ea re maxime in qua capitaliter erratur; de Creatore quippe, non de creatura, tam falsa et tam nefaria sentiuntur. Siue ergo in hanc fidem qui deuiauerant  restituti sunt, siue qui eam nondum nouerant, illarum disputationum lectione didicerunt, hoc se gaudeant didicisse quod sanum est. Quod autem et in eis erroris est, quanquam te cognouisse iam uideam; tamen quemadmodum contra talia disseratur, ibi melius discere poteris, ubi error ipse et olim exortus est, et non olim proditus.



CAPUT u.

5. Quantum possum tamen etiam ego commoneo, ut de diaboli angelorumque eius correctione et in pristinum statum reparatione sapere nichil audeas: non quia diabolo et demonibus inuidemus, et eo modo quasi uicem maleuolentie rependimus, cum illi non ob aliud nisi inuidentie stimulis agitati, nostra itinera quibus in Deum tendimus perturbare conentur; sed quia ultime sententie summi et ueracissimi Iudicis, ex nostra presumptione addere nichil debemus. Ipse enim se similibus eorum dicturum esse predixit: Ite in ignem eternum, qui paratus est diabolo et angelis eius. Nec mouere debet, ut hoc loco eternum pro diuturno accipiamus, quod alibi scriptum est, In eternum et in seculum seculi . Latinus quippe interpres noluit dicere, In eternum et in eternum eterni. Sed quoniam id quod grece dicitur, et seculum et eternum interpretari potest, commodius alii interpretes transtulerunt, In seculum et in seculum seculi. Sed non hoc dictum est ubi dictum est, Ite in ignem eternum. Non enim dictum est , sed : quod si a seculo declinatum esset, seculare latine diceretur, non eternum, quod nemo interpres unqua mausus est dicere. Quapropter licet latine seculum cum aliquo fine intelligatur, eternum uero nisi id quod sine fine est, non soleat appellari; autem grece aliquando eternum, aliquando seculum significare intelligatur: tamen quod ex hoc nomine deriuatur et appellatur , nec ipsi Greci, quantum existimo, solent intelligere, nisi id quod non habet finem. Nos autem siue siue non solemus dicere nisi eternum; sed dicimus et seculum, autem non nisi eternum. Quamuis quidam interdum etiam eternale audeant dicere, ne latine lingue deesse uideatur ab eodem nomine deriuatio.

6. Et fortasse quidem secundum morem Scripturarum inueniant isti aliquid etiam dictum, quod sine fine non sit, sicut Deus in libris ueteris Testamenti assidue dicit; Hoc uobis erit legitimum eternum ; quod grecus habet : cum de talibus sacramentis eo modo sepe preciperet, que finem fuerant habitura; quanquam si diligentius dicta intelligantur, ea fortasse que illis sacramentis significabantur, finem non erant habitura. Ita enim, ne longius abeam, dicimus eternum Deum, non utique istas duas breuissimas syllabas, sed quod eis significatur. Et dixit Apostolus eterna tempora priora et antiqua , quod in greco legitur . Ad Titum enim scribens ait: Spem uite eterne quam promisit non mendax Deus ante tempora eterna . Cum autem retrorsum tempora a constitutione mundi habere uideantur initium,  quomodo sunt eterna, nisi quia eterna dixit que ante se non habent ullum tempus?



CAPUT uI.

7. Sed quisquis prudenter aduertit quod dictum est, Ite in ignem eternum, illud esse dictum quod non habet finem, a contrario probat eo ipso loco euangelico de uita eterna quam iusti accepturi sunt: non enim et ipsa habet finem. Ita enim conclusit: Ibunt illi in ambustionem eternam; iusti autem, in uitam eternam . In utroque grecus habet. Si misericordia nos prouocat credere, non futurum impiorum sine fine supplicium; quid de premio iustorum credituri sumus, cum in utraque parte, eodem loco, eadem sententia, eodem uerbo pronuntietur eternitas? An iterum etiam iustos ex illa sanctificatione et uita eterna in peccatorum immunditiam atque in mortem relapsuros esse dicemus? Absit hoc a christiane fidei sanitate. Utrumque igitur sine fine dictum est eternum, hoc est, : ne cum diaboli penas dolemus, de regno Christi dubitemus. Postremo si eternum et eternale, hoc est, et , sub utroque intellectu in Scripturis poni solet, aliquando sine fine, aliquando cum fine; quid de illis prophete uerbis responsuri sumus, ubi scriptum est, uermis eorum non morietur, et ignis eorum non exstinguetur ? Qualiscumque pena significata sit nomine uermis atque ignis; certe si non morietur nec exstinguetur, sine fine predicta est: nec aliud agebat Propheta, cum hoc diceret, nisi ut eam sine fine prediceret.



CAPUT uII.

8. De regno etiam Christi, non secundum id quod in principio uerbum Deus apud Deum ; nam illinc nemo unquam dubitauit, quod sit rex omnium seculorum: sed secundum hominis susceptionem et mediatoris sacramentum et ex uirgine incarnationem, apertissime dictum est quod finem non sit habiturum, ubi angelus loquens ad Mariam matrem futuram uirginemque mansuram, ait inter cetera: Hic erit Magnus, et filius Altissimi uocabitur; et dabit illi Dominus Deus sedem Dauid patris eius, et regnabit in domo Iacob in eternum, et regni eius non erit finis . Secundum quid regni eius non erit finis, nisi secundum id quod regnabit in domo Iacob? Nam hoc quod ait, in eternum; propter ipsam ambiguitatem exposuit addendo, regni eius non erit finis: ne quisquam eternum hic sic acciperet, quemadmodum seculum finem quandolibet habiturum. Numquid autem regnum in domo Iacob et in sede Dauid intelligi potest, nisi in Ecclesia et in eo populo qui est regnum eius? de quo etiam dicit Apostolus, Cum tradiderit regnum Deo et Patri , id est, cum perduxerit sanctos suos ad contemplationem Patris, utique et ad suam, secundum id quod Deus est equalis Patri. Non enim sic tradit, ut ipse amittat: quia et Pater dedit Filio habere uitam in semetipso , nec utique amisit ipse. Ac per hoc si regni eius non erit finis, profecto sancti eius qui sunt regnum eius, cum illo sine fine regnabunt. Quod autem illo loco dicit Apostolus, Deinde  finis, cum tradiderit regnum Deo et Patri; ibi finem, non consumentem, sed perficientem significat: sicut dictum est, Finis enim legis Christus, ad iustitiam omni credenti ; quo lex perficiatur, non quo aboleatur. Quod et illic significat, ubi ait: Non ueni legem soluere, sed adimplere .



CAPUT uIII.

9. Quod autem dicunt de rationalibus creaturis, id est, sanctis Angelis et immundis demonibus, et ipsis animabus hominum, quod maiorem locum minor culpa promeruerit, qua impudentia conentur Ecclesie Christi persuadere, non uideo. Melius itaque credimus, Deum non peccatis rationalium spirituum adductum esse ad fabricam mundi, ne illa sequantur [1 1Kb] absurda, quod duos soles, uel tres, uel quatuor, uel quotquotlibet habere nobis esset necesse [2 1Kb] , si plurimum spirituum per liberum arbitrium tanta culpa precederet, quanta illos in similibus corporum celestium globis oporteret includi: sed factum esse mundum Dei bonitate, magnum, bonum, a summo et non facto bono; in quo fierent omnia bona ualde secundum naturam, et aliis alia meliora, a summis creaturis usque ad infima distinctis gradibus ordinata, ut eo modo essent omnia, dum non essent sola potiora, et haberent eius numeri terminum, quem constituendum apud se uidit omnium naturarum creaturarum conditor Deus, qui ea non facta didicit, sed nouerat esse facienda. Unde illud quod aiunt, in eius sapientia iam fuisse facta omnia, antequam in istas formas et modos proprios proferrentur, atque in suis ordinibus apparerent, non sobrie dicitur. Facta enim quando essent, antequam facta essent? Sed in Dei sapientia omnium faciendarum rerum rationes esse potuerunt, non tamen facte. Omnia per ipsam facta sunt, non et ipsa facta est: quia et ipsa est uerbum de quo dicitur, Omnia per ipsum facta sunt . Nouerat ergo Deus omnia que fecit antequam faceret. Non enim possumus eum dicere ignorata fecisse, et ea non nisi facta didicisse; nescisse quid faceret, sed scisse quod fecit. Hoc enim si de aliquo artifice homine diceremus, insipientissime saperemus. Nouerat ergo ea facienda, non facta: nouerat ut faceret, non quia fecerat. Proinde quamuis iam nota essent, quia nisi a sciente non fierent; non tamen facta esse ceperunt que ut fierent sciebantur, nisi post fierent, que ut recte fierent sciebantur antequam fierent [3 1Kb] .

10. Cum autem ueritas, que neque opinatur incognita, nec aliquem fallit, purgationem nostram, imo uero et perfectionem etiam post resurrectionem corporum spiritualium usque ad Angelorum equalitatem promittat futuram ; quomodo dicuntur ipsi sancti Angeli, quibus purgatissimi equales erimus, adhuc a peccatis suis esse purgandi? Et cum celum nouum et terram nouam polliceatur Deus  habitaculum sanctorum atque ab omni labe huius seculi purgatorum , qua tandem affirmatur audacia, non futurum fuisse mundum, id est, celum et terram, nisi propter necessitatem purgandorum spirituum rationalium, qui uel in celo uel in terra non essent nisi pro meritis peccatorum? Quid ergo purgatis opus est celo nouo et terra noua, si purgati ad hoc restituuntur, ut sint quemadmodum fuerunt ante celum et terram sine celo et terra? Quod si omnino uerum esset, nos usque [1 1Kb] ad illud quod promittit Scriptura spem nostram tendere deberemus. Et si inde essemus in aliquid melius transferendi, multo rationabilius hoc tunc iam ibi positi disceremus, quam nunc non solum temere crederemus, uerum etiam impudenter docere conaremur. Quid est autem absurdius, quam dicere, Celum et terra non essent, nisi necessaria esset mundi structura purgandis; cum alterum celum et alteram terram promittat Scriptura purgatis?

11. Porro de sole et luna ceterisque sideribus, quod celestia sint corpora uidemus; quod animata sint non uidemus. De diuinis hoc Libris legatur, et credimus. Nam testimonium ex Apostoli Epistola quod ab eis dici solere posuisti, etiam de solis hominibus intelligi potest; quoniam in unoquoque homine est omnis creatura, non uniuersaliter sicut est celum et terra et omnia que in eis sunt, sed generatim quodam modo: quia et rationalis in illo est, quam uel probantur habere Angeli, uel creduntur; et, ut ita dicam, sensualis, qua et bestie non carent: utuntur enim et sensibus et sensualibus motibus ad appetenda utilia et uitanda contraria: et uitalis priuata sensu, qualis aduerti in arboribus potest; nam et in nobis sine sensu nostro fiunt corporis incrementa, et capilli nec cum preciduntur sentiunt, et tamen crescunt. Iam uero ipsa corporalis creatura euidentius apparet in nobis, que licet ex terra facta atque formata sit, insunt tamen illi ex omnibus huius corporei mundi elementis quedam particule ad temperiem ualetudinis. Nam et calore membra uegetantur, qui est ab igne, cuius etiam lux per oculos emicat; et ere uenarum discursus, quas arterias uocant, atque spiramenta pulmonis implentur; et humor nisi esset, nulla sputamenta confluerent, uitamque absumeret siccitas. Nam et ipse sanguis humido lapsu alias uenas replens, quasi riuis et fluminibus per cuncta diffunditur. Ita nullum est creature genus, quod non in homine possit agnosci: ac sic omnis creatura in eo congemiscit et dolet, reuelationem filiorum Dei exspectans ; que per corporis etiam resurrectionem, etsi non in omnibus hominibus, omnis tamen a corruptionis seruitute liberabitur, quia et in singulis omnis est. Et si quo alio modo melius potest idem locus apostolicarum Litterarum intelligi: non tamen ex eisdem uerbis consequens est ut solem et lunam et sidera congemiscere credamus, donec in seculi fine a corruptionis seruitute  liberentur.



CAPUT IX.

12. Sane quoniam dixi, De diuinis Libris legatur, et credimus; ne te forsitan fallat quod de libro sancti Iob proferre assolent qui hec asserunt, ubi scriptum est: Quomodo erit homo iustus coram Domino, uel quomodo se mundabit natus ex muliere? si lune precipit, et non lucet, nec stelle sunt munde ante eum; quanto magis homo putredo, et filius hominis uermis ? Hinc enim uolunt intelligi, et rationalem spiritum habere stellas, et mundas non esse a peccato: sed ideo in celis esse, quia maiorem uel meliorem locum minor culpa promeruit. Non pro auctoritate diuina istam sententiam recipiendam esse existimo: non enim eam ipse Iob enuntiauit, cui singulare quodam modo testimonium diuinitus perhibetur, quod non peccauerit labiis suis ante Dominum ; sed unus ex eius amicis, qui dicti sunt consolatores malorum omnes , et diuina sententia reprobati sunt. Sicut autem in Euangelio, quamuis uerum sit omnino quod dicta sint, non tamen omnia que dicta sunt uera esse creduntur; quoniam multa a Iudeis falsa et impia dicta esse uerax Euangelii Scriptura testatur: sic in hoc libro, ubi multe persone locute esse narrantur, non solum quid dicatur, sed a quo etiam dicatur considerandum est; ne passim que in sancto libro quolibet scripta sunt recipientes, cogamur fateri, quod absit, uera et iusta fuisse, que marito sancto mulier insipiens suggerebat, ut aliquid aduersus Deum loquens ab illa intolerabili pena moriendo liberaretur . Quod non ideo dixerim, quia illi amici a Domino reprobati, et ab ipso sancto Dei seruo merito culpati, nichil ueri loqui potuerunt: sed quia non omnia que locuti sunt, uera putanda sunt. Quamuis enim aduersum Iob nichil uerum dixerunt [1 1Kb] , potest tamen etiam ex eorum uerbis aliquam sanam sententiam in testimonium ueritatis assumere, qui nouit sapienter dicta discernere: sed quando inquirentes, probari nobis aliquid uolumus testimonio sanctorum eloquiorum, non nobis dicatur credendum esse etiam quod in Euangelio scriptum est, si forte euangelista eum hoc dixisse commemorat, cui fides habenda non est. Nam dictum est illic a Iudeis Domino Christo, Nonne uerum dicimus, quia Samaritanus es et demonium habes ? Quam uocem tanto amplius detestamur, quanto nobis Christus est carior: emissam tamen esse a Iudeis dubitare non possumus, qui euangelicam narrationem uerissimam credimus. Ita nec Euangeliste derogamus fidem scribenti, et Iudei uocem blasphemantis exsecramur. Nec solum impiis et nefandis hominibus, sed nec ipsis in fide paruulis atque adhuc rudibus et indoctis, qui forte ibi loquentes commemorantur, tanquam canonice auctoritati accommodamus fidem. Neque enim, quia ille cuius ceci nati oculos Dominus aperuerat, ait, Scimus quia peccatores Deus non exaudit , ideo istam  sententiam pro euangelica auctoritate sic debemus accipere, ut ipsis in Euangelio uerbis Domini resistamus, qui eum qui dixit, Domine, propitius esto mihi peccatori, magis iustificatum descendisse de templo, quam Phariseum iustitias suas commemorantem atque iactantem, diuina uoce firmauit . Nec succenseat iste recens illuminatus in carne, quod eum diximus in sue fidei tyrocinio, quando adhuc quis esset qui eum sanauerat nesciebat, minus circumspectam protulisse sententiam, quia peccatores Deus non exaudit: cum ipsi Apostoli, pre ceteris electi et Domini lateribus coherentes [1 1Kb] eiusque ore pendentes, multa reperiantur improbanda dixisse, que commemorare prolixum est, ita ut beatus Petrus de quibusdam uerbis suis, non solum reprehendi, sed etiam satanas appellari meruerit .



CAPUT X.

13. Quanquam in comparatione iustitie Dei, si nec sancti in celis Angeli iusti esse dicantur, non mihi uidetur importuna sententia: non quia ut hoc essent, a iustitia lapsi sunt; sed quia facti sunt, et Deus non sunt, tantumque spiritualis luminis habere non possunt, quantum habet ille a quo facti sunt. Ibi enim summa iustitia, ubi summa sapientia: et hoc Deus est, de quo dictum est, Soli sapienti Deo . Sed alia questio est, quantum iustitie ipsius capiant Angeli, quantumque non capiant. Cuius enim participatione iusti sunt, eius comparatione nec iusti sunt.



CAPUT XI.

14. Sed alia est, ut dixi, ista questio; alia de sideribus et sole et luna, utrum uel rationales habeant spiritus in his conspicuis corporibus lucidisque: que corpora esse qui dubitat, quid sit omnino corpus ignorat. Neque ista multum ad nos pertinent, ut ea summo studio indagare curemus, que remota sunt a sensibus nostris et ab intellectu infirmitatis humane, nec in ipsis Scripturis ita posita, ut nobis eorum sit mandata cognitio. Imo uero ne precipiti  suspicione in fabulas sacrilegas irruamus, clamat Scriptura diuina, Altiora te ne quesieris, et fortiora te ne scrutatus fueris; sed que tibi precepit Dominus, illa cogita semper : ut magis in istis temeraria presumptio, quam cauta ignoratio culpanda uideatur. Certe ait Apostolus, Siue Sedes, siue Dominationes, siue Principatus, siue Potestates . Et esse itaque Sedes, Dominationes, Principatus, Potestates in celestibus apparatibus, firmissime credo, et differre inter se aliquid indubitata fide teneo: sed, quo me contemnas, quem magnum putas esse doctorem, quenam ista sint, et quid inter se differant nescio. Nec ea sane ignorantia periclitari me puto, sicut inobedientia, si Domini precepta neglexero; et ideo puto Spiritu Dei per auctores nostros, scriptores sanctorum eloquiorum, non plene exposita, sed raptim tacta atque perstricta; ut si cui forte tali quales nos sumus, per altiorem reuelationem aliquid huiusmodi fuerit demonstratum, non se inferiores fuisse credat eos, per quos nobis canonicarum Scripturarum sancta preconia ministrata sunt. Quantum enim quisque sciendo profecerit, tanto se infra illas Litteras inueniet, quas Deus tanquam firmamentum supra omnia humana corda constituit. Non itaque opus est plus sapere, sed sapere ad temperantiam, sicut unicuique Deus partitus est mensuram fidei . Docebunt te ista fortasse doctiores, si ad illos afferas tantam discendi scientiam, quantam sciendi habes curam; ne incognita pro cognitis opineris; ne non credenda credas, uel credenda non credas. Imo docebit ille unus Magister et uerus, siue per illos, siue quibus modis uoluerit, qui te pro sua Ecclesia laborantem intus inspicit, ubi et hoc in te contulit: ipse reserabit latius ueritatem, qui pulsantem peruidet, quam donare dignatus est, caritatem  .





AUGUSTINI SCRIPTIONES ALIAE ADuERSUS PRISCILLIANISTAS HAE SUNT:



IN TOMO II,
    Epistola CCXXXuII, ad Ceretium episcopum. 

IN TOMO uI,
    Contra Mendacium liber ad Consentium. 





[CONTRA SERMONEM ARIANORUM.]





Sermo Arianorum, 

Ubi numeri propterea sunt locis singulis annotati, ut cum responsio legi ceperit, qui uoluerit attendat, utrum cuique loco apte diligenterque responsum sit; quia eosdem numeros habet etiam ipsa responsio, per quos cui loco respondeatur appareat.

 1. Dominus noster iehsu Christus, Deus unigenitus, primogenitus totius creationis.

 2. uoluntate Dei et Patris sui ante omnia secula constitutus.

 3. uoluntate et precepto ipsius, celestia et terrestria, uisibilia et inuisibilia, corpora et spiritus ex nullis exstantibus, ut essent, sua uirtute fecit.

4. Et antequam faceret uniuersa, omnium futurorum Deus et Dominus, rex et creator erat constitutus, et omnium futurorum in natura habens prescientiam, et in faciendo in omnibus exspectans Patris iussionem; ipse uoluntate et precepto Patris descendit de celo, et uenit in hunc mundum, sicut ipse ait: Nec enim a me ipso ueni, sed ille me misit .

5. Et quia de omnibus spiritualibus et rationalibus gradibus, propter qualitatem [1 1Kb] et fragilitatem corporis, paulo minus ab Angelis inferior minoratus homo uidebatur : ne se uilem speraret, et de salute sua [2 1Kb] desperaret, Dominus iehsu honorans facturam suam, dignatus est humanam carnem suscipere; et ostendit [3 1Kb] quia non est homo uilis, sed pretiosus, sicut scriptum est: Magnus homo et pretiosus uir . Et ideo solum hominem Patri suo heredem, sibi enim coheredem, facere dignatus est; ut quod minus acceperat in natura, plus haberet in honore.

6. Cum, inquit, uenit plenitudo temporis, misit Deus Filium suum natum ex muliere . Ipse qui uoluntate Patris carnem suscepit, ipse et uoluntate et precepto ipsius in corpore conuersatus est, sicut ipse ait: Descendi de celo, non ut faciam uoluntatem meam, sed uoluntatem eius qui me misit . Ipse et uoluntate Patris triginta annorum baptizatus, uoce et testimonio Patris manifestatus , uoluntate et precepto Patris Euangelium regni celorum predicabat, sicut ipse ait: Et aliis ciuitatibus oportet me Euangelium predicare; in hoc enim missus sum ; et, Ipse mihi mandatum dedit quid dicam, aut quid loquar . Et sic uoluntate et precepto Patris ad passionem et mortem properauit, sicut ipse ait: Pater, transeat calix iste a me; non tamen quod ego uolo, sed quod tu uis . Et Apostolo asserente et dicente: Obediens, inquit, factus Patri usque ad mortem, mortem autem crucis .

7. Is et in cruce pendens, uoluntate et precepto Patris carnem humanam, quam de sancta uirgine Maria suscepit, in manus hominum dereliquit, et diuinitatem suam in manus Patris commendauit, dicens: Pater, in manus tuas commendo spiritum meum . Quia Maria moriturum corpus peperit, Deus autem immortalis immortalem Filium genuit. Ergo mors Christi non diminutio est diuinitatis, sed depositio corporis. Sicuti enim generatio eius ex uirgine non fuit corruptio dealitatis ipsius, sed susceptio corporis; ita et in morte eius non fuit passio et defectio dealitatis ipsius, sed separatio carnis eius. Sicuti enim qui indumentum conscindit, induto facit  iniuriam; ita et qui carnem eius crucifixerunt, diuinitati ipsius contumeliam intulerunt.

8. Is qui uoluntate et precepto Patris totam dispensationem adimpleuit, uoluntate et precepto Patris corpus suum a mortuis suscitauit; et cum ipso corpore, ut pastor cum oue, et sacerdos cum oblatione, et rex cum purpura, et Deus cum templo a Patre assumptus est in gloriam.

9. Is qui uoluntate Patris descendit et ascendit, uoluntate et precepto Patris sedet [1 1Kb] ad dexteram eius, audiens Patrem sibi dicentem: Sede ad dexteram meam, donec ponam inimicos tuos scabellum pedum tuorum . Is qui uoluntate et precepto Patris sedet ad dexteram eius, is uoluntate et precepto Patris in consummatione seculi uenturus est, Apostolo uociferante et dicente: Et ipse, inquit, Dominus in iussu, in uoce archangeli, et in tuba Dei descendet de celo . Is qui uoluntate et precepto Patris ueniet [2 1Kb] , uoluntate et precepto Patris iudicaturus est totum mundum in equitate, et redditurus singulis secundum fidem et opera sua; sicut ipse ait, Pater iudicat neminem, sed omne iudicium Filio dedit: item, Sicuti audio, iudico, et iudicium meum uerum est; quia non quero uoluntatem meam, sed uoluntatem eius qui me misit . Unde et in iudicando Patris presentiam preponit, et suam diuinam dignitatem et potestatem secundam postponit, dicens: uenite, benedicti Patris mei . Ergo iustus iudex est Filius: iudicantis uero honor et auctoritas, Patris imperiales leges; sicuti et Spiritus sancti officiosa aduocatio et consolatio, Unigeniti Dei iusti iudicis est dignitas.

10. Ergo Filius a Patre est genitus: Spiritus sanctus per Filium est factus.

11. Filius Patrem predicat: Spiritus sanctus Filium annuntiat.

12. Primum et precipuum opus est Filii, genitoris gloriam reuelare: primum et precipuum est opus Spiritus sancti, in animas hominum Christi dignitatem manifestare.

13. Filius testis est Patris: Spiritus testis est Filii.

14. Filius mittitur a Patre: Spiritus mittitur a Filio.

15. Filius minister est Patris: Spiritus sanctus minister est Filii.

16. Filius iubetur a Patre: Spiritus sanctus iubetur a Filio.

17. Filius subditus est Patri: Spiritus sanctus subditus est Filio.

18. Filius, que iubet Pater, hec operatur: Spiritus sanctus, que mandat Filius, hec loquitur.

19. Filius adorat et honorat Patrem: Spiritus sanctus adorat et honorat Filium: ipso Filio dicente, Pater, ego te honorificaui super terram, opus quod dedisti mihi consummaui : et de Spiritu sancto ait, Ille me honorificabit, quia de meo accipiet, et  annuntiabit uobis .

20. Filius a se non potest facere quidquam , sed in omnibus Patris exspectat nutum. Spiritus a se non loquitur, sed in omnibus Christi exspectat preceptum: Non, inquit, a se loquetur; sed quecumque audierit loquetur, et uentura annuntiabit uobis .

21. Filius pro nobis interpellat Patrem: Spiritus pro nobis postulat Filium.

22. Totius bonitatis et sapientie et uirtutis Patris uiua et uera, propria et condigna imago est Filius: totius sapientie et uirtutis Filii manifestatio est Spiritus.

23. Non est pars nec portio Patris Filius, sed proprius et dilectissimus, perfectus et plenus unigenitus Filius. Non est pars nec portio Filii Spiritus, sed primum et precipuum opus unigeniti Dei pre ceteris uniuersis.

24. Pater maior est Filio suo: Filius incomparabiliter maior et melior est Spiritu.

25. Pater Deus et Dominus est Filio suo: Filius Deus et Dominus est Spiritui.

26. Pater immobiliter et impassibiliter uolens Filium genuit: Filius sine labore et fatigatione sola uirtute sua Spiritum fecit.

27. Filius ut sacerdos adorat Deum suum, et ab omnibus adoratur ut Deus et creator omnium: Pater uero solus nullum adorat, quia nec maiorem, nec equalem habet quem adoret: nulli gratias agit, quia nullius beneficium consecutus est; omnibus ut essent ob bonitatem suam donauit, ipse quod est a nemine accepit. Ergo hec trium substantiarum, Patris, et Filii, et Spiritus sancti distinctio, et trium rerum, Dei ingeniti, et Dei unigeniti, et Spiritus aduocati differentia: et Pater Deus et Dominus est Filio suo, et omnium que per uirtutem Filii uoluntate ipsius facta sunt: Filius minister et summus sacerdos est Patris sui; omnium uero operum suorum Dominus et Deus est, Patre uolente.

28. Et sicuti nemo potest sine Filio ad Patrem transire, ita et nemo potest sine Spiritu sancto Filium in ueritate adorare: ergo in Spiritu sancto adoratur Filius.

29. Per Filium glorificatur Pater.

30. Spiritus sancti opus et diligentia est sanctificare, et sanctos custodire; et non solum rationabilia, ut quidam putant, sed et irrationabilia plura sanctificare: et eos qui ceciderunt propter suam negligentiam, ad pristinum statum reparare; ignorantes docere, obliuiscentes admonere, peccantes arguere, pigros hortari, de salute sua cogitare et sollicite agere, errantes ad uiam ueritatis deducere, infirmos curare, et fragilitatem corporis per alacritatem anime continere, et ad amorem pietatis et castitatis confirmare, et omnes illuminare; super omnia fidem et caritatem prebere singulis, pro studio quoque et diligentia, pro sinceritate et simplicitate mentis, pro mensura fidei et merito conuersationis gratiam ad utilitatem diuidere, et unusquisque in quo opere et proposito fuerit habilis, in ipso ordinare.

31. Alium esse a Filio, et natura et ordine, gradu et affectu, dignitate et potestate, uirtute et operatione:  sicut et Filius natura et ordine, gradu et affectu, diuina dignitate et potestate, unigenitus Deus alius est ab ingenito Deo.

32. Impossibile ergo est unum eumdemque esse Patrem et Filium, generantem et nascentem, cui testimonium perhibetur et eum qui testimonium perhibet, maiorem et eum qui maiorem confitetur, eum qui ad dexteram sedet et stat et eum qui sedis dedit honorem, eum qui missus est et eum qui misit; nec discipulum et doctorem, ut ipse docuit dicens, Sicut docuit me Pater, sic loquor : similem et imitatorem et eum cuius est similis et imitator [1 1Kb] ; eum qui orat, et qui exaudit; eum qui gratias agit, et qui benedicit [2 1Kb] , eum qui suscepit mandatum, et eum qui dedit mandatum, et ministrum precipienti, supplicem eminenti, subditum superiori, primogenitum sempiterno, unigenitum ingenito, sacerdotem Deo unum atque eumdem esse.

33. Sed et Deus sine principio prescius erat se unigeniti Dei pueri sui patrem futurum: Deum autem se futurum nunquam presciuit, quia ingenitus est, et nunquam cepit nec prescire, nec scire. Quid est autem prescientia, nisi futurorum scientia? Pater autem generando Filium, ab ipso Filio est nuncupatus; et ipso reuelante, ab omnibus Christianis Deus et Pater unigeniti Dei est cognitus, et magno maior et bono melior est manifestatus.

34. Et quia Homousiani dicunt Saluatorem nostrum humilitatis gratia hec omnia de Patris prescientia, et de sua subiectione esse locutum, nos uero Christiani credimus Patre imperante et Filio obtemperante hec omnia esse eum locutum; dicimus et probamus quod heretici ex suis dictis arguuntur et reprehenduntur. Si enim se humiliauit, ipsa humilitas eius obedientiam ostendit: ipsa uero obedientia alium supra eminentem, alium subsistentem et subiectum declarat, sicuti ait Apostolus, Humiliauit se, obediens factus Patri usque ad mortem . Et ipsa humilitas eius, ueritas est, non falsitas. Quis enim uel quando sapiens contentus est se humiliare, nisi habeat maiorem et meliorem cui festinet per humilitatem placere? Et ego, inquit, que placita sunt ei facio semper . Semel enim ante omnia secula uoluntate Dei natus, ad uoluntatem ipsius omnia operatur. Si autem se humiliauit, et mentitus est, quod absit; et si ueritas mentitur, quod impossibile est, ubi quis querat ueritatem? Sed ueritas nec mentitur, nec uariatur, qui ob hoc uenit ut ueritatem doceret; qui non est ignorantie doctor, sed ueritatis magister, ut ipse dixit: Nolite uobis uocare magistros super terram, unus est enim magister uester Christus . Si autem dixerint quia propter incarnationem suam humilians se super terram, propter homines hec loquebatur,  ostendamus illis maiora et firmiora esse illa testimonia, que de subiectione Filii in Scripturis sunt posita, de iis que in Euangelio aguntur. Si enim propter homines super terram se humiliabat, et non ut obediens et subiectus filius cum incomparabili dilectione et gratiarum actione Patri suo obsequebatur; quia quantum sublimis est in potestate, tantum humilis est in obsequio: antequam carnem susciperet, quare iussus obaudiuit, et modo sedens ad dexteram Dei interpellat pro nobis , et in corpore constitutus super terram in celo se Patrem rogaturum promittebat, dicens, Et ego rogabo Patrem meum, et alium aduocatum dabit uobis ? Et si adhuc in his omnibus propter duritiam et cecitatem cordis sui credere noluerint, sed ausi Tuerint dicere quod hec omnia humilitatis causa fiunt, post consummationem seculi, nisi se natura et uoluntate sciret subiectum et obedientem, utquid se humiliaret, ubi propter homines humilitas necessaria non est? Quod autem et post consummationem seculi, quando illi omnia fuerint subiecta : quia  modo natura quidem omnia sunt subiecta, ut creatura Creatori; uoluntate autem, propter liberum arbitrium, non omnia illi subiecta uidemus: tunc uero in die iudicii, quando in nomine Iesu omne genu flectetur, celestium, terrestrium, et infernorum, et omnis lingua confitebitur, quia Dominus iehsu Christus in gloria Dei Patris [1 1Kb] , omnia sine fine, et uoluntate et natura illi erunt subiecta: et ipse post omnium sibi subiectionem in ea subiectione et caritate manens, in qua semper, et ipse ut Filius subiectus erit ei qui illi subdidit omnia: nullus audiens christianus ignorat, quia fides ex auditu, auditus autem per uerbum Christi : ut sit Deus omnia in omnibus, semper monarchiam et potestatem habens omnium, cui gloria et honor, laus et gratiarum actio, per unigenitum eius Filium Dominum [2 1Kb] et Saluatorem nostrum, in Spiritu sancto, nunc et per omnia secula seculorum. Amen.





S. AURELII AUGUSTINI HIPPONENSIS EPISCOPI CONTRA SERMONEM ARIANORUM LIBER UNUS  . [1Kb] [1Kb] 



CAPUT PRIMUM.

1. Eorum precedenti disputationi hac disputatione respondeo, qui cum Dominum nostrum Iesum Christum fatentur quidem Deum, sed Deum uerum et cum Patre unum Deum nolunt fateri, duos nobis inducunt deos diuerse disparisque nature; unum uerum, alterum non uerum: contra illud quod scriptum est, Audi, Isrel; Dominus Deus tuus, Dominus unus est . Hoc enim si de Patre dictum uolunt intelligi, sequitur ut Christus non sit Dominus Deus noster. Si autem de Filio, Pater non erit Dominus Deus noster. Si uero de ambobus, profecto Pater et Filius unus est Dominus Deus noster. Ac per hoc illud quod in Euangelio scriptum est, Ut cognoscant te unum uerum Deum, et quem misisti Iesum Christum ; hoc eum dixisse accipiendum est, Ut te et quem misisti Iesum Christum cognoscant unum uerum Deum. Quia et de Christo dictum est a Ioanne apostolo, Ipse est uerus Deus et uita eterna .

2. Item cum dicunt Christum uoluntate Dei et Patris sui ante omnia secula constitutum, coguntur confiteri  Filium Patri esse ceternum. Si enim aliquando Pater sine Filio fuit, erat ante Filium aliquod tempus, quo Pater sine illo solus fuit. Et quomodo erat ante omnia secula Filius, ante quem fuit tempus quo sine illo erat Pater? Porro, si ante omnia tempora Filius erat (non enim aliter intelligendum est, In principio erat uerbum; et, Omnia per ipsum facta sunt , procul dubio ceternus est Patri Filius. Sed uoluntate Patris dicunt constitutum, nolentes dicere Deum de Deo equalem, genitum atque ceternum. Nusquam autem legunt uoluntate Patris Filium ante omnia secula constitutum. Sed hoc propterea dicunt, ut prior illo uideatur uoluntas Patris, qua eum constitutum uolunt. Et argumentatio eorum talis esse solet: interrogant enim utrum Pater Filium uolens an nolens genuerit; ut si responsum fuerit quod uolens genuerit, dicant, Prior est ergo uoluntas Patris. Quod autem nolens genuerit, quis potest dicere? Sed ut nouerint quam  inania loquantur, etiam ipsi interrogandi sunt, utrum Deus Pater uolens an nolens sit Deus. Non enim audebunt eum dicere, nolle se esse Deum. Si ergo responderint quod uolens sit Deus, eo modo illis inferenda est uanitas sua, qua dici potest prior illo esse uoluntas eius: quo quid dicitur stultius?



CAPUT II.

3. Deinde dicunt eum uoluntate et precepto Patris, celestia et terrestria, uisibilia et inuisibilia, corpora et spiritus, ex nullis exstantibus, ut essent, sua uirtute fecisse. Ubi ab eis querimus, utrum et ipse a Patre ex nullis exstantibus factus sit, hoc est, ex nichilo. Quod si dicere non audebunt; ergo Deus est de Deo, non ex nichilo factus a Deo. Que res indicat unam et eamdem Patris Filiique naturam. Neque enim homo, pecus, auis, piscis, possunt eiusdem nature gignere filios, et Deus non potuit. Si autem tanto impietatis abrupto audebunt ire precipites, ut dicant et unigenitum Filium a Patre ex nichilo constitutum; querant per quem factus sit a Patre ex nichilo Filius. Non enim per seipsum fieri potuit, tanquam iam esset antequam fieret, ut esset ipse per quem fieret idem ipse. Et quid opus erat eum fieri qui iam erat? aut quomodo fiebat ut esset, qui iam erat antequam fieret? Porro, si per quem alium a Patre factus est, quis est ipse alius, cum omnia per ipsum facta sint? Si autem a Patre per neminem factus est; quomodo per neminem aliquid a Patre factum est, cum per Filium, hoc est, per eius uerbum facta sint omnia?



CAPUT III.

4. Et antequam faceret, inquiunt, uniuersa, omnium futurorum Deus et Dominus, rex et creator erat constitutus, et omnium futurorum in natura habens prescientiam, et in faciendo in omnibus exspectans Patris iussionem; ipse uoluntate Patris descendit de celo, et uenit in hunc mundum sicut ipse ait: »Nec enim a me ipso ueni, sed ille me misit« . uellem isti ut dicerent, utrum duos constituant creatores. Quod si non audent: unus est enim; quoniam ex ipso, et per ipsum, et in ipso sunt omnia ; unus quippe Deus est ipsa Trinitas, et sic unus Deus, quomodo unus creator: quid est quod dicunt, iubente Patre creasse omnia Filium, tanquam Pater non creauerit, sed a Filio creari iusserit? Cogitent qui carnaliter sapiunt, quibus aliis uerbis iusserit Pater unico uerbo. Formant enim sibi in phantasmate cordis sui quasi duos aliquos, etsi iuxta inuicem, in suis tamen locis constitutos, unum iubentem, alterum obtemperantem. Nec intelligunt ipsam iussionem Patris ut fierent omnia, non esse nisi uerbum Patris per quod facta sunt omnia.

Quod autem miserit Pater Filium, negari non potest. Sed considerent, si possunt, quomodo eum miserit, cum quo ipse uenit. An ille mentitus est qui ait: Non sum solus, quoniam Pater mecum est . Sed quomodo libet missum intelligant, numquid ideo diuersa natura est, quia Pater mittit et mittitur Filius? Nisi forte potest homo pater mittere hominem filium unius eiusdemque substantie, et non potest Deus: cum homo missus ab homine mittente separetur, quod Deus non potest. Sed ignis mitit splendorem  suum, nec potest splendor missus separari ab igne mittente: quamuis et ista quia creatura est uisibilis, non omni ex parte huic rei sit comparabilis. Cum enim splendorem mittit ignis, longius peruenit splendor, quo ignis non peruenit. Unde splendor ab igne qui est in lucerna missus, si loqui posset, non utique posset uerum dicere in pariete, quo sine lucerne igne peruenit, Ignis qui me misit mecum est: potuit autem missus a Patre Filius dicere, Pater mecum est. Cum igitur hec a Patre missio Filii prorsus ineffabilis sit, nec capi ullius cogitatione possit, quomodo hinc ostendant Filium alterius atque inferioris essentie, non inueniunt; quandoquidem nec homo missus ab homine, diuersam naturam mittentis et missi esse demonstrat.



CAPUT Iu.

Hic autem etiam hoc potest intelligi, ut eo ipso a Patre Filius missus esse dicatur, quod Filius hominibus apparuit in carne, non Pater. Quis enim mittitur illo ubi est? Ubi autem non est Sapientia Dei, quod est Christus, de qua legitur: Attingit a fine usque ad finem fortiter, et disponit omnia suauiter ? Cum ergo ubique sit etiam Filius, quo mittendus fuerat ubi non erat, nisi apparendo sicut non apparebat? Quanquam et Spiritum sanctum missum legamus, qui certe in unitatem persone sue naturam non assumpsit humanam. Nec a solo Filio missus est, sicut scriptum est, Cum ego iero, mittam illum ad uos ; sed a Patre quoque, sicut scriptum est, Quem mittet Pater in nomine meo . Ubi ostenditur quod nec Pater sine Filio, nec Filius sine Patre misit Spiritum sanctum, sed eum pariter ambo miserunt. Inseparabilia quippe sunt opera Trinitatis. Solus Pater non legitur missus, quoniam solus non habet auctorem a quo genitus sit, uel a quo procedat. Et ideo non propter nature diuersitatem, que in Trinitate nulla est, sed propter ipsam auctoritatem solus Pater non dicitur missus. Non enim splendor aut feruor ignem; sed ignis mittit, siue splendorem, siue feruorem. Quamuis hec longe sint dissimilia; nec inueniatur aliquid uel in spiritualibus uel in corporalibus creaturis, quod ei Trinitati, que Deus est, merito conferatur.



CAPUT u.

5. Dicunt etiam: Et quia de omnibus spiritualibus et rationalibus gradibus, propter qualitatem et fragilitatem corporis paulo minus ab Angelis inferior minoratus homo uidebatur ; ne se uilem speraret, et de salute sua desperaret, Dominus iehsu honorans facturam suam, dignatus est humanam carnem suscipere, et ostendere quia non est homo uilis, sed pretiosus, sicut scriptum est: »Magnus homo et pretiosus uir« . Et ideo solum hominem Patri suo heredem, sibi enim coheredem facere dignatus est; ut quod minus acceperat in natura, plus haberet in honore. Hec dicentes, hoc uolunt intelligi, quod humanam carnem sine humana anima Christus assumpserit. Que propria heresis Apollinaristarum est: sed etiam istos, id est, Arianos, in eorum disputationibus, non solum Trinitatis diuersas esse naturas, sed etiam hoc sentire deprehendimus,  quod animam non habeat Christus humanam uerum id in huius disputationis consequentibus euidentius apparebit. Nunc ad hec eorum uerba que proposuimus hoc respondemus, ut recolant in Epistola que ad Hebreos est, de Christo esse intellectum quod scriptum est, Minorasti eum paulo minus ab Angelis : et uideant non ad diuersitatem et inequalitatem nature Patris et Filii ualere quod dixit, Pater maior me est ; sed ad illud potius quod in forma serui propter infirmitatem, in qua pati et mori potuit, minor etiam Angelis factus est.



CAPUT uI.

6. Item dicunt: »Cum,« inquit, »uenit plenitudo temporis, misit Deus Filium suum natum ex muliere« . Ipse qui uoluntate Patris carnem suscepit, ipse et uoluntate et precepto ipsius in corpore conuersatus est, sicut ipse ait: »Descendi de celo, non ut faciam uoluntatem meam, sed uoluntatem eius qui me misit« . Ipse et uoluntate Patris triginta annorum baptizatus, uoce et testimonio Patris manifestatus , uoluntate et precepto Patris Euangelium regni celorum predicabat, sicut ipse ait, »Et aliis ciuitatibus oportet me Euangelium predicare; in hoc enim missus sum« ; et, »Ipse mihi mandatum dedit quid dicam, aut quid loquar« . Et sic uoluntate et precepto Patris ad passionem et mortem properauit, sicut ipse ait: »Pater, transeat a me calix iste; non tamen quod ego uolo, sed quod tu uis« . Et Apostolo asserente et dicente: »Obediens,« inquit, »factus Patri usque ad mortem, mortem autem crucis« . His testimoniis sanctarum Scripturarum quid persuadere conantur, nisi propterea Patris et Filii diuersas esse naturas, quia obediens Patri ostenditur Filius? Quod tamen de hominibus non utique dicerent: neque enim si homo filius homini patri suo sit obediens, ideo amborum diuersa natura est.



CAPUT uII.

Quanquam et hoc ipsum quod dicit iehsu, Descendi de celo, non ut faciam uoluntatem meam, sed uoluntatem eius qui me misit ; ad illud referatur quod homo primus Adam , faciendo uoluntatem suam, non eius a quo factus est, uniuersum genus humanum propagine uitiata culpe et pene fecit obnoxium. Unde a contrario, per quem liberandi fueramus, non fecit uoluntatem suam, sed eius a quo missus est. Ita quippe hoc loco dicitur uoluntas sua, ut intelligatur esse propria contra uoluntatem Dei. Neque enim cum obedimus Deo, eaque obedientia dicimur eius facere uoluntatem, nolentes id facimus, sed uolentes, ac per hoc si uolentes id facimus, quomodo uoluntatem nostram non facimus, nisi quia illa dicitur uoluntas, nostra, quando Scriptura ita loquitur, que intelligitur esse propria contra uoluntatem Dei? Hanc habuit Adam, ut in illo moreremur: hanc non habuit Christus, ut in illo uiueremus. De natura quippe humana hoc recte  dici potest, in qua exstitit per inobedientiam uoluntas propria, que Dei uoluntati esset aduersa. Ceterum quod attinet ad diuinitatem Filii, una eademque uoluntas est Patris et Filii: nec potest ullo modo esse diuersa, ubi est natura Trinitatis immutabilis uniuersa. Ut autem Mediator Dei et hominum homo Christus iehsu  non faceret propriam, que Deo aduersa est, uoluntatem, non erat tantum homo, sed Deus et homo: per quam mirabilem singularemque gratiam humana in illo sine peccato ullo posset esse natura. Propter hoc ergo ait, Descendi de celo, non ut faciam uoluntatem meam, sed uoluntatem eius qui me misit: ut ea causa esset tante obedientie, que omnino sine ullo peccato esset hominis quem gerebat, quia de celo descenderat; hoc est, non tantum homo, uerum etiam Deus erat. Unam quippe ostendit esse personam in utraque natura, hoc est, Dei et hominis, ne si duas faciat, quaternitas incipiat esse, non trinitas. Quoniam itaque gemina quidem substantia, sed una persona est, propterea quod dictum est, Descendi de celo, refertur ad Dei excellentiam; quod uero adiunctum est, non ut faciam uoluntatem meam, propter Adam qui fecit suam, refertur ad hominis obedientiam: utrumque autem Christus, id est, Deus et homo; tamen obedientia in illo que contraria est inobedientie primi hominis, secundum id quod homo est commendatur. Unde ait Apostolus: Sicut enim per inobedientiam unius hominis, peccatores constituti sunt multi; ita et per obedientiam unius hominis iusti constituentur multi .



CAPUT uIII.

Nec quia dixit, hominis, separauit Deum, qui hominem assumpsit; quia, sicut dixi, et ualde commendandum est, una persona est. Ipse namque unus Christus et Dei Filius semper natura, et hominis Filius qui ex tempore assumptus est gratia: nec sic assumptus est ut prius creatus post assumeretur, sed ut ipsa assumptione crearetur. Ac per hoc propter istam unitatem persone in utraque natura intelligendam et Filius hominis dicitur descendisse de celis, quamuis sit ex ea que in terra fuerat uirgine assumptus; et Filius Dei dicitur crucifixus et sepultus, quamuis hec non in diuinitate ipsa qua est Unigenitus Patri ceternus, sed in nature humane sit infirmitate perpessus. Nam Filium hominis descendisse de celo, ipsum dixisse sic legimus: Nemo ascendit in celum, nisi qui de celo descendit, Filius hominis, qui est in celo . Unigenitum uero Filium Dei crucifixum et sepultum, omnes etiam in Symbolo confitemur. Unde est et illud Apostoli: Si enim cognouissent, nunquam Dominum glorie crucifixissent . Hanc unitatem persone Christi Iesu Domini nostri, sic ex natura utraque constantem, diuina scilicet atque humana, ut quelibet earum uocabulum etiam alteri impertiat, et diuina humane, et humana diuine, beatus ostendit Apostolus, ubi nos cum ad humilitatem misericordem per Christi exhortaretur exemplum: Hoc sentite, inquit, in uobis quod et in Christo Iesu, qui cum in forma Dei esset, non rapinane arbitratus est esse equalis Deo; sed se ipsum exinaniuit,  formam serui accipiens, in similitudinem hominum factus, et habitu inuentus ut homo: humiliauit se ipsum factus obediens usque ad mortem, mortem autem crucis . Cum ergo Christi nomen ex eo illi sit quod scriptum est in prophetia, Unxit te Deus, Deus tuus, oleo exsultationis pre participibus tuis ; unde ad id quod homo factus est pertinet id quod formam serui accipiens habitu est inuentus ut homo, qui utique habitus cepit ex tempore: de ipso tamen eodemque Christo dictum est, Cum in forma Dei esset; cum profecto in forma Dei antequam ab illo forma serui esset accepta, nondum erat Filius hominis, sed Filius Dei, cui Patris equalitas rapina non erat, sed natura. Non enim erat usurpando elatus, sed hoc erat natus, et ideo ueritas. Nondum ergo erat Christus, quod esse cepit cum semetipsum exinaniuit, non formam Dei amittens, sed formam serui accipiens. uerum si queramus, Quis est ille qui cum in forma Dei esset, non rapinam arbitratus est esse equalis Deo? Respondetur nobis uoce apostolica, Christus iehsu. Ergo et illa diuinitas huius humanitatis nomen accepit. Item si queramus, quisnam sit factus obediens usque ad mortem, mortem autem crucis; rectissime respondetur, Ille qui cum in forma Dei esset, non rapinam arbitratus est esse equalis Deo. Ergo et ista humanitas illius diuinitatis nomen accepit. Apparet tamen idem ipse Christus, gemine gigas substantie, secundum quid obediens, secundum quid equalis Deo; secundum quid Filius hominis, secundum quid Filius Dei: secundum quid dicat, Pater maior me est ; secundum quid, Ego et Pater unum sumus : secundum quid, non facit [1 1Kb] uoluntatem suam, sed eius a quo missus est ; secundum quid, Sicut Pater suscitat mortuos et uiuificat, sic et Filius quos uult uiuificat .



CAPUT IX.

7. Item sequuntur et dicunt: Is et in cruce pendens, uoluntate et precepto Patris, carnem humanam quam de sancta uirgine Maria suscepit, in manus hominum dereliquit, et diuinitatem suam in manus Patris commendauit, dicens: Pater, in manus tuas commendo spiritum meum . Quia Maria moriturum corpus peperit, Deus autem immortalis immortalem Filium genuit. Ergo mors Christi non diminutio est diuinitatis, sed depositio corporis. Sicuti enim generatio eius ex uirgine non fuit corruptio dealitatis [2 1Kb] , sed susceptio corporis; ita et in morte ipsius non fuit passio et defectio dealitatis ipsius, sed separatio carnis ipsius. Sicuti enim qui indumentum conscindit, induto facit iniuriam; ita et qui carnem ipsius crucifixerunt, diuinitati ipsius contumeliam intulerunt. Ecce in quibus uerbis suis omnino manifestant negare se, quod ad unitatem persone Christi etiam humana anima pertineat; sed in Christo carnem et diuinitatem tantummodo confiteri. Quandoquidem cum penderet in ligno, illud ubi ait, Pater, in manus tuas commendo spiritum meum, diuinitatem ipsam uolunt eum intelligi commendasse Patri, non humanum spiritum, quod est anima.  Merito in ista ipsa disputatione superius, ubi uoluerunt intelligi Christum Patris uoluntatem fecisse, non suam, hinc eum minoris atque diuerse putantes esse nature, illud commemorarunt quod ait, Pater, transeat a me calix iste; non tamen quod ego uolo, sed quod tu uis: illud autem noluerunt quod ait, Tristis est anima mea usque ad mortem . Audiant ergo ista commemorantibus nobis: Tristis est anima mea usque ad mortem; Potestatem habeo ponendi animam meam ; Maiorem hac caritatem nemo habet, quam ut animam suam ponat pro amicis suis : et quod de illo intellexerunt Apostoli prophetatum, Quoniam non derelinques animam meam in inferno . Et his atque huiusmodi sanctarum Scripturarum testimoniis non resistant, fateanturque Christum, non tantum carnem, sed animam quoque humanam uerbo unigenito coaptasse; ut esset una persona, quod Christus est, uerbum et homo: sed ipse homo, anima et caro; ac per hoc Christus uerbum anima et caro. Et ideo sic intelligendus gemine substantie, diuine scilicet et humane, ut ipsa humana ex anima constet et carne. Aut si eo mouentur quod scriptum est, uerbum caro factum est ; nec illic anima nominata est: intelligant carnem pro homine positam, a parte totum significante locutionis modo; sicuti est, Ad te omnis caro ueniet : item, Ex operibus Legis non iustificabitur omnis caro . Quod apertius alio loco dixit, Ex Lege nemo iustificabitur : itemque alio, Non iustificatur homo ex operibus Legis . Ita ergo dixit, Omnis caro; ac si diceret, Omnis homo. Sic itaque dictum est, uerbum caro factum est; ac si diceretur, uerbum homo factum est. uerumtamen isti cum eius solam humanam carnem uelint intelligi hominem Christum; non enim negabunt hominem, de quo apertissime dicitur, Unus mediator Dei et hominum homo Christus iehsu : miror quod nolint consentire, propter hanc humanam quomodocumque naturam dici potuisse, Pater maior me est; non propter illam de qua dictum est, Ego et Pater unum sumus. Quis enim ferat, si quantuscumque homo dicat, Ego et Deus unum sumus? Et quis non accipiat, si homo dicat, Deus maior me est? Quale illud est quod ait beatus Ioannes: Maior est Deus corde nostro .



CAPUT X.

8. Item dicunt: Is qui uoluntate et precepto Patris totam dispensationem adimpleuit, uoluntate et precepto Patris corpus suum a mortuis suscitauit; et cum ipso corpore, ut pastor cum oue, et sacerdos cum oblatione, et rex cum purpura, et Deus cum templo a Patre assumptus est in gloriam. Querendum est ab eis qui ista dicunt, qualem ouem pastor reportauerit Patri. Si enim caro sine anima est quam reportauit, quid est ouis ista nisi terra sine sensu, que nec agere gratias potest? Quia sine anima caro quid potest?



CAPUT XI.

9. Item sequuntur et dicunt: Is qui uoluntate Patris descendit et ascendit, uoluntate et precepto  Patris sedit ad dexteram eius, audiens Patrem sibi dicentem: »Sede ad dexteram meam, donec ponam inimicos tuos scabellum pedum tuorum« . Is qui uoluntate et precepto Patris sedit ad dexteram eius, is uoluntate et precepto Patris in consummatione seculi uenturus est, Apostolo uociferante et dicente: »Et ipse«, inquit, »Dominus in iussu, in uoce Archangeli, et in tuba Dei descendet de celo« . Is qui uoluntate et precepto Patris ueniet, uoluntate et precepto Patris iudicaturus est totum mundum in equitate, et redditurus singulis secundum fidem et opera sua; sicut ipse ait, »Pater iudicat neminem, sed omne iudicium Filio dedit«: item, »Sicuti audio, iudico, et iudicium meum uerum est; quia non quero uoluntatem meam, sed uoluntatem eius qui me misit« . Unde et in iudicando Patris presentiam preponit, et suam diuinem dignitatem et potestatem secundam postponit, dicens: »uenite, benedicti Patris mei« . Ergo iustus iudex est Filius: iudicantis uero honor et auctoritas, Patris imperiales leges; sicut et Spiritus sancti officiosa aduocatio et consolatio, Unigeniti Dei iusti iudicis est dignitas. Iam que superius respondimus, etiam aduersus ista similiter ualent. Quod enim uoluntati et precepto Patris obediens est Filius, nec in hominibus demonstrat diuersam imparemque naturam, patris precipientis, et filii obedientis. Huc accedit quod Christus non tantum Deus est, qua natura equalis est Patri; sed etiam homo, qua natura maior est Pater, cuius etiam non solum Pater, uerum et Dominus est. Nam inde est et illud propheticum: Dominus dixit ad me, Filius meus es tu . Ibi est quippe inferior substantia qua Pater maior sit, et serui forma cui Dominus sit. Hec autem forma humanitatis eius, quam manente forma diuinitatis accepit, ut in similitudinem hominum fieret et habitu inueniretur ut homo , in iudicio quoque apparebit, quo uiuos et mortuos iudicabit. Ideo dictum est de Patre, quod non iudicabit quemquam, sed omne iudicium dedit Filio . Formam namque in Christo Filii hominis tunc ab eo iudicandi uidebunt impii, de quibus dictum est, uidebunt in quem confixerunt . Dei uero formam in eodem ipso Christo, qua equalis est Patri, utique non uidebunt. Unde prophetia precessit, Tollatur impius, ut non uideat claritatem Domini . Quia et ad hoc pertinet, Beati mundo corde, quoniam ipsi Deum uidebunt . Denique hoc apertissime testatur, ubi dicit, Potestatem dedit ei iudicium facere, quoniam Filius hominis est . Non ergo quoniam Filius Dei est; nam secundum hoc ceterna illi cum Patre et una eademque potestas est: sed quoniam Filius hominis est, quod esse cepit ex tempore, ut potestas ei daretur in tempore. Quod non ita dicitur, tanquam eam sibi et ipse non dederit, id est, nature in se humane non dederit potestatem illa que in eo natura diuina est: absit hoc credere. Quomodo enim aliquid faceret Pater, nisi per unigenitum Filium? Nec sine Spiritu sancto, quia inseparabilia sunt opera Trinitatis. Ac per hoc quod potestatem Filio dedit quoniam Filius  hominis est, per eumdem ipsum ipsi dedit quoniam Filius Dei est. Omnia enim per ipsum facta sunt, et sine ipso factum est nichil . Sed honorifice et competenter tribuit Patri quod etiam ipse facit ut Deus; quia de Patre est Deus. Ipse namque Deus est de Deo: Pater autem Deus, sed non de Deo.



CAPUT XII.

Audiuit, inquiunt, a Patre, »Sede ad dexteram meam,« et ideo sedit ad dexteram Patris: tanquam paterna iussione, non etiam sua id fecerit potestate. Hoc quidem nisi spiritualiter acceptum fuerit, Filio Pater ad sinistram erit. Quid est autem Patris dextera, nisi eterna illa ineffabilisque felicitas, quo peruenit Filius hominis etiam carnis immortalitate percepta? Nam si ita ut manum Dei Patris, non secundum lineamenta corporis que in Deo non sunt, sed secundum effectiuam uirtutem sapienter et fideliter cogitemus, quid intelligemus, nisi ipsum Unigenitum per quem facta sunt omnia? De quo etiam propheta dixit: Et brachium Domini cui reuelatum est ? Quomodo autem Filius audit Patrem? quomodo dicuntur a Patre multa uerba unico uerbo? quomodo transeunter loquitur ei quem stabiliter loquitur? quomodo aliquid temporaliter ei dicit in quo sibi ceterno iam erant omnia que congruis quibusque temporibus dicit? Quis hec audeat querere? quis ualeat inuenire? Et tamen, Dixit Dominus Domino meo, Sede ad dexteram meam : et quia dictum est, ideo factum est. Hoc ergo iam erat in uerbo quod uerbum caro factum est . Et quia in uerbo ante carnem iam erat ueraciter, ideo in carne completum est efficaciter: quia in uerbo iam erat sine tempore, ideo in carne completum est suo tempore. In qua carne ascendit in celum, qui de celo non recessit etiam cum inde descendit; et in qua sedet ad dexteram Patris brachium Patris; et in qua descensurus est ad iudicium in iussu, in uoce archangeli, et in tuba Dei .



CAPUT XIII.

Ubi illi minorem uolunt uideri Filii potestatem, quia in iussu dictus est descensurus. Sed querendum est ab eis, iussu cuius. Si Patris, interrogandi sunt iterum, quibus temporalibus uerbis iubeat Pater eterno suo uerbo ut descendat de celo. Siquidem ipsa Dei iussio que fiet in tempore suo, iam erat ante omnia tempora in ipso Dei uerbo. Quod si Filius Dei per hoc quod filius hominis est, descendit de celo; ergo per hoc quod uerbum est, per ipsum iubetur ut descendat de celo. Nam si non per ipsum Pater iubet, non ergo Pater per suum uerbum iubet: aut aliud erit uerbum per quod iubeatur unico uerbo. Et miror si iam illud unicum erit, si et aliud erit. Facte sunt quidem Patris ad Filium quedam etiam temporaliter uoces, sicut de nube sonuit, Tu es Filius meus dilectus : non tamen ut Filius unigenitus per illas aliquid disceret; sed hi potius quos ita oportebat audire. Ac per hoc etiam ille transeuntium uerborum sonus non sine Filio factus est Filio: alioquin non omnia per ipsum facta sunt. Sed numquid, cum iubebitur ut descendat de celo, talibus sonis et uocibus opus erit, quibus Filius paternam nouerit uoluntatem? Absit hoc credere.  Quidquid ergo illud erit quod fieri oportebit ad Filium, non faciet Pater nisi per eumdem Filium. Ad ipsum scilicet, quia Filius hominis est et factus est inter omnia. Per ipsum autem, quia Filius Dei est et per illum fiunt a Patre omnia. Si autem quod dictum est, In iussu, in uoce archangeli; ipsius archangeli iussum uolunt intelligi, sicut uerba ipsa uidentur sonare: quid eis restat, nisi ut Angelis etiam minorem dicant unigenitum Filium, quorum iussis obedire perhibetur, si iubente minor est cui iubetur? Quamuis quod dictum est, In iussu, in uoce archangeli, possit etiam sic intelligi, ut ipsa uox archangeli iussu Dei fieri accipiatur, id est, ut angelus qui tuba Dei esse intelligendus est, a Domino Deo iubeatur emittere uocem suam, quod inferiori creature necessarium erit audire, cum Filius Dei descendet de celo. Ipsa est enim tuba de qua dicit alio loco: Canet enim tuba, et mortui resurgent incorrupti .



CAPUT XIu.

Dixit ergo Filius, Sicut audio, iudico : siue ex humana subiectione, quia et Filius hominis est; siue secundum illam incommutabilem simplicemque naturam, que sic est Filii, ut tamen ei de Patre sit: in qua natura non est aliud audire, aliud uidere, aliud esse; sed quod est esse, hoc audire, hoc uidere. Unde ab illo ei est audire et uidere, a quo illi est ipsum esse. Nam et illud quod alibi ait, Non potest Filius a se facere quidquam, nisi quod uiderit Patrem facientem, multo est ad intelligendum difficilius quam hoc quod isti posuerunt, ubi dixit, Sicut audio, iudico. Si enim non potest Filius a se facere quidquam, nisi quod uiderit Patrem facientem; quomodo poterit iudicare, si Patrem non uiderit iudicantem? Sed Pater non iudicat quemquam; omne quippe iudicium dedit Filio. Iudicat ergo Filius, accepto, a Patre, non aliquo, sed omni iudicio; quamuis Patrem non uideat iudicantem, quia ille neminem iudicat. Quomodo igitur non potest Filius a se facere quidquam, nisi quod uiderit Patrem facientem, cum iudicet, nec Patrem uideat iudicantem? Non enim ait, Non potest Filius a se facere quidquam, nisi quod audierit Patrem iubentem; sed, quod uiderit Patrem facientem. In ista intendant, ista cogitent, ista considerent; et eorum quodam modo, quantum fieri potest, excarnetur intentio, qui carnalibus cogitationibus moliuntur unam Trinitatis eamdemque naturam et substantiarum separare distantia [1 1Kb] , et potestatum gradibus ordinare. Ideo enim dictum est, quod non faciat aliquid Filius a se, quia non est a se: et ideo quidquid facit, Patrem uidet facientem; quia uidet ex ipso faciendi se habere potentiam, ex quo se uidet existendi habere naturam. Et quod ait, se non posse, non deficientis est, sed in eo quod de Patre natus est permanentis: tamque laudabile est omnipotentem non posse mutari, quam laudabile est quod omnipotens non potest mori. Posset enim Filius facere quod non uidisset Patrem facientem, si posset facere quod per illum non facit Pater: hoc est, si posset peccare,  neque nature immutabiliter bone, que a Patre genita est, conuenire. Hoc autem quia non potest, non deficienter non potest, sed potenter.



CAPUT Xu.

Eadem namque sunt opera Patris et Filii, non quod Filius sit idem ipse qui Pater est; sed quia nullum opus est Filii, quod non per eum Pater facit; nec ullum Patris, quod non per Filium simul facientem facit. Quecumque enim Pater facit, hec eadem Filius similiter facit . Euangelica est et ista sententia, Filii ipsius consequenter ore prolata. Non sunt ergo alia Filii, et alia Patris opera, sed hec eadem: nec dissimiliter fiunt a Filio, sed similiter. Cum autem non alia similia, sed hec eadem fiant a Filio que fiunt a Patre; quid est, similiter, nisi non dissimili facilitate [1 1Kb] , non dissimili potestate? Si enim hec eadem quidem ambo faciunt, sed alter altero facilius et potentius, non utique similiter ea facit Filius. Cum uero et hec eadem et similiter, profecto nec alia sunt Filii quam Patris opera, nec operantium est diuersa potentia. Nec utique sine Spiritu sancto: neque enim a faciendis amborum operibus ullo modo amborum separabitur Spiritus. Miro itaque eodemque utique diuino modo ab omnibus fiunt opera omnium, ab omnibus etiam singulorum. Nam omnium opera sunt celum et terra omnisque creatura. De Filio quippe dictum est: Omnia per ipsum facta sunt . Quis autem ab Spiritu sancto audeat alienare opera quarumlibet creaturarum, quem cernit operari dona sanctorum, de quibus scriptum est: Omnia autem hec operatur unus atque idem Spiritus, diuidens propria unicuique prout uult ? Postremo, cum sit Christus Dominus omnium  et super omnia Deus benedictus in secula ; quid ex omnibus negari potest etiam Spiritus sancti opus, qui est ipsum Christum in utero uirginis operatus? Cum enim angelo futurum partum sibi nuntianti uirgo dixisset, Quomodo fiet istud, quoniam uirum non cognosco; responsum accepit, Spiritus sanctus superueniet in te . Singulorum autem opera dicuntur, que ad unamquamque eorum manifestantur pertinere personam. Sicut natus ex uirgine non nisi Filius : et uox de nube, Tu es Filius meus dilectus, ad solius personam pertinet Patris: et specie corporali, sicut columba, solus apparuit Spiritus sanctus . Tamen et illam carnem solius Filii, et illam uocem solius Patris, et illam speciem solius Spiritus sancti, uniuersa Trinitas operata est: non quod inualidus sit unusquisque eorum, sine aliis quod operatur implere; sed non potest operatio esse diuisa, ubi non solum equalis est, uerum etiam indiscreta natura: ita ut cum tres sint, et eorum singulus quisque Deus sit, tres tamen dii non sint. Nam et Pater Deus est, et Filius Deus est, et Spiritus sanctus Deus est; nec Filius idem qui Pater est, nec idem Spiritus sanctus qui aut Pater aut Filius; sed Pater semper Pater, et Filius semper Filius, et amborum Spiritus nunquam cuiquam eorum aut Pater  aut Filius, sed semper utriusque Spiritus: uniuersa tamen Trinitas unus est Deus. Quis itaque neget, non Patrem, non Spiritum sanctum, sed Filium ambulasse super aquas ? Solius enim Filii [1 1Kb] caro est, cuius carnis illi pedes aquis impositi et per aquas ducti sunt. Absit autem ut hoc sine Patre fecisse credatur; cum de suis operibus uniuersaliter dicat, Pater autem in me manens facit opera sua : aut sine Spiritu sancto; cum similiter opus sit Filii, quod eiiciebat demonia. Illius quippe carnis ad solum Filium pertinentis lingua erat, qua imperabatur demonibus ut exirent: et tamen dicit, In Spiritu sancto eiicio demonia . Item quis nisi solus Filius resurrexit? Quia solus mori potuit, qui carnem habuit: et tamen ab hoc opere, quo solus Filius resurrexit, non erat Pater alienus, de quo scriptum est, Qui suscitauit a mortuis Iesum . An forte se ipse non suscitauit? Et ubi est quod ait, Soluite templum hoc, et triduo suscitabo illud ; et quod potestatem se habere dicit ponendi et iterum sumendi animam suam ? Quis autem ita desipiat, ut putet Spiritum sanctum resurrectionem hominis Christi non cooperatum, cum ipsum hominem Christum fuerit operatus?



CAPUT XuI.

Est in homine simile quiddam, quamuis nequaquam illius Trinitatis, que Deus est, excellentie comparandum: ille enim Deus est, ista creatura: habet tamen aliquid et ista, ubi qualicumque modo id quod de illa ineffabili Dei natura dicitur, possit intelligi. Neque enim frustra non est dictum, Faciamus hominem ad imaginem tuam, tanquam Pater Filio loqueretur; aut, ad imaginem meam: sed dictum est, ad imaginem nostram . Quod ex persona ipsius Trinitatis rectissime accipitur. Tria itaque ista in hominis anima cogitemus, memoriam, intelligentiam, uoluntatem: ab his tribus fit omne quod facimus. Et cum tria ista bene recteque sese habent, bonum et rectum est omne quod facimus; si nec memoriam decipiat obliuio, nec error intelligentiam, nec iniquitas uoluntatem. Ad Dei quippe imaginem sic reformamur. Omne igitur opus nostrum ab his tribus fit: nichil enim agimus, quod non hec tria simul agant. Deinde cum de singulis loquimur, etiam quod ad singula pertinet ab omnibus agitur. Neque enim sermonem quem de sola memoria facimus, memoria sola facit: sed intelligentia uoluntasque cooperantur eum, quamuis ad solam memoriam pertinentem. Hoc et de duobus ceteris uidere facillimum est. Nam quidquid de se ipsa intelligentia loquitur, sine memoria et uoluntate non loquitur: et quidquid de se ipsa uoluntas dicit aut scribit, sine intelligentia memoriaque non facit. Quatenus sint autem ista similia, et rursus quantum dissimilia illi incommutabili Trinitati, que Deus est, longum est enucleatissime disputare. Sed ideo tantum hoc commemorandum putaui, ut etiam de ipsa creatura aliquid adhiberem: unde isti, si possunt, intelligant quam non sit absurdum quod de Patre et Filio  et Spiritu sancto dicimus, inseparabilia fieri ab omnibus opera, non solum ad omnes, uerum etiam ad singulos pertinentia.



CAPUT XuII.

Sicut audit ergo Filius, iudicat: siue quia et filius hominis est; siue quia non de se ipso est, sed uerbum Patris est. Quod enim nobis est, cum audimus, uerbum accipere; hoc illi est a Patre uerbum esse. Quoniam sic dici potest Pater dedisse Filio uerbum, hoc est, ut uerbum sit; quemadmodum dicitur dedisse Filio uitam, hoc est, ut uita sit. Ipse namque ait: Sicut habet Pater uitam in semetipso, sic dedit Filio habere uitam in semetipso . Non utique ut aliud sit ipse, aliud uita que in ipso est, sed ut eadem uita sit idem ipse. Sicut nec Pater aliud est quam uita que in ipso est: sed eam Filius Patri non dedit, quia Patrem non genuit: dedit autem Pater Filio uitam, gignendo eum uitam, sicut est etiam ipse uita. Non autem sic genuit uerbum tanquam et ipse sit uerbum. uitam quippe cum dicimus, potest esse de nullo alio, sicut est Patris uita, uel, quod expressius dicitur, Pater uita, cui de alio non est ut sit: cum uero dicitur uerbum, nullo modo potest nisi alicuius intelligi, et illius utique de quo est. Non itaque sicut est Filius Deus de Deo, lumen de lumine, uita de uita; ita dici potest uerbum esse de uerbo: quoniam solus est uerbum; et sicut Patri proprium est generare uerbum, ita Filio proprium est esse uerbum. Et ideo sicut audit iudicat; quia sicut genitum est uerbum, ut idem uerbum sit ueritas, ita secundum ueritatem iudicat.



CAPUT XuIII.

Et iudicium eius utique iustum est; quia non querit uoluntatem suam, sed uoluntatem eius qui eum misit . Hoc enim dicens, ad illum hominem uoluit referre intentionem nostram, qui uoluntatem suam querendo, non eius a quo factus est, non habuit iustum iudicium de seipso, sed iustum iudicium habitum est de ipso. Ipse quippe faciens uoluntatem suam, non Dei, moriturum se esse non credidit: sed hoc iudicium eius non iustum fuit. Denique fecit, et mortuus est; quia iudicium Dei iustum est. Quod iudicium facit Dei Filius non querendo uoluntatem suam, cum sit etiam hominis filius: non quia ipsius in iudicando nulla uoluntas est; quis enim hoc insipientissimus dixerit? sed quia non ita est uoluntas eius propria, ut sit a uoluntate Patris aliena. Hec isti si cogitarent, non carnalibus cogitationibus sic Trinitatis potestates uel officia gradibus imparibus ordinarent, ut tanquam tres homines inequalis ac dissimilis dignitatis facerent, tanquam imperatorem Patrem, iudicem Filium, aduocatum Spiritum sanctum. Secundum quas enim iudicat Filius, uelut imperiales leges, Patris esse asserunt: in quibus honorem et auctoritatem Filii constituunt iudicantis; officiosam uero aduocationem et consolationem Spiritus sancti ad dignitatem iudicis, hoc est, Dei unigeniti pertinere: tanquam iudicis sit dignitas, quod habeat aduocatum; sicut imperatoris est dignitas, quod secundum suas imperiales leges iudicaturum iudicem mittit. Qua sua cogitatione carnali, tamen nature diuersitatem,  de qua inter nos et ipsos maxima questio est, in his tribus personis demonstrare non possunt. Cum enim ad humanos mores ista referunt, et ab humani generis consuetudine quam cogitando possunt capere non recedunt ; quid aliud nos admonent, nisi quia et imperator, et iudex, et aduocatus, homines sunt? Proinde iudex imperatore [1 1Kb] etiamsi potestate minor est, non minus homo est. Nec minus quam iudex homo est aduocatus, etiamsi officio uidetur iudici esse subiectus. Patris ergo et Filii et Spiritus sancti, etiamsi disparem cogitant potestatem, naturam saltem confiteantur equalem. Quid quod eos deteriore etiam quam humana est, conditione confingunt? Fieri enim potest in rebus humanis, ut qui iudex fuerit, etiam imperator fiat: hoc isti in illa Trinitate nec imperatoris unico Filio prestare dignantur. Quod si forte ex humani iuris uel consuetudinis formula, maiestatis crimen etiam in filio nimium reformidant, aduocato certe puto quod concedere debeant ut ad iudiciariam potestatem aliquando perueniat. Nec hoc quidem uolunt. Deterior ergo est, quod absit, in illa Trinitate, quam in generis humani mortalitate conditio.



CAPUT XIX.

Porro Scriptura sancta, que istos diuinos actus non differentia potestatum, sed operum ineffabilitate metitur, aduocatum nostrum etiam ipsum iudicem nouit, dicente apostolo Ioanne: Si quis peccauerit, aduocatum habemus ad Patrem, Iesum Christum iustum . Quod etiam ipse significat ubi dicit, Rogabo Patrem, et alium aduocatum dabit uobis . Neque enim esset Spiritus sanctus aduocatus alius, nisi hoc esset et Filius. Qui tamen ut inseparabilia sua et Patris opera demonstraret, ait, Cum ipse iero, mittam eum ad uos : quamuis alio loco dicat, Quem mittet Pater in nomine meo . Ubi ostenditur quod et Pater et Filius miserint Spiritum sanctum. Sicut ostenditur per prophetam quod et Pater et Spiritus sanctus miserint Filium. Nam quis nisi Filius per Isaiam aduentum suum prenuntians dicit: Audite me, Iacob, et Isrel, quem ego uocabo: ego sum primus, et ego in eternum; et manus mea fundauit terram, dextera mea solidauit celos; uocabo illos, et astabunt simul, conuenient etiam uniuersi, et audient: quis illis nuntiauit hec? Diligens autem te, feci uoluntatem tuam super Babylonem, ut tollatur semen Chaldeorum. Ego locutus sum, ego uocaui, adduxi illum, et prosperam uiam eius feci. Conuenite ad me, et audite ista; nec enim ab initio in obscuro locutus sum: cum fiebant ibi eram, et nunc Dominus misit me et Spiritus eius ? Quid euidentius? Ecce ipse se dicit missum ab Spiritu sancto, qui fundauit terram, et solidauit celum. Ubi agnoscitur Unigenitus per quem facta sunt omnia. Consolatorem uero, quod officium tanquam persone infime in illa Trinitate isti Spiritui sancto deputant, Deum dicit Apostolus, sicut in Epistola eius legimus ad Corinthios: Is qui consolatur humiles, consolatus  est nos Deus in presentia Titi . Sanctorum ergo Deus est consolator. Ipsi quippe sunt humiles: unde tres illi uiri in camino dicunt, Benedicite, sancti et humiles corde, Dominum . Deus est itaque Spiritus sanctus qui consolatur humiles. Proinde isti, aut quod nolunt, fateantur Deum esse Spiritum sanctum: aut si hoc de Patre, uel de Filio dictum ab Apostolo uolunt accipi, desinant consolationis tanquam munere proprio separare a Patre et a Filio personam Spiritus sancti.



CAPUT XX.

Iam illud, quod ideo Spiritum sanctum Filio minorem conantur ostendere, quod iste sit illius tanquam iudicis aduocatus, etiam homines sanctos eidem mira cecitate preponunt, de quibus ait idem Dominus: Sedebitis super duodecim sedes, iudicantes duodecim tribus Isrel . Ibi respondeant, quid erit Spiritus sanctus: cum Filio iudex, an apud iudices etiam homines aduocatus? Absit autem ista a fideli corde uecordia, ut sit iudicibus minor aduocatus Spiritus sanctus; cum illi utique, ut iudices sint, repleantur Spiritu sancto, secundum quem uiuentes fiunt spirituales. Spiritualis enim omnia iudicat . Quomodo ergo minor est iudice qui iudices facit, cum facit ut iudicis illius sint membra et suum templum, dicente Apostolo, Corpora uestra membra sunt Christi: eodemque itidem dicente, Corpora uestra templum est Spiritus sancti qui in uobis est [1 1Kb] ? Et tamen si apertissime legerent in sanctis Scripturis Salomonem regem lignis et lapidibus iussu Dei templum struxisse Spiritui sancto, Deum esse Spiritum sanctum dubitare non possent, cui tanta religionis seruitus, que latria dicitur, legitime exhiberetur in populo Dei, ut illi etiam templum fabricaretur; cum Dominus dicat, Dominum Deum tuum adorabis, et illi soli seruies : quod in greco est, . Et eum negare audent Deum, qui non ligna et lapides, sed membra Christi habet templum! Sic enim Spiritum sanctum subiiciunt potestati Christi, cum eius templum membra sint Christi: quemadmodum ipsum Filium imperialibus legibus Dei, cum ipse sit uerbum Dei, nec ullo modo imperatoris uerbum legibus subiaceat, sed leges faciat  .



CAPUT XXI.

10. Isti sane, quorum disputationem accepi, cui respondeo, non audent idem dicere factum esse quod genitum; et duo ista discernunt, ita ut a Patre Filium genitum dicant, factum uero a Filio Spiritum sanctum. Quod in Scripturis sanctis nusquam legunt, cum Filius ipse dicat, quod Spiritus sanctus a Patre procedat.

11. Filius, inquiunt, Patrem predicat: Spiritus sanctus Filium annuntiat. Quasi non annuntiaueri: Filius Spiritum sanctum esse uenturum, aut et Pater non predicauerit Filium, dicendo: Hic est Filius meus dilectus in quo bene complacui; ipsum audite .

12. Ac per hoc non solum Patris gloriam Filius,  uerum etiam Filii gloriam reuelat Pater: nec solum Filii Spiritus sanctus, sed etiam Filius manifestat Spiritus sancti dignitatem.

13. Et ideo sicut Filius, Patri, ita et Pater Filio: et sicut Spiritus sanctus Filio, ita et Filius Spiritui sancto perhibet testimonium.

14. A Patre autem et Filiomissus est Spiritus sanctus: et a Patre et Spiritu missus est Filius.



CAPUT XXII.

15. Filius, inquiunt, minister est Patris: Spiritus sanctus minister est Filii. Nec attendunt quod isto modo meliores faciunt Spiritu sancto Apostolos sanctos; qui cum se Dei ministros esse dicunt, non eos utique isti etiam Dei Patris ministros negabunt. Eius quippe ministri facti sunt, in cuius nomine etiam baptizarunt, id est, Patris, et Filii, et Spiritus sancti. Ac per hoc secundum istorum uaniloquia, meliores erunt Trinitatis ministri; si propterea minor est Spiritus sanctus, quia solius minister est Filii.

16. Filius, inquiunt, iubetur a Patre: Spiritus sanctus iubetur a Filio. Nusquam hoc in Scripturis sanctis legunt: quamuis obedientem Filium legamus secundum formam serui, qua maior est Pater; non secundum formam Dei, in qua unum sunt ipse et Pater.

17. Legitur itaque in Scripturis sanctis Filius subditus Patri. Ibi est enim forma serui, in qua et parentibus hominibus subditus erat; sicut Euangelium loquitur: Et descendit cum illis, et uenit Nazareth; et erat subditus illis . Non autem alicubi sancta Scriptura dicit Spiritum sanctum subditum Filio.

18. Proinde et que iubet Pater, operatur Filius propter formam serui: et que Pater operatur, operatur et Filius propter formam Dei. Non enim ait, Quecumque Pater iubet, hec Filius facit: sed ait, Quecumque Pater facit, hec et Filius facit similiter . Porro si Spiritum sanctum ideo hec loqui dicunt que mandat Filius, quia scriptum est, De meo accipiet et annuntiabit uobis : cur non et Filius ea loquitur que mandat Spiritus sanctus, cum dicat Apostolus, Que Dei sunt nemo scit, nisi Spiritus Dei ; et cum ipse iehsu de se ipso impletum esse confirmet, quod scriptum est, Spiritus Domini super me; propter quod unxit me euangelizare pauperibus ? Si enim propter hoc unctus est euangelizare pauperibus, quia Spiritus Domini super eum erat; quid euangelizabat pauperibus, nisi quod Spiritus Domini habebat, quo repletus erat? Nam et hoc de illo scriptum est, quod repletus sit Spiritu sancto .



CAPUT XXIII.

19. Filius, inquiunt, adorat et honorat Patrem: Spiritus sanctus adorat et honorat Filium. Hic non opus est scrupulose uelle discernere, inter honorare et adorare quid distet: propter formam enim serui dicuntur ista de Filio. Dicant, si possunt, ubi legerint adorari Filium a Spiritu sancto. Quod enim subiiciunt unde hoc probare conentur, quia uidelicet scriptum est, Pater, ego te honorificaui super terram, opus quod dedisti mihi consummaui; et de  Spiritu sancto, Ille me honorificabit, quia de meo accipiet, et annuntiabit uobis; ad rem de qua agitur non pertinet. Honorat enim omnis qui adorat, non autem adorat omnis qui honorat. Nam et fratres secundum Apostolum inuicem se honore preueniunt , nec tamen inuicem adorant. Alioquin, si honorificare, hoc est adorare; dicant, si placet, quod Filium adoret et Pater, et hoc iubente Filio, qui ei dicit, Honorifica me . Quod autem dixit de Spiritu sancto, De meo accipiet, soluit ipse questionem: ne putaretur quasi per quosdam gradus sic esse de illo Spiritus sanctus, quomodo est ipse de Patre; cum ambo de Patre, ille nascatur, ille procedat; que duo in illius nature sublimitate discernere omnino difficile est: ergo ne hoc putaretur, ut dixi, continuo subiecit, Omnia que habet Pater mea sunt, propterea dixi, De meo accipiet . Ita sine dubio intelligi uolens quod de Patre accipiat. Sed ideo de ipsius, quia omnia que habet Pater, ipsius sunt. Hec autem non est diuesitatis nature, sed unius principii commendatio.

20. Secundum hoc, ita Spiritus sanctus non a se ipso loquitur, quia non est a se ipso qui de Patre procedit: sicut nec Filius potest a se facere quidquam, quia nec ipse a se ipso est, sicut iam superius exposui: non quod in omnibus nutum Patris exspectet; non enim ait, Nisi quod uiderit Patrem innuentem; sed, quod uiderit Patrem facientem , secundum ea que iam disputauimus. Quod autem in omnibus Spiritus sanctus Christi preceptum exspectet, ut dicunt, legant si possunt. Quod enim dictum est, Non a se loquetur: non est dictum, Quecumque a me audierit; sed, quecumque audierit loquetur . Cur autem dictum sit, paulo ante iam claruit ex ipsius quam commemoraui Domini expositione, ubi ait, Omnia que habet Pater, mea sunt; propterea dixi, De meo accipiet. Unde autem accipiet, inde est procul dubio quod loquetur; quia inde audit, unde procedit. Scit enim Dei uerbum, procedendo inde unde nascitur uerbum, ita ut sit communiter Spiritus et Patris et uerbi.



CAPUT XXIu.

Nec moueat quod futuri temporis uerbum est, accipiet; quasi nondum haberet. Indifferenter quippe dicuntur temporis uerba, quamuis sine tempore manere intelligatur eternitas. Nam et accepit, quia de Patre processit; et accipit, quia de Patre procedit; et accipiet, quia de Patre procedere nunquam desinet: sicut Deus et est, et fuit, et erit; et tamen initium uel finem temporis, nec habet, nec habuit, nec habebit.



CAPUT XXu.

21. Filius, inquiunt, pro nobis interpellat Patrem; et Spiritus pro nobis postulat Filium. Sicut legunt, quod Filius interpellat Patrem, secundum ea que superius nos etiam commemorantes disseruimus: ita inueniant unde proferant, quod Spiritus postulet Filium. Quod enim dicit Apostolus, Quid enim oremus, sicut oportet, nescimus; sed ipse Spiritus interpellat gemitibus inenarrabilibus: qui autem scrutatur corda, scit quid Spiritus sapiat, quia secundum  Deum interpellat pro sanctis ; quomodolibet isti accipiant , non est dictum, Interpellat Christum, aut, interpellat Filium: interpellat autem Spiritus sanctus dictum est, quia interpellare nos facit. Sicut Deus dicit, Nunc cognoui ; quasi ante nesciebat: quod quid est aliud, nisi, Feci ut cognoscas? Inde est et illud Apostoli, Nunc autem cognoscentes Deum, imo cogniti a Deo : ne sibi tribuerent quod cognouerant Deum. Sic ergo ait, cogniti a Deo, ut intelligerent quod illos gratia sua Deus fecerit cognitores suos. Secundum istum locutionis modum dictum est, Et nolite contristare Spiritum sanctum Dei : hoc est, nolite nos contristare qui secundum Spiritum Dei contristamur ex uobis. Charitate quippe contristabantur, quam diffundebat Spiritus sanctus in cordibus eorum , et per hoc eos de malis fratrum tristes ipse faciebat. Denique idem apostolus, Accepistis, inquit, Spiritum adoptionis filiorum, in quo clamamus, Abba, Pater : et alibi eumdem sensum commemorans, Misit, inquit, Deus Spiritum Filii sui in corda uestra, clamantem, Abba, Pater . Quomodo ibi, in quo clamamus, quomodo hic, clamantem, nisi quia clamantem hic ait, clamare facientem? Ut autem secundum ipsorum sensum sic accipiamus clamantem, tanquam non clamare nos faciat, sed ipse clamet; ecce dicendo, Abba, Pater, non interpellat Filium, sed Patrem. Non enim audebunt dicere filium Christi esse Spiritum sanctum: nam utique, ne hoc dicerent, non genitum a Filio, sed factum dicere maluerunt. Non ergo scimus per nos ipsos quid oremus, sicut oportet, sed ipse Spiritus interpellat, id est, interpellare nos facit que sunt secundum Deum: quod nisi faciat, non oramus, nisi secundum istum mundum, ad explendam concupiscentiam carnis, et concupiscentiam oculorum, et ambitionem seculi, que non sunt a Patre, sed ex mundo sunt . Quamuis nonnulli id quod dictum est, Ipse Spiritus interpellat gemitibus; de spiritu hominis intelligendum arbitrentur.



CAPUT XXuI.

22. Totius bonitatis et sapientie et uirtutis Patris, uiuam et ueram, propriam et condignam imaginem dicunt Filium. At apostolus Paulus, non uirtutis Dei et sapientie imaginem; sed Deum ipsum esse dicit, Dei uirtutem et Dei Sapientiam . Eo ipso igitur quod imago Patris est Filius, uirtus eius et Sapientia est. Imago autem plena atque perfecta, id est, non ab illo ex nichilo facta, sed de illo genita, nichil minus habet quam ille cuius imago est: Patris quippe imago summa, id est, ita similis ut in ea dissimile aliquid non sit, Filius est unigenitus. Non sunt tamen ausi dicere imaginem Filii Spiritum sanctum, sed manifestationem. Propter hoc, nec genitum, sed factum ab illo esse dixerunt. Quod de Scripturis sanctis omnino non legunt [1 1Kb] .



CAPUT XXuII.

23. Quis autem catholicus dixerit, partem Patris esse Filium, aut, partem Filii  Spiritum sanctum? Quod ita negandum putauerunt, tanquam inter nos et ipsos ulla inde sit questio. Eiusdem nature dicimus esse Trinitatem, non aliquam ibi personam partem cuiuspiam nuncupamus. Sed quod ita negant partem Patris esse Filium, ut tamen dicant proprium et dilectissimum, perfectum et plenum unigenitum Filium: querendum est ab eis, quos filios suos facit Deus uoluntarie, gignens eos uerbo ueritatis, cum ad eam perfectionem peruenerint, ut perfectiores esse non possint, utrum sint etiam ipsi proprii et dilectissimi, perfecti et pleni filii Dei. Quod si erunt, nec unigenitus ille erit, quia equales multos habebit; sed tantummodo primogenitus. Si autem non erunt, quomodo accipienda est illius plenitudo atque perfectio, nisi ut sit prorsus gignenti equalis, et in nullo omnino dissimilis; atque ut id breuius planiusque [1 1Kb] dicamus, sint isti filii gratia, ille natura: quia in istis est participatio diuinitatis, in illo plenitudo? Quamuis et ille quod suscepit hominem, et uerbum caro factum est , non sit natura, sed gratia: uerbi tamen, quod Patri equale est, permanente natura. Deinde respondeant, quia non filium, sed primum et precipuum opus Filii pre ceteris uniuersis dicunt esse Spiritum sanctum, utrum illi filii meliores futuri sint Spiritu sancto, quos uoluntarie genuit Pater uerbo ueritatis ? Quomodo enim non coguntur hoc dicere, cum procul dubio melius sit filios esse Patris, quam opus Filii? Hec cogitent, et emendent uanas impiasque blasphemias, atque fateantur in illa Trinitate nullam personam, preter quod Filius manens Deus, homo factus est, omnino esse creaturam, aut aliquid a Deo factum: sed totum quidquid illud est, summum, uerum, immutabilem Deum.

24. Absit enim ut, quemadmodum sapiunt, Pater maior sit Filio suo, secundum id quod unigenitum uerbum eius est: sed secundum id quod uerbum caro factum est. Sed quid mirum, quando in eadem carno factus est etiam Angelis minor? Absit ut, quemadmodum blasphemant, incomparabiliter maior et melior sit Filius Spiritu sancto: et quod insanissimum est credere, templum minoris sint membra maioris.



CAPUT XXuIII.

25. Pater quidem, Deus et Dominus est Filio suo: quia inest in eo forma seruilis, que prophetabatur, cum diceretur, Dominus dixit ad me, Filius meus es tu . Cui etiam in eadem prophetia dicit idem Filius, De uentre matris mee Deus meus es tu . De uentre quippe matris eius, ubi hominem assumpsit, Deus eius est. Qui propter quod eum non solum ante uentrem matris, sed ante omnia secula ceternum genuit, Pater eius est. Ubi autem uel in somnis audierunt Scripturam sanctam dixisse Filium Deum et Dominum esse Spiritus sancti?

26. Pater, inquiunt, immobiliter et impassibiliter uolens Filium genuit: Filius sine labore et fatigatione sola uirtute sua Spiritum fecit. O precipuam laudem Filii et Spiritus sancti! Quasi nos Pater mobiliter et  passibiliter inuitus genuerit, qui nos uoluntarie genuit uerbo ueritatis: aut Filius cum labore et fatigatione celum et terram creauerit? Aequentur ergo ista opera secundum istos, uel Filio uel Spiritui sancto: aut si nullo modo equantur, quid profuit hoc dicere, unde nulla fit questio; quod scilicet sine ullo labore et fatigatione uel gignat Pater, uel faciat Filius? uideant sane quomodo dicant, quod sola uirtute sua Filius fecerit Spiritum sanctum. Isto enim modo coguntur fateri, aliquid fecisse Filium quod non uiderit Patrem facientem. An placet eis dicere, quod etiam Pater fecerit Spiritum sanctum? Non ergo eum sola uirtute sua fecerit Filius [1 1Kb] . An alterum fecit prior Pater, ut posset Filius facere quem fecit, qui non potest facere nisi quod uiderit Patrem facientem? Et quid est, quod non alia similia, sed quecumque Pater facit, hec eadem Filius facit similiter? Si hec cogitare conentur, procul dubio turbabuntur eis omnia, que sibi carnali cogitatione componunt.



CAPUT XXIX.

27. uerum est autem quod Pater omnibus que sunt, dedit ut essent; et ipse quod est, a nemine accepit: sed equalitatem suam nulli dedit, nisi Filio qui natus est de illo, et Spiritui sancto qui procedit de illo. Que cum ita sint, non est ista, quam uolunt isti, differentia Trinitatis; quia indifferens in Trinitate natura, indifferens in Trinitate potentia est: ut omnes honorificent Filium, sicut honorificant Patrem, quod ipse ait ; et qui uolunt pie uiuere, Dominum Deum suum adorent, et illi soli seruiant, quod et antiquis patribus Dei lege preceptum est, nec ullo modo aliter fieri potest, ut soli Domino Deo nostro ea que Deo debetur seruitute seruiamus. Ipsa est enim que grece appellatur . Quod uerbum ibi positum est, cum diceretur, Illi soli seruies . Nullo modo, inquam, hoc fieri potest, nisi ipse Dominus Deus noster uniuersa sit Trinitas. Alioquin istam seruitutem, que latria dicitur, quam non debent serui eis quos secundum carnem dominos habent, sed omnes homines soli Domino Deo suo: hanc ergo seruitutem non exhibebimus Filio, si de Patre dictum est, Et illi soli seruies; aut non exhibebimus Patri, si de Filio dictum est, Et illi soli seruies. Iam uero si aliquibus terre molibus Spiritui sancto templum fabricaremus, quis dubitaret ei nos latria, id est, ista de qua nunc loquor seruitute seruire? Quomodo ergo non ei seruitutem, que latria dicitur, exhibemus, cui templum non facimus, sed nos ipsi sumus? Aut quomodo non et ipse Deus noster est, de quo dicit Apostolus, Nescitis quia templum Dei estis, et Spiritus Dei habitat in uobis? Et paulo post: Glorificate ergo Deum in corpore uestro . Corpora autem nostra, templum in nobis dicit esse Spiritus sancti. Cum igitur et Patri et Filio et Spiritui sancto ista, que latria uocatur, seruitute seruiamus. audiamusque legem Dei precipientem, ut nulli alteri, sed soli Domino Deo nostro hanc exhibeamus; procul dubio unus et solus Dominus Deus noster est ipsa  Trinitas, cui uni et soli talem seruitutem pietatis iure debemus.



CAPUT XXX.

28. Sicuti nemo potest, inquiunt, sine Filio ad Patrem transire; ita et nemo potest sine Spiritu sancto Filium in ueritate adorare: quasi et ad Filium sine Patre quisquam possit uenire, cum ipse dicat, Nemo uenit ad me, nisi Pater, qui misit me, traxerit illum ; aut ad Spiritum sanctum sine Patre et Filio peruenire possemus, qui eum nobis sua conferunt gratia. Quid est enim aliud ad eos uenire, nisi eos habitantes in nobis habere? Hoc enim modo et ipsi ad nos ueniunt, cum Deus ubique sit, et nullo corporali contineatur loco. Ipse Saluator dicit de se et de Patre, ueniemus ad eum, et mansionem apud eum faciemus : et de Spiritu sancto dicit, Nisi ego abiero, aduocatus non ueniet ad uos . Quid est ergo quod dicunt, Sicuti nemo potest sine Filio ad Patrem transire, ita et nemo potest sine Spiritu sancto Filium in ueritate adorare; et deinde subiungunt, Ergo in Spiritu sancto adoratur Filius? Numquidnam hec indicant differentiam naturarum, de qua inter nos et illos uertitur questio? Nam si nemo potest sine Spiritu sancto Filium in ueritate adorare, et in Spiritu sancto adoratur Filius, profecto ueritas est etiam Spiritus sanctus: quia cum in illo adoratur Filius, sicut ab eis dictum est, in ueritate adoratur. At ipse Filius ait: Ego sum ueritas . Ergo et in se ipso adoratur, cum in ueritate adoratur. Ac per hoc et in se et in Spiritu sancto adoratur Filius. Quis autem ita sit impius, ut inde separet Patrem? Quomodo enim non et in illo adoramus [1 1Kb] , in quo uiuimus, mouemur et sumus ? Proinde adorari Filium in Spiritu sancto, etiam nos dicimus: adorari autem Filium ab Spiritu sancto, legant si possunt.



CAPUT XXXI.

29. Nam per Filium glorificari Patrem, quis negat? Sed et Filium glorificari per Patrem, negare quis audeat: cui dicit ipse Filius, Glorifica me; cui etiam dicit, Ego te glorificaui ? Glorificare autem, et honorificare, et clarificare, tria quidem uerba, sed res una est, quod grece dicitur : interpretum autem uarietate, aliter atque aliter positum est in latino.



CAPUT XXXII.

30. Spiritus sancti opus et diligentia est, inquiunt, sanctificare, et sanctos custodire; et non solum rationabilia, ut quidam putant, sed et irrationabilia plura sanctificare: et eos qui ceciderunt propter suam negligentiam, ad pristinum statum reuocare; ignorantes docere, obliuiscentes admonere, peccantes arguere, pigros hortari de salute sua cogitare et sollicite agere, errantes ad uiam ueritatis deducere, infirmos curare, et fragilitatem corporis per alacritatem anime continere, et ad amorem pietatis et castitatis confirmare, et omnes illuminare; super omnia fidem et caritatem prebere singulis, pro studio quoque et diligentia, pro simplicitate et sinceritate mentis, pro mensura fidei et  merito conuersationis, gratiam [1 1Kb] ad utilitatem diuidere et unusquisque in quo opere et proposito fuerit habilis, in ipso ordinare. Facit hec quidem Spiritus sanctus: sed absit ut sine Filio faciat. Quis enim sic deuiet a uia ueritatis, ut neget a Christo custodiri sanctos, lapsos autem in statum pristinum reparari, ignorantes doceri, obliuiscentes admoneri, peccantes argui, pigros hortari, errantes ad uiam ueritatis adduci, infirmos sanari, cecos illuminari, et cetera que isti Spiritui sancto, tanquam solus ea faciat, tribuenda putauerunt? Ut enim de ceteris, ne longum sit, taceam; quomodo negabunt a Christo doceri sanctos, quibus idem dicit, Nolite uocari ab hominibus rabbi; unus est enim magister uester Christus ? quomodo negabunt a Christo illuminari cecos, de quo scriptum legunt, Erat lumen uerum, quod illuminat omnem hominem ? Spiritus ergo sanctus, sicut sine Christo non docet aut illuminat quemquam, ita sine Christo non sanctificat quidquam. Illud autem quod per prophetam Deus dicit, Ut sciant quia ego sum qui sanctifico eos ; eligant a quo dictum uelint credere. Si a Patre, cur ab eo separant opera Spiritus sancti [2 1Kb] , cum sanctificari sanctos ab Spiritu sancto tanquam proprie ac separabiliter putant? Si a Filio, saltem ab ipso non separent opera sanctificatoris Spiritus sancti. Si ab Spiritu sancto, Deus est etiam Spiritus sanctus, quod illi nolunt, qui per Prophetam dixit, Ut sciant quia ego sum qui sanctifico eos. Si autem, quod melius intelligitur, uox illa ipsius Trinitatis est per Prophetam, nullo dubitante, unus est Deus Pater et Filius et Spiritus sanctus, ex quo omnia, per quem omnia, in quo omnia; ipsi gloria in secula seculorum. Amen .



CAPUT XXXIII.

31. Cum itaque fateamur fieri ab Spiritu sancto, que ab illo fieri commemorauerunt, non est ex eo consequens quod adiungunt: Alium esse a Filio Spiritum sanctum natura et ordine, gradu et affectu, dignitate et potestate, uirtute et operatione. Quandoquidem nec hominum diuersa natura est, quorum separabilia opera esse possunt, quod Trinitatis esse non possunt. Ordo autem, gradus, affectus, qui inuenitur in creature disparilitate et infirmitate, nullus est in illa ceterna et equali et impassibili Trinitate. Dignitas uero, potestas, uirtus, quomodo non equalis est omnibus, qui et eadem et similiter operantur? Quod enim dicunt eos operatione diuersos, hoc omnino falsum esse conuicimus.



CAPUT XXXIu.

32. Quod autem in isto sermone subnectunt, Impossibile esse ut unus idemque sit Pater et Filius, generans et nascens; cui testimonium perhibetur, et qui testimonium perhibet; maior, et is qui maiorem confitetur; is qui ad dexteram sedet aut stat, et is qui sedis dat honorem; qui missus est, et is qui misit; nec discipulus et doctor, ut ipse docuit dicens, »Sicuti docuit me Pater, sic loquor« : similis et imitator, et is cuius est similis et quem imitatur; is qui orat, et is qui exaudit; is qui gratias  agit, et is qui benedicit; is qui suscipit mandatum, et is qui dedit mandatum; minister, et precipiens; supplex, et eminens; subditus, et superior; unigenitus, et ingenitus; sacerdos, et Deus: ex parte aliqua uerissime dicunt, sed ea contra Sabellianos, non contra Catholicos dicant. Illi enim unum et eumdem dicunt Filium esse qui Pater est: nos autem Patrem gignentem et Filium genitum duas dicimus esse personas, sed non duas diuersasque naturas. Non ergo unus et idem est Pater et Filius, sed unum sunt Pater et Filius. Quod uero maior est Pater, non pertinet ad naturam gignentis et geniti, sed hominis et Dei: secundum quam formam suscepti hominis, et ad dexteram Patris sedet uel stat, et orat, et gratias agit, et sacerdos est, et minister est, et supplex est, et subditus est: secundum autem formam Dei, in qua equalis est Patri, unigenitus est et gignenti ceternus. Et licet sit primogenitus omnis creature, quia in illo condita sunt omnia, priusque ille est genitus quam hec condita; tamen sempiternus est sicut Pater, nec cepit ex tempore. Nam et Patrem rectissime dicimus priorem esse quam uniuersa que condidit, quamuis genitus non sit. Nihil enim tam primum, quam id ante quod nichil est. Sed sicuti nichil est ante Patrem; ita nichil est ante unigenitum Filium, Patri utique ceternum. Neque enim quia ille genuit, ille genitus est, ideo est Pater tempore anterior. Nam si inter Patrem gignentem et genitum Filium aliquod tempus est, profecto tempus est ante Filium, et non est iam Filius primogenitus omnia creature, quia et tempus utique creatura est: nec omnia per ipsum, si tempus ante ipsum; sed omnia per ipsum , nullum ergo tempus ante ipsum. Ac per hoc, quemadmodum ignis et splendor qui ex igne gignitur et circumquaque diffunditur, simul esse incipiunt, nec genitus a gignente preceditur: sic Deus Pater et Deus de Deo Filius esse simul incipiunt, quia pariter sine ullo initio temporis sunt, nec genitus a gignente preceditur. Et sicut ignis gignens et splendor genitus ceui sunt; ita Deus Pater gignens et Deus Filius genitus ceterni sunt. Sed quia iste est de illo, non ille de isto, ideo et mandatum accipit a Patre, cum mandatum ipse sit Patris; et docet eum Pater, cum ipse sit paterna doctrina. Sic enim accipit a Patre uitam, cum sicut Pater ipse sit uita: ita est et Patri similis, ut in nullo sit omnino dissimilis. Testimonium uero cum inuicem sibi perhibeant Pater et Filius, quomodo isti alterum eorum faciant testimonium perhibentem, et alterum cui testimonium perhibeatur, ignoro. Nonne Pater dicit, Hic est Filius meus dilectus ? Nonne Filius dicit, Testimonium perhibet de me, qui misit me, Pater ? Cur ergo eos ita distinguunt, ut Patrem dicant cui testimonium perhibetur, et Filium qui perhibet? Cur usque ad ista sunt uani, usque ad ista surdi, usque ad ista ceci? De Patre autem mittente et misso Filio, iam in superioribus huius disputationis partibus satis abundeque tractatum est.



CAPUT XXXu.

33. Nunquam sane, ut impietas  ista delirat, Pater prescius erat se unigeniti Dei Patrem futurum: quia nunquam non Pater erat, habens Filium ceternum, et generans sine tempore per quem condidit tempora. Et sicut Deum se non presciuit futurum quod semper erat; sic nec Patrem, quia cum Filio semper erat: nec magno Filio maior, nec bono melior; quia non Patri tantum, sed uniuerse Trinitati dictum est, Tu es Deus solus magnus . Nec de Patre tantum, sed de uniuersa Trinitate recte intelligitur dixisse idem Filius, Nemo bonus, nisi unus Deus ; quando eum appellauit magistrum bonum, qui eum nondum intelligebat Deum: tanquam diceret, Si uocas bonum, intellige Deum; nemo enim bonus, nisi unus Deus. Trinitas ergo unus Deus solus magnus et bonus, cui uni et soli, sicut precipit lex eius, illa que latria dicitur seruitute seruimus.



CAPUT XXXuI.

34. Absit autem ut dicamus, humilitatis, non ueritatis gratia Filium aliquando sic loqui, ut se Patri subiiciat eumque maiorem esse testetur. Nouimus quippe in Filio formam serui, non fictam simulatamque, sed ueram: propter quem scilicet humanum habitum, et propter quod ipse de Patre, non Pater de illo Deus est, dicit illa omnia, de quibus isti occasionem accipiunt, diuersas Patris et Filii credere ac predicare naturas. Et cum se tanta ista uoragine impietatis immergant, nos tanquam opprobrio noui nominis Homousianos uocant. Ita enim sese habet catholice ueritatis antiquitas, ut ei omnes heretici diuersa nomina imponant, cum ipsi sua singula, sicut ab omnibus appellantur, obtineant. Ariani quippe et Eunomiani, non alii heretici, nos uocitant Homousianos, quia contra eorum errorem, greco uocabulo defendimus Patrem et Filium et Spiritum sanctum, id est, unius eiusdemque substantie, uel, ut expressius dicatur, essentie, que grece appellatur: quod planius dicitur, unius eiusdemque nature. Et tamen si quis istorum qui nos Homousianos uocant, filium suum non cuius ipse esset, sed diuerse diceret esse nature, exheredari se ab eo mallet filius quam hoc putari. Quanta itaque impietate isti cecantur, qui cum confiteantur unigenitum Dei Filium, nolunt eiusdem nature cuius Pater est confiteri, sed diuerse atque imparis et multis modis rebusque dissimilis, tanquam non de Deo natus, sed ab illo de nichilo sit creatus; ac per hoc et ipse creatura sit, gratia filius, non natura? Ecce qui nos quasi macula noui [1 1Kb] nominis uocant Homousianos,  nec se ipsos, cum ista sentiunt, intuentur insanos.



CAPUT XXXuII.

Quod autem ante omnia secula natum fatentur Filium, quomodo non sibi ipsi contrarii sunt, eum natum dicere ante omnia secula, cuius natiuitati anteponunt aliquid temporis; quasi non aut secula aut seculorum partes quecumque sint tempora?

Quod uero dicit Apostolus, etiam in futuro seculo Patri Filium subiectum futurum, ubi ait, Tunc et ipse subiectus erit ei qui illi subiecit omnia ; quid mirum, quandoquidem illa in Filio forma humana mansura est, qua semper maior est Pater? Quamuis non defuerint, qui illam tunc Filii subiectionem, ipsius humane forme in diuinam substantiam commutationem intelligendam putauerint, tanquam hoc cuique rei subiiciatur, quod in eam uertitur et mutatur. Sed nos quid hinc sentiamus ostendimus, magis ideo dixisse Apostolum etiam tunc Patri Filium subiectum futurum, ne quis in eo putaret spiritum et corpus humanum aliqua conuersione periturum: ut sit Deus omnia, non tantum in illius forma hominis, sed, in omnibus, id est, ut ad habendam uitam, et satiandum in bonis desiderium nostrum, natura diuina sufficiat. Tunc enim Deus omnia erit in omnibus, cum preter ipsum nichil omnino habere uelle ceperimus. Omnia quippe ipse nobis erit, quando ipso sufficiente nichil deerit.



CAPUT XXXuIII.

Iussum uero obaudisse Filium antequam acciperet carnem, unde isti existiment nescio. An accipere carnem iussus est, ut hoc uideatur fecisse iussus, quod fecit missus? Iterum ergo ad illa redeant, que superius disputata sunt, et querant atque inueniant, si possunt, Pater unico uerbo quo alio iusserit uerbo; et utrum dignum fuerit ut temporali iubentis uerbo uerbum subderetur eternum: atque hinc intelligant quia non eum Patris iussio, tanquam sue non fuerit potestatis, sed semetipsum exinaniuit, formam serui accipiens. Quod autem humiliauit semetipsum, factus obediens usque ad mortem , iam utique acceperat carnem.



CAPUT XXXIX.

Arbitror me ad omnia respondisse que continet Arianorum sermo, qui nobis ut ei responderemus, a quibusdam fratribus missus est. Qui ut posset inspici ab iis qui hec legunt, et utrum ad omnia responsum fuerit explorare desiderant, huic eum nostre disputationi prescribendum putauimus; ut prius legatur ipse, ac deinde nostra responsio. Quoniam non ubique textum uerborum eius interposuimus; ne nimis longum faceremus hoc opus nostrum, quod tandem isto fine concludimus.



[DE MAXIMINO EPISCOPO ARIANORUM.]





ADMONITIO IN COLLATIONEM ET LIBROS DUOS CONTRA MAXIMINUM.

Hec opuscula in Retractationibus Augustini frustra queras, cum sint posterius confecta, anno Christi uidelicet aut 427, aut 428. Nam Segisuultum comitem, a quo se missum Hipponem Maximinus in Collationis subsequentis exordie profitetur, uenisse in Africam contra Bonifacium Hierio et Ardubere Coss., hoc est anno  Christi 427, scribit Prosper in Chronico. Huc spectat Sermonis 140  titulus in hunc modum: Contra quoddam dictum Maximini Arianorum episcopi, qui cum Segisuulto comite constitutus in Africa blasphemabat. Quo in Sermone id ab Augustino reprehenditur, quod Maximinus, dominicam sententiam Ioannis, cap. 10, u\. 30, Ego et Pater unum sumus, de uoluntatum concordia maligne interpretans, respondebat ipsos etiam Apostolos unum esse cum Patre et Filio, quia uoluntati Patris et Filii obsequuntur. Sic ille blasphemat in hac Collatione, disputatione sua postrema, n. 22.

De eadem Collatione Possidius in Augustini uita, cap. 17: Cum ipsorum quoque Arianorum episcopo quodam Maximino cum Gothis ad Africam ueniente, apud Hipponem quam plurimis uolentibus atque petentibus, et preclaris interpositis uiris contulit; et quid singule asseruerint partes, scriptum est. Que si studiosi diligenter legere curauerint, procul dubio indagabunt, uel quid callida et irrationabilis heresis ad seducendum et decipiendum profiteatur, uel quid Ecclesia catholica de diuina teneat et predicet Trinitate. Sed quoniam ille hereticus de Hippone rediens ad Carthaginem, de sua multa in collatione loquacitate uictorem se de ipsa Collatione recessisse iactauit, et mentitus est; que utique non facile a diuine legis ignaris examinari et diiudicari possent: a uenerabili uiro Augustino sequentis temporis stilo, et illius totius Collationis de singulis obiectis et responsis facta est recapitulatio, et quam nichil ille obiectis referre potuerit, nichilominus demonstratum est, additis supplementis, que in tempore Collationis angusto cuncta inferri et scribi minime potuerunt. Id enim egerat nequitia hominis, ut sua nouissima prosecutione multo longissima totum quod remanserat diei spatium occuparet. Et in Indiculo, cap. 5, recensetur, Collatio cum Maximino Arianorum episcopo: et continuo, Ad quem supra libri duo. Ubi Possidius a Collatione seiungit libros, qui in ante editis sic eidem coherebant Collationi, ut hec primus liber, alii duo libri secundus ac tertius inscripti legerentur: quo errore carebant ueteres codices, tum nostri, tum illi quos uidit Beda seu Florus; Collationem quippe aperte distinguit a libris contra Maximinum, ad Rom. cap. 8. Posteriorem librum cum Augustini laude citat etiam Agatho papa in synodo 6, act. 4.





S. AURELII AUGUSTINI HIPPONENSIS EPISCOPI COLLATIO CUM MAXIMINO Arianorum Episcopo  . [1Kb] [1Kb] 

 1. Cum Augustinus et Maximinus Hippone-regio unum in locum conuenissent, presentibus multis, tam clericis quam laicis, MAXIMINUS dixit: Ego non ob istam causam in hanc ciuitatem adueni, ut altercationem proponam cum Religione tua, sed missus a comite Segisuulto [1 1Kb] contemplatione pacis adueni. Reuera enim Eraclio presbytero amicali pactione mecum tractanti, responsum dedi ut ualui, ita tamen ab ipso prouocatus; quique in tantum exarsit, ut etiam aduentum tuum contra me prouocaret. Et quia dignata est Religio tua sibi facere iniuriam [2 1Kb] , si interrogas, in quibus ualeo responsum dabo. Si aliquid rationabile dixeris, necesse est ut sequar. Si quid enim de diuinis Scripturis protuleris, quod commune est cum omnibus, necesse est ut audiamus: ee uero uoces que extra Scripturam sunt, nullo casu a nobis suscipiuntur: preterea cum ipse Dominus moneat nos et  dicat, Sine causa colunt me, docentes mandata et precepta hominum .

2. AUGUSTINUS dixit: Si ad ista omnia respondere uoluero, id etiam ego agere uidebor, ne ueniatur ad causam. Proinde ut cito agamus quod instat, dic mihi fidem tuam de Patre et Filio et Spiritu sancto.

MAX. respondit: Si fidem meam postulas, ego illam teneo fidem que Arimini [1 1Kb] a trecentis et triginta episcopis, non solum exposita, sed etiam subscriptionibus firmata est.

3. AUG. dixit: Iam dixi, et hoc ipsum repeto, quia respondere noluisti: Dic fidem tuam de Patre et Filio et Spiritu sancto.

MAX. respondit: Cum enim non defecerim a responsione, cur accusor a tua Religione, quasi responsum non dederim?

4. AUG. dixit: Propterea dixi te respondere noluisse,  quia dum ego quererem ut diceres mihi fidem tuam de Patre et Filio et Spiritu sancto, quod et nunc posco, tu mihi non dixisti fidem tuam, sed nominasti Ariminense concilium. Fidem tuam uolo nosse, quid credas, quid sentias de Patre et Filio et Spiritu sancto. Si dignaris, ore tuo audiam. Noli me mittere ad ea scripta, que modo aut pre manu non sunt, aut eorum auctoritate non teneor. Dic quid credas de Patre et Filio et Spiritu sancto.

MAX. respondit: Non ad excusandum me Ariminensis concilii decretum interesse uolui, sed ut ostendam auctoritatem Patrum, qui secundum diuinas Scripturas fidem nobis tradiderunt illam quam a diuinis Scripturis didicerunt. Sin uero placet; quia corde creditur ad iustitiam, ore autem confessio fit ad salutem : instructi etenim sumus et parati ad respondendum omni exposcenti de nobis rationem de fide et spe que in nobis est : et preterea cum Dominus ipse iehsu dicat, Qui me confessus fuerit coram hominibus, confitebor et ego eum coram Patre meo qui est in celis; et qui negauerit me coram hominibus, negabo et ego eum coram Patre meo qui in celis est : istud periculum timens, quamuis leges imperiales non ignoro, tamen precepto Saluatoris edoctus, qui monuit nos et dixit, Nolite timere eos qui occidunt corpus, animam autem non possunt occidere ; respondeo euidenter: Credo quod unus est Deus Pater, qui a nullo uitam accepit; et quia unus est Filius, qui quod est et quod uiuit, a Patre accepit ut esset; et quia unus est Spiritus sanctus paracletus, qui est illuminator et sanctificator animarum nostrarum. Et hoc de diuinis Scripturis assero. Si iubes, prosequor testimonia: si in aliquo reprehenderit Religio tua, dabo responsum in his in quibus reprehendi uideor.

5. AUG. dixit: Mouet me, quod ita posuisti proprie illuminatorem nostrum Spiritum sanctum; quasi Christus non sit illuminator noster. Hinc primo abs te uolo audire quid sentias.

MAX. respondit: Nos enim unum auctorem Deum Patrem cognoscimus, a quo illuminatio omnis per gradus descendit. Nam denique et apostolus Paulus profert de se testimonium in Actibus Apostolorum, dicens. Sic enim mandauit nobis Deus; et inter cetera, Posui te in lumen gentium . Si Apostolus in lumine gentium positus est ut doctor, quanto magis Spiritus sanctus, qui illuminator est Apostoli; in quo et Apostolus locutus est, secundum ipsius Apostoli dicta, quia nemo potest dicere Dominum Iesum, nisi in Spiritu sancto ? Utique illuminator est Spiritus sanctus, qui illuminauit Apostolum. Sed Spiritus sanctus a Christo accepit, secundum ipsius Christi testimonium, sicut ait in Euangelio Christus: Multa habeo uobis dicere, sed non potestis portare modo: cum autem uenerit ille Spiritus ueritatis, diriget uos in omnem ueritatem. Non enim loquetura se, sed quecumque audierit loquetur, et uentura annuntiabit uobis. Ille me clarificabit, quia de meo accipiet, et annuntiabit uobis . Ergo  Spiritus sanctus accepit a Christo, secundum testimonium Christi. Sine dubio autem Christus ipse confitetur quod, Doctrina mea non est mea, sed eius qui me misit Patris ; et, Quod uidi et audiui apud Patrem meum, loquor . Siue ergo Christus docens nos illuminat, Pater illuminat qui eum destinauit; siue Spiritus sanctus illuminat, illuminatio ad auctorem recurrit, qui est fons bonitatis: a quo consecutus, siue beatus Apostolus, siue etiam omnes sancti, illuminant quidem credentes, sed hec illuminatio ad unum auctorem recurrit. Et ea de causa dicebat propheta: Dominus illuminatio mea, et salus mea; quem timebo ?

6. AUG. dixit: Ego non nego illuminare Spiritum sanctum; sed utrum et Christus illuminet per se ipsum, et Pater illuminet per se ipsum, an non illuminent isti nisi per Spiritum sanctum: hoc requisiui breuiter, hoc requiro.

MAX. respondit: Credo non latere Religionem tuam, beatum dixisse apostolum Paulum, Cum autem benignitas et humanitas apparuit Saluatoris nostri Dei, non ex operibus iustitie que fecimus nos, sed secundum suam misericordiam saluos nos fecit, per lauacrum regenerationis et renouationis Spiritus sancti, quem effudit in nos abunde, per Iesum Christum Saluatorem nostrum . Secundum hanc regulam dico Spiritum sanctum et profiteor illuminatorem per Filium: ut ante dictum est, Quem effudit in nos abunde, per Iesum Christum Saluatorem nostrum. Iam dedi responsum: quoniam siue Paulus illuminat, ad auctorem Deum Patrem recurrit hec illuminatio; siue Spiritus sanctus illuminat, ad auctorem recurrit illuminatio: siue Christus illuminat, ad auctorem recurrit illuminatio. Et hoc magisterio Christi edoctus, prosequor, sicut ait ipse Christus: Oues mee uocem meam audiunt, et sequuntur me; et ego uitam eternam do eis, et non peribunt in eternum, et non rapiet eas quisquam de manu mea. Pater meus quod dedit mihi, maius omnibus est, et nemo potest rapere illud de manu Patris mei. Et iterum sic ait: Ego et Pater unum sumus . Ergo ad defendendas oues, ad illuminandas, Pater et Filius unum sunt, concordes atque unanimes secundum hanc rationem quam audisti, Quoniam nemo potest rapere de manu mea oues quas mihi dedit Pater: simili modo nec de manu Patris.

7. AUG. dixit: Res loqueris necessarias quidem, sed non ad causam. Ad interrogationem meam non respondisti, et tamen multa dixisti. Si uelis, relicta questione que inter nos uertitur, reddere totum Euangelium, qui dies sufficiunt, quantum temporis spatium necessarium est? Breuiter mihi dic, quoniam interrogaui te, utrum illuminet per se ipsum Christus, an non illuminet nisi per Spiritum sanctum. Non solum ad hoc, respondere noluisti, sed si me non fallit quod audiui, magis Spiritum sanctum per Christum illuminare dixisti.

MAX. respondit: Non decet in religione, preterea cum de Deo loquamur, calumniam inferre. Ego et responsum dedi, et si non sufficiunt que diximus, addimus testimonia, quia per Iesum Christum Spiritur  sanctus effusus est in omnes credentes. Sic enim legimus beatum Petrum dixisse: Hunc Iesum suscitauit Deus, cuius nos omnes testes sumus. Dextera itaque Dei exaltatus, et promissione Spiritus sancti accepta a Patre, effudit hoc donum quod nunc uos et uidetis et auditis . Dixi enim quod omnia quecumque suggerit nobis Spiritus sanctus, a Christo consecutus sit. Recurre ad testimonia ante lata, et inuenies ita.

8. AUG. dixit: Cum uis conari probare quod ipse non nego, in rebus superfluis necessarium tempus absumis. Ego non nego per Christum diffusum fuisse super credentes Spiritum sanctum. Sine causa hoc per tantas moras testimoniis probare uoluisti, quod ipse confiteor. Ego hoc dixi, hoc quesiui, hoc iterum dico: utrum Christus per Spiritum sanctum illuminet, an Spiritus sanctus per Christum illuminet; quia dixisti superius per Christum illuminare Spiritum sanctum. Si autem non recolis, recitentur uerba tua in Gestis, ut appareat ea nos iussisse recitari, et probabo te dixisse quod quero.

MAX. respondit: Probatio erat necessaria, si non ipse temetipsum placasses. Iam enim prosecutus es in testimoniis que protuli, uel in ratione quam dedi, quod et ipse sic habeas. Cum finita sit ergo ista questio, propone aliam ad quam tibi respondeam. Nam professus es iam in questione ista satisfactum tibi fuisse.

9. AUG. dixit: Dixisti Spiritum sanctum per Christum illuminare, an non dixisti? Rogo te ut unum de duobus breuiter mihi respondere digneris. Dixisti, an non dixisti?

MAX. respondit: Ego Spiritum sanctum professus sum secundum Saluatoris magisterium, quia siue illuminat, a Christo accepit; siue docet, a Christo accepit; omnia quecumque gerit Spiritus sanctus, ab unigenito Deo consecutus est: et si parua sunt testimonia, addo.

10. AUG. dixit: Ne dicat nos calumniari, legantur uerba ipsius paulo superius.

Antonius notarius ad locum recitauit: Dico Spiritum sanctum et profiteor illuminatorem per Filium, ut ante dictum est, quem effudit abunde in nos, per Iesum Christum Saluatorem nostrum. Cumque recitatum est:

MAX. respondit: Ut uidetur, ipse potius dilationi studes, ut non ad principalem causam recurramus, sed per totum diem uis argumentis nos in una detinere questione. Nos enim recitamus, quod per Filium Spiritus sanctus sit effusus, et non tantum beatum Paulum testem produximus, uerum etiam et Petrum priorem Apostolorum. Habet enim prosecutio nostra, quod Spiritus sanctus a Christo accepit, secundum precedens testimonium: Ille me clarificabit, quia de meo accipiet et annuntiabit uobis. Idem itidem compulsus iterum dico, quia siue illuminat Spiritus sanctus, siue docet, siue instruit, omnia a Christo consecutus est; quia per Christum facta sunt omnia, et sine illo factum est nichil . Christus dicit  quia a genitore suo omnia hec consecutus est, et uiuit propter Patrem, et omnis lingua confitetur quia Dominus iehsu Christus in gloria est Dei Patris . Et quia [1 1Kb] omnis uiri caput Christus est; caput autem mulieris, uir; caput autem Christi, Deus . Et quia Filio Spiritus sanctus est subiectus: et quia Filius Patri est subiectus, ut carissimus, ut obediens, ut bonus a bono genitus. Nec enim Pater contrarium sibi genuit: sed talem genuit, qui etiam clamat et dicit, Ego que placita sunt Patri, facio semper .

11. AUG. dixit: Si et Christus illuminat per Spiritum sanctum, et Spiritus sanctus illuminat per Christum, par potestas est. Lege autem tu mihi subiectum Christo Spiritum sanctum, quod paulo ante dixisti. Quod autem dicis Dominum dixisse de Spiritu sancto, De meo accipiet; ideo dictum est, quia de Patre accepit, et omnia que sunt Patris, sine dubio et Filii sunt. Nam ipse cum hoc dixisset, adiecit, Ideo dixi, De meo accipiet; quia omnia que habet Pater, mea sunt . Dic ergo quod interrogaui, et testimoniis proba, subiectum Christo Spiritum sanctum: cum potius legamus ipsum dicentem, Spiritus Domini super me, propter quod unxit me euangelizare pauperibus [2 1Kb] . Si super se ipse dixit Spiritum sanctum, quomodo tu dicis Spiritum sanctum Christo esse subiectum? Dixit autem Christus, super se Spiritum sanctum: non quia super uerbum Dei est, quod est Deus; sed quia super hominem, quod uerbum caro factum est. Ubi enim scriptum est, uerbum caro factum est ; nichil aliud est quam, uerbum homo factum est. Quia, uidebit omnis caro salutare Dei ; nichil est aliud quam, Omnis homo. Et, In lege non iustificabitur omnis caro ; nichil est aliud quam, Omnis homo. Propter quod ergo uerbum caro factum est, et ille semetipsum exinaniuit, formam serui accipiens , ex ipsa forma serui dixit, Spiritus Domini super me. Nam par potestas est, una substantia est, eadem diuinitas. Ideo quamuis Trinitatem colamus, quia Pater non est Filius, nec Filius est Pater, nec Spiritus sanctus aut Pater aut Filius: tamen unum Deum colimus, quia ipsa Trinitatis [3 1Kb] ineffabilis et excelsa coniunctio unum Deum ostendit, unum Dominum. Ideoque dictum est: Audi, Isrel; Dominus Deus tuus, Dominus unus est . Quid nobis uultis facere duos deos et duos dominos? Dicitis Dominum Patrem et Deum Patrem, dicitis Dominum Christum et Deum Christum: interrogo, utrum ambo simul unus sit. Respondetis, Duo dii. Superest ut eis et templa et idola faciatis.

MAX. respondit: Religionis auctores nunquam in calumniam uertuntur. Interrogasti testimonia, ut ea que professus sum testimoniis docerem: et ipse pares atque equales profiteris tres, Patrem et Filium et Spiritum sanctum. Et preterea cum tres equales professus  sis iterum conuersus protulisti quidem testimonium diuinarum Scripturarum, non ad equalitatem pertinens, sed ad singularitatem omnipotentis Dei, quod unus sit omnium auctor. Ergo quia et etate precedis, et auctoritate maior es, profer, instrue prius testimoniis, quod tres sint equales, tres omnipotentes, tres innati, tres inuisibiles, tres incapabiles: et tunc demum necesse est testimoniis ut acquiescamus. Si quo minus reddere rationem de diuinis Scripturis non ualueris, necesse me est, ut ad omnia que in precedenti dixi: siue enim Patrem solum qui quod uiuit a nemine accipiens, siue Filium [1 1Kb] , quod sum professus, quia quod uiuit a Patre accepit, siue de Spiritu sancto que dixi: etiam quanta desideras testimonia proferam.

12. AUG. dixit: Ego quod quesiui ut dicere dignareris, non dixisti, quo testimonio probares subiectum Christo Spiritum sanctum: respondeo tamen ad ea que proposuisti. Sic non dicimus tres omnipotentes, quomodo non dicimus tres deos. Si enim de singulis interrogemur, utrum Deus sit Pater; respondemus, Deus: utrum Deus sit Filius; respondemus, Deus: utrum Deus sit Spiritus sanctus; respondemus, Deus. Cum autem de omnibus interrogati fuerimus, utrum tres sint; referimus nos ad diuinam Scripturam dicentem, Audi, Isrel; Dominus Deus tuus, Dominus unus est. Et in [2 1Kb] hac diuina prescriptione condiscimus, eamdem ipsam Trinitatem unum esse Deum. Sic et de singulis si queratur, utrum Pater omnipotens sit; respondemus, Omnipotens: si Filius; hoc idem respondemus: si Spiritus sanctus; nec ipsum negamus omnipotentem. Nec tamen dicimus tres omnipotentes, quomodo non dicimus tres deos: sed sicut simul illi tres unus Deus, sic simul illi tres unus omnipotens est, et inuisibilis unus Deus Pater et Filius et Spiritus sanctus est. Sine causa ergo putas nos numero coarctari, cum diuinitatis potentia etiam rationem numeri excedat. Si enim anime multorum hominum accepto Spiritu sancto et quodam modo conflate igne caritatis unam animam fecerunt, de qua dicit apostolus, Erat enim eis anima et cor unum : tot corda, tot millia cordium, unum cor fecit caritas Spiritus sancti; tot millia animarum unam animam dixit Spiritus sanctus, quam ipse unam animam fecit: quanto magis nos unum Deum dicimus, semper sibi inuicem et inseparabiliter et ineffabili caritate coherentes Patrem et Filium et Spiritum sanctum?

MAX. respondit: Ac per hoc pares atque equales dixisti, quod quidem testimoniis docere non ualuisti, et ob istam rem ad aliam causam diuertisti. Nos enim non diffidimus, sed certa cognoscentes fide, quod erat cor et anima una omnium credentium. Nec enim hoc preiudicat religioni nostre, sed magis concordat. Sine dubio enim si omnium credentium erat cor et anima una, quare autem non Pater et Filius et Spiritus sanctus in consensu, in conuenientia, in caritate, in unanimitate, unum esse dicantur? Quid  enim fecit Filius, quod non placuit Patri? Quid precepit Pater, in quibus non obtemperauit Filius? Quando enim Spiritus sanctus contraria Christo aut Patri tradidit mandata? Et constat secundum Saluatoris sententiam, quod ait, Ego et Pater unum sumus ; esse illos in concordia et in consensu unum. Sicut autem ipse professus es, Pater Pater est, qui nunquam fuit Filius; Filius Filius est, qui semper Filius manet; et Spiritus sanctus Spiritus sanctus est, quod est et quod legimus, profitemur de Spiritu sancto, in hunc Spiritum sanctum, qui tantus ac talis est, ut etiam Angeli ipsi concupiscant in eum prospicere . Tantus est iste Spiritus sanctus, ut sufficiat ubique omnium postulationes suscipere, et aduocatione fungi [1 1Kb] . Et in hoc testem profero beatum Paulum, qui ait, Nam quid oremus, sicut oportet, nescimus; sed ipse Spiritus postulat pro nobis gemitibus inenarrabilibus . Quod lego credo, quia gemitibus inenarrabilibus postulat Spiritus sanctus. Et ideo isto eruditus magisterio in tantum dico subiectum esse Spiritum sanctum, ut gemitibus postulet pro nobis. Unum autem profiteor Deum, non ut tres unus sit; sed unus Deus est, incomparabilis, immensus, infinitus, innatus, inuisibilis, quem et Filius ipse et orauit et orat, apud quem et Spiritus sanctus aduocatione fungitur. Nam quia orat Filius Patrem; quamuis enim soleatis omnia illa testimonia que in sancto legimus Euangelio, corpori applicare; attamen nostrum est perscrutatis diuinis Scripturis ostendere, quia et nunc sedens ad dexteram Patris interpellat pro nobis. Ea enim de causa dixi, et orauit et orat; quia nunc utique interpellat pro nobis, sicut ait Apostolus: Quis accusabit aduersus electos Dei? Deus qui iustificat? Quis est qui condemnet? Christus qui mortuus est, imo magis qui et resurrexit, qui et est in dextera Dei, qui et interpellat pro nobis ? Aeque cum discipulis positus Christus, sic se rogaturum promisit, dicens: Si diligitis me, mandata mea seruate; et ego rogabo Patrem, et alium aduocatum dabit uobis, ut uobiscum sit in eternum, Spiritum ueritatis, quem hic mundus accipere non potest, quoniam non uidet eum, nec nouit eum: uos autem uidistis eum, et cognoscitis [2 1Kb] eum, quia apud uos manet, et in uobis est . Si sufficiunt hec, bene est: si quominus [3 1Kb] , addam quanta iubes testimonia.

13. AUG. dixit: Ea que nos confitemur, nobis probare non debes. Hoc enim faciendo, nichil aliud, sicut superius dixi, quam necessarium tempus absumis. Scimus Filium Dei Filium esse Dei: scimus a se ipso non esse, sed genitum esse a Patre. Patrem uero ipsum ingenitum esse, a nullo esse, a nullo uitam accepisse: Filium uero a Patre accepisse uitam, sed non ita tanquam fuerit aliquando sine uita, ut acciperet uitam. Dedit enim ei uitam, gignendo uitam:  gignendo cum uitam, dedit ei uitam. Aequalitatem autem ostendit dicendo: Sicut habet Pater uitam in semetipso, sic dedit et Filio uitam habere in semetipso . uitam in semetipso habet Pater; equalem uite Patris uitam in se habet Filius: sed tamen Filius a se ipso uitam non accepit, quia non a se ipso natus est, a Patre natus est. Gignendo dedit, non quia iam erat Filius sine uita, et dedit ei uitam, quomodo nos peccatores facti sumus sine uita, et per indulgentiam et gratiam accepimus uitam: ille uitam accepit a Patre, quia uita natus est a Patre. Ac per hoc tu non potuisti dicere subiectum esse Filio Spiritum sanctum, nisi quia gemitibus interpellat pro nobis. uidetur enim tibi illa perfectio sanctitatis in gemitibus semper esse, nec respirare a gemendo. O eterna miseria! Intellige locutionem, et blasphemiam deuitabis. Sic enim dictum est, Gemitibus interpellat; ut intelligeremus, Gemitibus interpellare nos facit. Adest enim nobis, et infundendo caritatem nobis, facit nos interpellare gemitibus. Denique alio loco cum dicit Apostolus, Clamantem, Abba, Pater ; alio loco dicit, In quo clamamus, Abba, Pater : exposuit quid sit, Clamantem, Abba, Pater; dicendo, In quo clamamus. Ac per hoc quid est, Clamantem, nisi, clamare facientem? Do exemplum locutionis huius. Nonne Deus est omnium prescius futurorum? Quis hoc negabit insanus? Tamen ait Apostolus, Nunc autem cognoscentes Deum, imo cogniti a Deo . Si nunc eos cognouit Deus, non eos nouerat, non elegerat, non predestinauerat ante mundi constitutionem. Sed sic dixit, Nunc autem cognoscentes Deum, imo cogniti a Deo; ut intelligerent Deum fecisse in eis cognitionem suam. Cognoscentes Deum. Quid est, Cognoscentes Deum? Nolite uobis arrogare, nolite superbire: Cogniti estis a Deo. Quid est, cogniti estis a Deo? Cognitores suos Deus uos fecit: Deus uobis dedit ut cognoscatis. Quomodo est et illud Domini: Nunc cognoui, dicit Abrahe Dominus, Nunc cognoui quoniam timeas Dominum . Quando attulit filium suum ad holocaustum Abraham, dicit ei Deus, Nunc cognoui. Ipsa est tota Dei prescientia? tunc cognouit, quando dixit, Nunc cognoui? Sed quid est, Nunc cognoui? Id est, Nunc cognoscere te feci. Si ergo has locutiones sicut Libris diuinis eruditus agnosceres, de gemitibus illis quibus dictum est gemitibus interpellare Spiritum sanctum, non eum faceres miserum. Quid enim est aliud, semper gemens, quam semper miser? Ideo nos gemimus, quia miseri sumus. Et gratias Spiritui sancto, quia caritate eterni seculi facit nos gemere, propter quod dictus est gemens. Facit nos clamare propter quod dictus est clamans. Facit nos cognoscere Deum, propter quod dictum est, Imo cogniti a Deo. Facit Abraham Deus cognoscentem, propter quod ei dixit, Nunc cognoui.

MAX. respondit: In quibus nos reprehendis, in ipsis ipse detegeris. Certum est enim, et diuina nos monet Scriptura, quod ex multiloquio non effugies peccatum; parcens autem labiis, sapiens eris . Quamuis etiam etsi per totum diem quisque de diuinis Scripturis proferat testimonia, non in uerbositate illi imputabitur reuera [1 1Kb] : quod si aut litteraria arte usus, aut expressione [2 1Kb] spiritus sui quisque concinnet uerba que non continent sancte Scripture; et otiosa sunt et superflua. Sufficit mihi, qui ad istam regulam te adduxi, ut profitearis quod Pater Pater est, quia innatus est, quia a nemine accepit uitam; et quia Filius a Patre consecutus est uitam; et quia Spiritus sanctus Spiritus sanctus est. Dicendo autem unum Deum, bene quidem faceres, si confitendo unum Deum, non Patrem et Filium et Spiritum sanctum unum diceres Deum, contra tuam sententiam ueniens. A nobis unus colitur Deus, innatus, infectus, inuisibilis, qui ad humana contagia et ad humanam carnem non descendit. Est autem et Filius secundum Apostolum, non pusillus, sed magnus Deus: sicut ait beatus Paulus, Exspectantes beatam spem et aduentum glorie magni Dei et Saluatoris nostri Iesu Christi . Iste enim magnus Deus Christus dicit, quod ascendo ad Patrem meum et Patrem uestrum, Deum meum et Deum uestrum . De sua enim subiectione unum statuit Deum. Iste est ergo unus Deus, ut iam recitauimus testimoniis, quem Christus et Spiritus sanctus adorant, et omnis creatura ueneratur et colit: hac ratione unum profitemur. Non tamen quod copulatio uel permistio Filii cum Patre, aut uel certe Spiritus sancti cum Filio uel cum Patre, faciat unum Deum. Sed quia ille solus unus perfectus est Deus, qui, ut ipse prosecutus es, uitam a nemine accepit, qui Filio dedit suo exemplo habere uitam in semetipso: copulatos quidem dicimus in caritate et in concordia. Iam ut superius reddidimus rationem, alterum esse Patrem, et non ipsum Filium, ipse nos instruit Saluator, dicendo: Si ego testimonium dico de me, testimonium meum non est uerum; alius est qui testificatur de me. Et ne presumptorio spiritu quidam putarent, quod aut de Ioanne Baptista dixerit alium, aut forte de Petro apostolo uel Paulo; ipse prosecutus est: uos misistis ad Ioannem, et testimonium reddidit ueritati. Ego autem testimonium ab homine non accipio: sed hec dico, ut uos saluemini. Ille, inquit, lucerna fuit ardens et lucens; uos autem uoluistis ad horam exsultare in lumine eius. Ego autem habeo testimonium maius Ioanne. Opera que dedit mihi Pater ut perficiam ea, ipsa opera que ego facio, testificantur de me, quia Pater me misit. Et qui misit me Pater, ipse testificatur de me . Quis tam stultus est, ut non intelligat quoniam alius de alio testimonium perhibuit, Pater de Filio, qui utique et dicebat: Hic est Filius meus dilectus, in quo bene complacui; ipsum audite ? Dilectum lego, et credo quod Pater est qui diligit, et Filius qui diligitur. Unigenitum audio Christum, et non dubito quia unus ab uno est genitus. Primogenitum Paulus clamat, dicens: Qui est imago Dei inuisibilis, primogenitus uniuerse  creature. Et profiteor secundum sententiam diuinarum Scripturarum, quod est Filius primogenitus, et non ingenitus: et quia in illo creata sunt omnia que sunt in celis, et que sunt in terra, uisibilia et inuisibilia, siue Throni, siue Dominationes, siue Principatus, siue Potestates; omnia per ipsum facta sunt, et in ipso creata sunt; et ipse est ante omnes, et omnia in ipso constant : et iste Filius Dei, Deus unigenitus, cum sit ante omnes. Ipse enim dicit: Quod uidi apud Patrem meum, loquor . Iste Filius etiam, quod uos carni ascribitis, in sancto ait Euangelio: Si diligeretis me, gauderetis utique, quoniam uado ad Patrem; quoniam Pater maior me est . Ista enim legentes credimus, et profitemur secundum Apostolum, quod ei omnia subiecta sint ut magno Deo . Iste enim magnus Deus, quem talem genuit Pater, ut ipse prosecutus es, utique maiorem Patrem confessus est, ut statuat illum unum Deum, in cuius et sinu describitur a Ioanne euangelista. Audi utique [1 1Kb] ipsum clamantem et dicentem de inuisibilitate omnipotentis Dei, quod Deum nemo uidit unquam; unigenitus Filius qui est in sinu Patris ipse narrauit . Hinc instructus Paulus clamat, et dicit: Beatus et solus potens, Rex regum et Dominus dominantium; qui solus habet immortalitatem, et lucem habitat inaccessibilem; quem uidit hominum nemo, neque uidere potest; cui honor et potestas in secula. Amen . De hoc iterum dicit: Soli sapienti Deo, per Iesum Christum, cui gloria in secula. Amen . Et ideo unus Deus a nobis pronuntiatur, quia unus est super omnia Deus innatus, infectus, ut prosecuti sumus. Filium autem natum si Paulo non credis dicenti, primogenitum uniuerse creature: uel ipsi Filio crede dicenti ad Pilatum, cum ei diceret, Ergo tu rex es? Ait Christus, Ego in hoc natus sum . Natum lego, profiteor quod lego: primogenitum lego, non discredo [2 1Kb] : unigenitum lego, etiamsi ad equuleum suspendar, aliter non sum dicturus: quod docent nos sancte Scripture, profiteor. Tu enim qui dicis quod unus sit Pater et Filius, dic Patrem unigenitum, dic primogenitum: dic que sunt Patris in Filio, dic Filium unigenitum, dic innatum, dic quia nemo eum uidit unquam, neque uidere potest. Prosequere de Spiritu sancto talia qualia de Patre legimus, ut equalem ostendas Spiritum sanctum Patri. Dic, rogo, habe me discipulum. Prosequere de Filio, quod Filius sit innatus, quod sit sine origine. Si equalis, utique talis: si talis, utique innatus: si innatus, utique nec uidit eum quisquam hominum. Da testimonia, et instrue, et doce, et habebis me discipulum.

14. AUG. dixit: A uobis unum Deum coli dixisti, sicut te loquente aduertere potui: consequens est ut aut non colatis Christum, aut non unum Deum colatis, sed duos. Dixisti etiam de Patre, quod ad humana contagia et ad humanam carnem non descenderit.  Si forte nescis, contagia ubi dicuntur, aliquam contaminationem significant: uoluisti ergo Christum intelligi uenisse ad humana contagia: ergo humana carne inquinatum professus es Christum. Ego autem dico, imo catholica fides, quam cum Ecclesia Christi teneo, Dominum nostrum Iesum Christum sic factum esse uerbum carnem, ut nulla de humano genere et de humana carne contagia pateretur. uenit enim mundare, non coinquinari. Suscepit ergo animam humanam, et carnem humanam sine ulla peste contagii: et utrumque, id est et animam humanam et carnem humanam, in se ipso saluare dignatus est. Sed quia de eius inuisibilitate ueritati, quantum uideo, non uis acquiescere, rogo ut cogites secundum carnem et secundum hominem fuisse uisibilem Christum. Nam secundum id quod uerbum est Deus apud Deum, et ipse inuisibilis est. Sapientia Dei est Christus: humana sapientia inuisibilis est; et Dei sapientia uisibilis erit? Quantum ergo attinet ad illam naturam in qua equalis est Patri, pariter est Deus, pariter omnipotens, pariter inuisibilis, pariter immortalis. Dixisti etiam, quantum aduerti, sic accipiendum esse quod ait Apostolus, Qui solus habet immortalitatem ; ut in hac sententia solus Pater accipi debeat. Ergo uerbum Dei mortale uis esse? Sapientia Dei non est immortalis secundum te. Non intelligis quia non potuisset ullo modo mori Filius, nisi carnem mortalem suscepisset a nobis? Denique caro in illo mortua est, non ipse mortuus est quantum ad Deum pertinet, quantum ad diuinitatem attinet, qua equalis est Patri. Sic enim hominibus ait, Nolite timere eos qui corpus occidunt, et postea non habent quid faciant : quia anima mori non potest; uerbum Dei mori potest? Sapientia Dei mori potest? Unigenitus ille non assumpta carne mori potuit? Assumpta autem carne qua factus est homo, sicut equalem se nouit quando dicit, Ego et Pater unum sumus ; sic se nouit minorem, quia uerbum caro Factum est, et habitauit in nobis . Non rapinam arbitratus est esse equalis Deo. Natura enim erat, non rapina: non enim usurpauit hoc, sed natus est hoc. uerumtamen semetipsum exinaniuit, formam serui accipiens: agnouisti equalem, iam incipe agnoscere minorem: formam serui accipiens, in similitudinem hominum factus, et habitu inuentus ut homo . Ecce qua forma maior est Pater: discerne dispensationem suscepti hominis a manente immortaliter diuinitate, et non erras in uerbis, que multum amas dicere, et ea non dignaris sapere. Profiteor autem, sicut dicis Patrem innatum, Filium natum. Sed non ideo sunt diuerse nature atque substantie, quia ille non natus est, ille natus est. Etenim si natus est, Filius est: si Filius est, uerus Filius est, quia unigenitus est. Nam et nos dicti sumus filii: sed numquid unigeniti sumus tot filii? Aliter ille Filius unigenitus: ille natura Filius, nos gratia filii: ille unigenitus de Patre natus, hoc est quod Pater secundum naturam, secundum substantiam. Qui autem dicit eum propterea quia natus est, ideo alterius  esse nature, negat uerum filium. Habemus autem Scripturam: Ut simus in uero Filio eius Iesu Christo; ipse est Deus uerus et uita eterna . Quare uerus Deus? Quia uerus Dei Filius. Si enim animalibus dedit ut non generent nisi quod sunt; homo hominem generat, canis canem, et Deus Deum non generat? Si ergo eiusdem substantie est, quare dicis minorem? An forte, quia homo pater quando generat filium, etsi homo hominem generat, tamen maior minorem generat? Exspectemus ergo ut crescat Christus, quomodo crescunt homines quos generant homines. Si autem Christus ex quo natus est, quod non est a tempore, sed ab eternitate, quod est hoc est, et tamen minor est; melior est humana conditio: quia homo uel crescere potest, et aliquando uenire habet ad etatem patris sui, ad robur patris sui; ille, nunquam: quomodo uerus filius  ? Usque adeo autem Filium agnoscimus Deum magnum, ut Patri dicamus equalem. Itaque sine causa nobis, quod ualde profitemur, testimoniis et multiloquio probare uoluisti. Dicit autem, Deum meum et Deum uestrum ; attendens formam hominis in qua erat. Ceterum quantum attinet ad illud quod dixit Ioannes, In principio erat uerbum, et uerbum erat apud Deum, et Deus erat uerbum ; non est Pater Dei Deus, sed Deus est Christi, quia Christus factus est homo. Unde et ipse dicit in Psalmis, cur illi sit Pater Deus: De uentre matris mee Deus meus es tu . Quando dicit de uentre matris sibi illum esse Deum, ostendit propter hoc esse Deum Patrem Filio, quia homo est Filius, secundum quod Pater maior est Filio. Unde dicit, Deum meum et Deum uestrum. Inde est et illa subiectio quam non debemus mirari secundum hominem redditam Patri, quando, sicut scriptum est, etiam parentibus subditus erat : et de illo scriptum est, Minorasti eum paulo minus ab Angelis . uellem autem hoc etiam aliquibus Scripturarum testimoniis doceres nos, ubi legatur adorari Patrem a Spiritu sancto. A Filio autem accipio, etiamsi non proferas testimonia, quoniam homo adorat Deum [1 1Kb] : admittitur facile, secundum hominem dictum, quamuis nec hoc legas. Tamen specialiter de te exigo, ut adoratum Patrem a Spiritu sancto legas nobis, aut commemores testimonium diuinum: fortassis enim sit, sed me fugiat: ut si inueneris, respondeam quomodo id accipi debeat, sicut de gemitibus Scripturarum solemni locutione respondi. Quod autem dicis, quod per illam copulationem ineffabilem non sit unus Deus Pater et Filius et Spiritus sanctus; uis nosse quantum ualeat ista copulatio? Non ex locutionibus nostris, sed ex diuinis eloquiis certe manifestum est, aliud esse spiritum hominis, aliud esse spiritum Dominum; unde dicitur, Dominus spiritus est [2 1Kb] , id est, quia corpus non est: et tamen ait Apostolus, Qui adheret meretrici, unum  corpus est; qui autem adheret Domino unus spiritus est . Si ergo ista adhesio diuersarum naturarum spiritus  fecit unum spiritum; non uis ut tantum adhereat Patri Filius, ut sit unus Deus? Hoc accipe etiam de Spiritu sancto, qui Deus est. Ceterum si Deus Spiritus sanctus non esset, templum utique nos ipsos non haberet. Scriptum est quippe in Apostolo, Nescitis quia templum Dei estis, et Spiritus Dei habitat in uobis ? Et iterum, Nescitis quia corpora uestra templum in uobis est Spiritus sancti, quem habetis a Deo ? Nonne si templum alicui sancto angelo excellentissimo de lignis et lapidibus faceremus, anathemaremur a ueritate Christi et ab Ecclesia Dei; quoniam creature exhiberemus eam seruitutem, que uni tantum debetur Deo? Si ergo sacrilegi essemus faciendo templum cuicumque creature, quomodo non est Deus uerus cui non templum facimus, sed nos ipsi templum sumus? Quomodo autem dixerit Christus, Sicut habet Pater uitam in semetipso, sic dedit Filio habere uitam in semetipso , superius respondi. Concordia autem et caritate, quia dicis [1 1Kb] factum fuisse ut unum sint Pater et Filius; quando mihi protuleris dictum esse quod unum sint que sunt diuerse substantie, tunc cogitabo quid debeam respondere. Legimus enim, Qui plantat et qui rigat unum sunt : sed ambo homines erant, eiusdem substantie fuerant, non diuerse. Item legimus ipso Christo dicente, Ut sint unum, sicut et nos unum sumus . Non dixit, Ut ipsi et nos unum: sed, Ut ipsi sint unum, in natura sua et in substantia sua, concordi equalitate quodam modo uniti atque conflati; sicut Pater et Filius et Spiritus sanctus unum, propter indiuiduam eamdemque naturam. Aliud est enim, unum sunt [2 1Kb] ; aliud, unus est. Quando dicitur, Unum sunt; etsi non dicatur quid unum, intelligitur una substantia. Quando dicitur, Unus est, de duabus diuersisque substantiis, necesse est ut queratur quid unus. uerbi gratia, diuersa substantia est anima et corpus, tamen unus homo: diuersa substantia est spiritus hominis et spiritus Dei, tamen cum Domino adheret, unus spiritus est : addidit, spiritus; non dixit, Unum sunt. Ubi autem dicitur, Unum sunt, una substantia significatur, quod uos non uultis, et audetis dicere uerum Christum Dei Filium uos confiteri. Non autem ideo maior est Pater, quia testimonium dicit de Filio. Nam et Prophete perhibuerunt Filio testimonium. Alius est quidem qui perhibet testimonium, alius cui perhibetur: quia Pater Pater est, Filius Filius est. Non quia unum non sunt, aut unus Deus non sunt, quando coherentes atque coniuncti sunt, quod semper sunt. Sic autem dicis hinc inter Patrem et Filium esse diuersitatem, quia Pater diligit et Filius diligitur; quasi negare possitis quod Filius diligat Patrem. Si ambo se inuicem diligunt; cur negatis eos unius esse nature? Quod dixi de Patre unde dictus sit maior, quia  propter formam serui dictum est; hoc dico et de inuisibilitate, quoniam uisibilis Filius propter eamdem formam serui dictus est. Ceterum, quantum attinet ad ipsam diuinam substantiam, uel Patris, uel Filii, uel Spiritus sancti omnino est inuisibilis. Nam quando se patribus diuinitas ostendebat, per subiectam creaturam se inuisibilem demonstrabat. Nam per ipsam suam naturam usque adeo inuisibilis est, ut ipse Moyses ei cum quo facie ad faciem loquebatur, diceret: Si inueni gratiam ante te, ostende mihi temetipsum manifeste . uolebat enim eum uidere, sicut uidetur Deus oculis cordis. Beati enim mundo corde, quia ipsi Deum uidebunt . Sic uolebat uidere Moyses eum cui dicebat, Ostende mihi temetipsum manifeste: sicut et inuisibilia Dei, per ea que facta sunt, conspiciuntur. Sic enim ait Apostolus: Inuisibilia enim eius, per ea que facta sunt, intellecta conspiciuntur, sempiterna quoque uirtus eius ac diuinitas . Ecce intelligendo conspiciuntur inuisibilia Dei, et tamen inuisibilia dicuntur. Et omnia per ipsum facta sunt Christum , et uisibilia et inuisibilia, et ipse a nobis credi uisibilis potest? Hinc etiam dicis de Patre tantum intelligi debere quod ait Apostolus, Soli sapienti Deo . Ergo solus est Pater Deus sapiens, et non est sapiens ipsa Dei Sapientia, quod est Christus; de quo ait Apostolus: Christum Dei uirtutem et Dei Sapientiam ! Superest ut dicatis  insipientem esse Sapientiam Dei. Sic autem dicis Patrem infectum, quasi Filius factus sit, per quem facta sunt omnia. Scito factum esse Filium, sed in forma serui. Nam in forma Dei usque adeo non est factus, ut per illum facta sint omnia. Si enim ipse factus est, non per illum sunt omnia facta, sed cetera. Non itaque dico Filium ingenitum; sed Patrem genitorem, Filium genitum. Hoc tamen genuit Pater quod est: alioquin non est uerus Filius, si quod est Pater, non est Filius; sicut de partubus animalium supra diximus; quia ueri filii hoc sunt per substantiam quod parentes. Quid est autem quod poscis, ut ostendam tibi equalem Patri Spiritum sanctum esse, quasi tu ostenderis Patrem maiorem esse Spiritu sancto; sicut potuisti ostendere de Filio, propter formam serui? Scimus enim dictum esse Patrem Filio maiorem esse, quia in forma serui erat Filius; et adhuc in forma est humana Filius, quam leuauit in celum: propterea dictum est de illo quod et nunc interpellat pro nobis . Et sempiterna erit in regno hec eadem forma immortalis: propter quod dictum est, Tunc et ipse Filius subiectus erit ei qui illi subiecit omnia . Nam de Spiritu sancto qui nullam suscepit creaturam ad unitatem persone sue, quamuis se per subiectam creaturam uisibiliter et ipse, siue per columbe speciem, siue per linguas igneas sit demonstrare dignatus , nunquam dictus est eo maior Pater; nunquam dictus est Spiritus sanctus adorasse Patrem, nunquam dictus est minor Patre. Sed dicis de Filio, Si equalis esset,  utique talis: id est, ut quia non est ingenitus, non uideatur talis. Posses dicere non esse hominem quem genuit Adam, quia ipse Adam non est genitus, sed factus a Deo. Si autem potuit Adam esse [1 1Kb] , et non esse genitus, et tamen hoc generare quod erat ipse, non uis ut potuerit Deus Deum equalem sibi? Puto me tibi ad omnia respondisse. Sed si non uis esse discipulus, noli esse multiloquus.

1. MAX. dixit: Loqueris quasi auxilio principum munitus, nichil secundum timorem Dei. Longas horas sustinui, exposuisti ut tibi uisum est. Respondemus Deo auxiliante ad omnia. Nec enim nudo sermone, sed testimoniis diuinarum Scripturarum muniti. Tantum sicut nos patientes fuimus exponente tua Religione, et ipse cum tuis patientiam accommoda, ut ad singulos tuos sermones demus responsum, sicut et ipse ad nostros respondisti quod tibi placuit.

2. Nos Christum colimus ut Deum omnis creature. Nam qui adoratur et colitur, non tantum ab hominum natura, uerum etiam et ab omnibus uirtutibus celestibus, audi clamantem beatum Paulum: Hoc enim sentite in uobis quod et in Christo Iesu: qui cum in forma Dei esset, non rapinam arbitratus est esse se parem Deo; sed semetipsum exinaniuit, formam serui accipiens, in similitudinem hominum factus, et habitu inuentus ut homo: humiliauit semetipsum, factus obediens usque ad mortem, mortem autem crucis. Propter quod et Deus eum superexaltauit, et donauit ei nomen quod est super omne nomen. Illud utique quod tu in tuis prosecutionibus, sciens quod professioni tue erat contrarium, subducendum putasti, sciens quia lectio te argueret. Nam quod omne genu flectatur Christo, utique sic prosequitur ipse Paulus, cum dixisset, Donauit illi nomen quod est super omne nomen: sequitur, Ut in nomine Iesu omne genu flectatur, celestium, terrestrium, et infernorum; et omnis lingua confiteatur quia Dominus iehsu Christus in gloria est Dei Patris . Dicendo enim, Ut in nomine Iesu omne genu flectatur, celestium, terrestrium, et infernorum; uniuersa conclusit. Nihil est in celo quod non genu flectat Christo: nichil remansit in terra quod non genu flectat Christo: nichil in inferis quod non genu flectat Christo. Et hoc Pater ei donauit. Possunt enim probare qui legunt, si ex mea auctoritate uel ex multiloquio, ut accusas, hanc proscutionem feci, aut certe de auctoritate diuinarum Scripturarum respondeo.

3. Dicis Spiritum sanctum quod equalis sit Filio. Da testimonia, ubi adoratur Spiritus sanctus, ubi ei celestia et terrestria et inferna genu flectant. Nos enim, quod adorandus sit Deus Pater, beato Paulo apostolo clamante didicimus: Propterea flecto genua mea ad Patrem Domini nostri Iesu Christi, ex quo omnis paternitas in celis et in terra nominatur . Auctoritate sanctarum Scripturarum adoramus Patrem: eque ab ipsis diuinis Scripturis instructi, colimus et adoramus Deum Christum. Si  alicubi adorandus sit Spiritus sanctus: si Pater ei sic perhibuit testimonium, si Filius, si ipse de se ista amplexus est, lege preter quam diximus ex diuinis Scripturis.

4. Quod Christus est in dextera Dei, quod interpellat pro nobis , sic etiam in alio loco ipse prosequitur Paulus dicens: Que sursum sunt querite, ubi Christus est in dextera Dei sedens . Sic ad Hebreos ipse scribens ait: Purificatione peccatorum facta, consedit ad dexteram magnitudinis in excelsis . Sic utique et Spiritus sanctus iam ante per prophetam precinuerat, dicens: Dixit Dominus Domino meo, Sede a dextris meis. Sic et ipse Filius in Euangelio professus est . Preterea ad illum principem qui eum adiurans dicebat: Dic nobis si tu es Christus Filius Dei benedicti: ait ipse, Ego sum; uel certe, Tu dicis: et, Amodo uidebitis Filium hominis sedentem ad dexteram uirtutis Dei .

5. Nos enim Spiritum sanctum competenter honoramus ut doctorem, ut ducatorem [1 1Kb] , ut illuminatorem, ut sanctificatorem: Christum colimus ut creatorem: Patrem cum sincera deuotione adoramus ut auctorem, quem et unum auctorem ubique omnibus pronuntiamus. Iste enim calumnie de philosophice artis instructione ueniunt. Non puto te minus legisse [2 1Kb] quod ait Apostolus: Quoniam Christus utique cum non esset peccator, pro nobis peccatum fecit, ut nos efficeremur iustitia Dei in ipso . Nec hoc sane ad te forte peruenit, quod dixerit Scriptura [3 1Kb] , Maledictus omnis qui pendet in ligno: quod interpretans beatus apostolus Paulus dicit, Factus pro nobis maledictum, ut benedictio in gentibus adimpleretur . Nec hoc sane peruenit ad te, quod ait ipse Paulus: Primus homo Adam de terra terrenus, secundus homo Dominus de celo celestis aduenit . Ergo et Christus suscepit hominem, ut ipse exposuisti. Et ea de causa diximus quod ad terrena contagia descendit. Non enim ignoramus illum [4 1Kb] secundum quod legimus, Qui peccatum non fecit, nec inuentus est dolus in ore ipsius: qui cum malediceretur, non remaledicebat; cum pateretur, non comminabatur: commendabat autem se iudicanti iuste [5 1Kb] , Nec hoc ignoramus quod ait Baptista Ioannes: Ecce Agnus Dei, ecce qui tollit peccatum mundi . Constat, ut et ipse prosecutus es. Nec enim ad omnia obstinati esse debemus, ut non que bene dicis laudemus. ualde enim iusta est prosecutio tua, quia ob hoc uenit Christus, ut nos potius a peccatis et ab iniquitatibus mundaret; non tamen ut ipse contaminaretur, sicut et ipse prosecutus es. Certum est enim, quod secundum diuinitatis sue substantiam illam beatam, quam  habuit ante mundi constitutionem, ante secula, ante tempora, ante dies, ante menses, ante annos, antequam quidquam esset [1 1Kb] , ante aliquam excogitationem, in illa beata natura Deus natus a Patre est [2 1Kb] .

6. In Deo enim comparatione digna uti decet. Hoc sane mihi displicet, et ualde animo dolui in tua prosecutione: ut enim diceres quod homo hominem generat, et canis canem; tam feda comparatio in illam tantam immensitatem produci non debuit.

7. Quis autem ignorat quod Deus Deum genuit, quod Dominus Dominum genuit, quod Rex Regem genuit, quod Creator Creatorem genuit, quod bonus bonum genuit, quod sapiens sapientem genuit, quod clemens clementem genuit, potens potentem? Nihil subtraxit Pater in generando Filium. Nec enim inuidus, sed ut fons bonitatis tantum bonum genuit: cuius bonitatis testis est omnis creatura, secundum tuam ipsius prosecutionem, quam ualde laudo, ubi de diuinis Scripturis protulisti, dicendo: Inuisibilia enim eius, a creatura mundi, per ea que facta sunt, intellecta conspiciuntur; sempiterna quoque uirtus eius ac diuinitas .

8. Adhuc autem adiicio, non contraria his que bene sunt dicta dicens, sed consensum accommodans: quoniam ex magnitudine pulchritudinis condigne Creator eorum cognoscitur atque colitur. Ut puto dedimus ad ista responsum; quoniam hoc et beatus Paulus iterum prosequitur: Quoniam chirographum quod erat contrarium nobis, ipsum tulit Christus de medio, affigens illud cruci; et exuens se carnem, potestates et principatus transduxit fiducialiter, triumphans eos in semetipso . Attamen et sicut homo qui exercitationem liberalium litterarum uel rhetorice artis non feci, si quod uitium fecissem in sermone, ad sensum respicere debuisses, et non uitium sermonis intendens, in crimen nos inducere. Absit, absit: Unigenitus Deus, Deus est uniuerse creature, mundus, incoinquinatus, sanctus, securus, nullam in se habens immunditiam. Nam qui non honorificat Filium, non honorificat Patrem qui misit illum . Quod enim uerbum caro factum est, et habitauit in nobis, euangelista testatur: Et uidimus, ait, gloriam eius, gloriam tanquam unigeniti a Patre, plenum gratie et ueritatis . De hoc ipso et ante iam uetus Testamentum precinuerat [3 1Kb] , dicens, Lauabit in uino stolam suam, et in sanguine uue opertorium suum . Quod lego, credo: quoniam uerbum caro factum est, et habitauit in nobis. Iterum lego beatum Paulum dixisse: Qui transfigurabit corpus humilitatis nostre, conforme fieri imagini corporis glorie sue (Philipp. III, 21. Credo enim quod Christus Deus a Patre genitus, ante omnia secula, ipse sibi secundum Salomonem perfectam [4 1Kb] edificasset domum, secundum  quod legimus, Sapientia ipsa sibi edificauit domum : quam domum uice templi accepit.

9. Nam et ipse dedisti rationem, secundum quid sit uisibilis, secundum quid inuisibilis: ut puto non recens hec auditio peruenit ad aures tue Religionis. Nam et in prosecutione quam prosecutus es, comparationem accipiens anime, ostendisti piam et iustam rationem esse ut credamus et cognoscamus, quia si anima humana in corpore posita, oculis corporalibus uideri non potest; quanto magis Creator anime corporalibus oculis uideri non potest? Nam si Angeli secundum nature sue substantiam inuisibiles habentur; quanto magis Creator Angelorum, qui tanta ac talia fecit, Angelos, Archangelos, Sedes, Dominationes, Principatus, Potestates, Cherubim, Seraphim? Ad quorum [1 1Kb] multitudinem, ut legimus in Euangelio, omne genus humanum ad unam comparauit ouem, dicens: Relictis nonaginta nouem in montibus, uenit querere unam errantem. Nam denique, Sic erit gaudium, ait, in celo super uno peccatore penitentiam agente, quam in nonaginta nouem iustis qui non indigent penitentia . Nam qui non indigent penitentia qui sunt, nisi utique ille celestes uirtutes, quibus nichil est cum humana natura commune? Consideranda est uirtus Unigeniti Dei, et in ipso admiranda est magnitudo omnipotentie [2 1Kb] Dei Patris, qui tantum ac talem genuit Filium, tam potentem, tam sapientem, sic plenum, qui tantas ac tales celestes uirtutes fecit. Et ne uerbosi inueniamur, sicuti iam et denotare nos dignatus es: quod quidem atque utinam contingat, ut et nos possimus dicere [3 1Kb] , Nos stulti propter Christum; et, Tanquam purgamenta mundi huius facti sumus , et si quid aliud tua Religio de nobis uoluerit iudicare. Scimus illum qui dixit: Quoniam propter te improperium sustinui tota die . Ad quod exemplum nos prouocans Paulus, dicebat: Imitatores mei estote, sicut et ego Christi . Nam et Petrus ait: Christus passus est pro uobis, relinquens uobis exemplum, ut sequamini uestigia eius . Secundum diuinitatis sue substantiam, non solum ab hominibus non uidetur Filius, sed etiam nec a celestibus uirtutibus. Potest enim archangelus angelum [4 1Kb] uidere, angelus animas nostras spirituales et uidere et penetrare: hoc est utique, maiorem inferiores et uidere et penetrare. Et secundum Saluatoris sententiam, ut dicebat tunc ad illum qui se diuitem iactabat, Stulte hac nocte expostulatur anima tua a te [5 1Kb] ; est officium angeli, ut animam restituat ante conspectum Domini. Non tamen anima potest angelum uidere, aut exhibere.  Isto enim ordine ascende superius; et inuenies quemadmodum est unus inuisibilis Deus Pater, qui superiorem non habet a quo circuminspiciatur: qui quantus est, infinitus est; qui nec finiri uerbis, nec mente concipi potest: de cuius magnitudine, non solum humana lingua, sed etiam et omnes celestes uirtutes pariter coadunate dicunt ut ualent, non tamen explicant ut est. Plenus est ab omni quod dicitur. Hunc enim solus Filius condigne honorat et laudat, quanto plus a suo genitore ante omnem excogitationem est consecutus. Nam quia et honorat et collaudat et glorificat suum genitorem, quamuis quatuor Euangelia testantur, attamen in compendium referens, eis que carni soletis applicare postpositis, iam nunc proferam testimonia, ubi in celis suum Patrem adorat. Dicit enim sic Paulus ad Hebreos: Non enim in manufactis templis intrauit Christus exemplarium ueritatis; sed in ipso celo modo apparet pesone Dei pro nobis ? Hoc utique post Christi regressum in celis. Posteaquam enim de celo locutus est, dicens, Saule, Saule, quid me persequeris ? Posteaquam Spiritus sanctus ait, Segregate mihi Barnabam et Paulum in opus ministerii quo uocaui eos : uocatus Paulus dicit, Non in manufactis templis intrauit iehsu exemplarium ueritatis, sed in ipso celo modo apparet persone Dei pro nobis. Et quia suggessit Religio tua, ut ad hoc demus responsum, si Filius uideat Patrem; legimus in Euangelio: Non quia uidit Patrem quisquam, nisi qui est a Deo, hic uidit Patrem . uidit ergo Patrem, sed uidit incapabilem. Pater autem sic uidet Filium, ut tenens in sinu suo et habens, secundum antelatum testimonium, quod Deum nemo uidit unquam; unigenitus Filius qui est in sinu Patris, ipse narrauit . uidet enim Pater Filium ut Filium: Filius uidet Patrem ut Patrem immensum. Humanam sapientiam inuisibilem pronuntiat tua Religiositas: ut puto sufficit Isaie dictum dicentis, Numquid modicum est uobis certamen prestare hominibus? Et quomodo Domino prestabitis certamen ? Certum est autem quia non est modicum hominibus certamen prestare, cum quando quamuis sit ille quisque sapiens, habeat sapientiorem qui eum uideat. Deinde huius enim sapientia non in opere eius perspicitur? non in discipulis probatur? Non ergo inuisibilis est humana sapientia, que comprehendi potest, que uidetur, que et reprehenditur. De cetero autem decet et ordinis est, dignis te uti comparationibus; quia de Deo loqueris, de illa immensitate; cui etsi comparatio detur, quantum fieri potest secundum excogitatum humanum, aut certe secundum auctoritatem diuinarum Scripturarum, non per omnia comparatio ulla digna inuenitur ad illum, qui est incomparabilis.

10. Ego Patrem solum secundum antelata testimonia, non cum altero et tertio dico quod unus est, sed quod solus unus est Deus. Si uero solus unus non est, pars est. Nec enim ex partibus compositum unum dico  Deum: sed ille quod est, uirtus est ingenita simplex: Filius ante omnia secula et ipse uirtus est genitus [1 1Kb] . De hac sane uirtute Filii beatus Apostolus dicebat: Congregatis uobis et meo spiritu, cum uirtute Domini Iesu . Dico enim et profiteor quod nos sancta docent Euangelia. Et quia Spiritus sanctus et ipse sit uirtus in sua proprietate: de quo Dominus testimonium perhibet, dicendo, uos autem sedete  in ciuitate Ierusalem, quoadusque induamini uirtute ab alto .

11. Si ob hoc inuisibilis Filius a te pronuntiatur, eo quod oculis humanis contemplari non possit; cur non et celestes uirtutes pariter inuisibiles pronuntias, quando nec ipse obtutibus humanis uideri possint? Ego quidem testimonium protuli sine aliqua interpretatione uerborum meorum, dicens: Beatus et solus potens, Rex regum, et Dominus dominantium . Si Scripturam recitaui, reprehendi non debui: sin uero perscrutaris sensum Scripture, reddo rationem.

12. Ait enim Apostolus, Beatus et solus potens, Rex regum. Solum dicit potentem Patrem, non quia Filius non sit potens. Audi igitur testimonium de Filio, ipsum Spiritum sanctum clamantem et dicentem, Tollite portas, principes uestri [2 1Kb] ; et eleuamini, porte eternales, et introibit rex glorie. Et sequitur: Quis est iste rex glorie? Et responsum intellige: Dominus fortis et potens . Quomodo non potens, cuius potentiam omnis predicat creatura?

13. Quomodo non sapiens, de quo Spiritus sanctus collaudans eius sapientiam clamat et dicit: Quam magnificata sunt opera tua, Domine! Omnia in sapientia fecisti . Nam cum omnia per Christum sint facta, sine dubio illum Spiritus sanctus laudans dicebat, Omnia in sapientia fecisti. Et cum ita habeatur, requirendum est ergo quomodo beatus Paulus dicit, Beatus et solus potens? Ut puto, ideo solum potentem dicit, quia solus est incomparabilis in sua potentia. De cuius incomparabilitate propheta admirans dicebat: Deus, quis similis erit tibi ? uis nosse quod solus est potens? Intuere Filium, admirans potentiam Filii. In ipso enim aduerte, quia solus est potens, qui tam potentem genuit. Pater enim in illa immensa potentia potentem creatorem [3 1Kb] genuit. Filius in sua illa a Patre accepta potentia, ut ipse ait, Omnia mihi tradita sunt a Patre meo , non creatorem creauit, sed creaturam constituit. Istam enim potentiam admirans Dei Patris, dicebat Paulus, Beatus et solus potens. Nam si et homo potens et uerus, secundum quod de Iob legimus, Erat homo ille uerus et iustus Dei cultor; adhuc et regionem illius describens dicit, quod esset potens et magnus inter omnes ex parte Orientis : quomodo ergo solus potens Pater? Sed solum dicit ob hoc, quia nullus ei comparatur, quia solus est tante magnitudinis, tante potestatis, tante  potentie. Pari modo et sapientem solum Patrem predicat beatus Paulus apostolus dicens sic, Soli sapienti Deo . Sed requirenda est ratio, quemadmodum solus sapiens: non quod Christus non sit sapiens. Iam protulisti Christum Dei uirtutem et Dei Sapientiam : dedimus et nos testimonia, quod omnia in sapientia condidit. Sed uere solus sapiens Pater. Credimus Scripturis, et ueneramur ipsas Scripturas diuinas: et neque apicem unum preterire optamus, timentes periculum quod in ipsis diuinis Scripturis est positum: ue detrahentibus aut addentibus ! uis scire quanta est sapientia Patris? Intuere Filium, et uidebis sapientiam Patris. Et ea de causa ipse Christus dicebat, Qui me uidit, uidit et Patrem : hoc est, in me eius uidet sapientiam, eius laudat uirtutem; illum glorificat, qui me tantum ac talem genuit ante omnia secula, unus unum, solus solum. Non querens materiam unde faceret, non in auxilio aliquem accipiens, sed ut nouit ipse sua uirtute et sapientia genuit Filium. Non, ut calumniam facientes dicitis, quoniam sicuti alia creatura ex nichilo facta est, ita et profitemur quod ex nichilo quasi unus de creaturis sit factus. Quod quidem audi auctoritatem synodice lectionis, quia in Arimino patres nostri inter cetera et hoc dixerunt: Si quis ex nichilo Filium dicit, et non ex Deo Patre, anathema sit. Si uis, sane testimonia profero. Ait enim sic beatus apostolus Ioannes: Qui diligit genitorem, diligit et eum qui ex eo natus est .

14. Miror namque, carissime. Cum enim et Spiritum sanctum de substantia Patris esse dicatis, si Filius ex substantia Dei Patris est, de substantia Patris et Spiritus sanctus, cur unus Filius est, et alius non est filius? Quid uobis deliquit, cum ex eadem sit substantia, cum equalis sit Filio, ut dicis; quare enim non et ipse heres omnium constitutus; quare non et ipse filius? quare non et ipse eo uocabulo uocatur quo et Christus, Primogenitus omnis creature ? Aut si equalis, iam non unus unigenitus, habens et alterum secum genitum, et preterea ex eadem substantia Patris, unde et Filium dicitis esse. Quod quidem et doloris est audire. Non enim ad anime ingenuitatem comparatis illam tantam magnificentiam, sed ad fragilitatem corporis. De corpore utique nascitur caro, corporalis filius: non tamen anima de anima nascitur. Si ergo nostra anima incorruptibiliter generat et impassibiliter, nullam sentiens diminutionem, non inquinationem aliquam; sed legitime secundum iura diuina generat filium, sapientia consensum [1 1Kb] accommodans corpori ipsa integra manet: quanto magis omnipotens Deus? iam et paulo ante dixi, ad quem omnis comparatio humana sileat, tamen ut ualemus dicere conamur, quanto magis Deus Pater incorruptibilis incorruptibiliter genuit Filium? Genuit autem: cautionem meam tene, utique habens testimonia sanctarum Scripturarum: Generationem  eius quis enarrabit ? Genuit ut uoluit, ut potens [1 1Kb] , nichil subtrahens, nulla inuidia intercipiente potentem genuit. Dixi, religiosis non decet calumniam facere: ego uerbum Dei, uerbum Dei profiteor, non mortale, non corruptibile. Siquidem corpus quod suscepit pro salute nostra, clamat de illo Scriptura, Requiescet caro mea in spe; hoc est, resurrectionis spe: quoniam non derelinques animam meam in inferno, neque dabis sanctum tuum uidere corruptionem . Si enim illud quod sanctum uocatum est Filius Dei, corruptionem non uidit, quia tertio utique die resurrexit a mortuis; quanto magis diuinitas, que suscepit corpus incorruptibilis manet? Cur dicis quod non intelligis? Si non tibi ad omnia responsum dedero, merito sine intellectu esse iudicabor: si quominus tamen non est religionis iniuriis appetere. Ego enim non solum Filii Dei sapientiam immortalem esse assero, sed etiam comprobabo quod et sanctorum Dei sapientia immortalis sit. Nam si et ipsi, hoc est, eorum corpora ad immortalitatem reuocantur; quanto magis eorum uiua illa sapientia, que usque ad consummationem seculi in omnibus credentibus floret, utique immortalis manet? Licet in prolixitate sermonis pretermiserim de immortalitate omnipotentis Dei, de eo quod dixit beatus apostolus Paulus, Qui solus habet immortalitatem : attamen replicabo textum; subsequar autem et interpretationem Deo fauente et donante gratiam. Sic enim solus immortalitatem habere describitur, sicut et solus potens, sicuti et solus sapiens. Quis autem spiritualium hominum ignorat, quia anima humana immortalis est? Preterea cum Saluatoris sit sententia, dicentis, Nolite timere eos qui occidunt corpus, animam autem non possunt occidere , ut immortalem. Cum ergo anima sit immortalis, multo magis omnes celestes uirtutes immortales esse conspicimus. Nam cum dicat Saluator, Qui uerbum meum custodit, mortem non uidebit in eternum . Et si qui uerbum Christi custodit, mortem non uidebit in eternum; quanto magis ille secundum diuinitatis sue potentiam immortalis est, cuius tantam uim habet uerbum? In eo autem quod dicit, Qui solus habet immortalitatem; iam reddidimus rationem. Habet quidem Filius immortalitatem, sed accipiens a Patre. Habent et omnes uirtutes celestes immortalitatem, sed accipientes per Filium, quia omnia per illum sunt. Pater autem uere solus habet immortalitatem, qui ipsam immortalitatem aliunde non est consecutus, qui genitorem non habet, qui originem non habet. Filius autem, ut ipse prosecutus es, quod ex Patre sit genitus. Sepius equalem Filium asseris Patri: cum ipse unigenitus Deus semper et in omnibus auctorem suum predicet Patrem, a quo, ut paulo ante dixi, et uitam se consecutum hoc modo professus est, dicens, Sicut Pater habet uitam in semetipso, sic dedit et Filio uitam habere in semetipso . Intuere igitur, quoniam  et immortalitatem et incorruptibilitatem et inaccessibilitatem utique a Patre cum uita accepit. Pater autem habet in se uitam, non ab aliquo accipiens: et ideo uere beatus et solus potens. Quis semetipsum exinaniuit ? Pater aut Filius? Quis cui per obedientiam festinauit placere, quam qui dicebat: Ego que placita sunt ei facio semper ? Quis est iste qui ad monumentum Lazari ueniens dicebat: Pater, gratias ago tibi, quoniam audisti me; et ego sciebam quia semper me audis, sed propter eos qui circumstant, dixi, ut credant quia tu me misisti ? Quis utique iste est, qui cum ceci nati oculos figuraret, dicentibus discipulis, Quis peccauit, hic aut parentes eius, ut cecus nasceretur? respondit, Neque hic peccauit, neque parentes eius; sed ut manifestentur opera Dei in illo: me oportet operari opera eius qui me misit ? Iste est utique Filius carissimus Patri, qui et accipiens panes, non prius fregit, sed prius in celum respexit, et gratias egit suo genitori, et sic fregit et distribuit. Sic utique et in ipsa passione, imo magis proximus passioni, ut refert euangelista : Etenim Dominus iehsu in ea nocte qua tradebatur, accepit panem, et gratias agens fregit . Hic est Filius, ut iam non obtundam eloquentia sermonis uel copia testimoniorum proferens plurima [1 1Kb] , sed per compendium finiam, qui usque ad passeris mortem sine permissione Patris nichil fieri, hoc modo predicauit, dicens: Nonne duo passeres asse ueneunt; et unus ex illis non cadet in terram sine uoluntate Patris ? Hic sane et de sua potestate, quam accepit a Patre, dicebat: Potestatem habeo ponendi animam meam, et potestatem habeo iterum sumendi eam. Hoc enim preceptum accepi a Patre meo . Si ita referunt Euangelia, teneatur quod legimus: si quominus aliud aliquid forte, aut ut obliuiosus minus dixi, reprehendar. Nec enim talis sum, ut emendationem non accipiam. Preterea cum episcopum precipiat beatus apostolus Paulus docibilem esse ; ille est autem docibilis, qui quotidie et discit et proficit docendo meliora: non respuimus, si quid melius dictum fuerit; ad omnia sumus parati, quamuis iniuriis afficiamur. uerumtamen ut non obstrepatur ueritati, non nostram querimur iniuriam, sed Dei gloriam predicamus.

15. Certum est quod ait Apostolus, Qui cum in forma Dei esset. Quis enim negat Filium esse in forma Dei? Quod enim sit Deus, quod sit Dominus, quod sit Rex, iam puto latius exposuimus. Et quia non rapinam arbitratus est esse se equalem Deo, hoc nos beatus apostolus Paulus instruit, quod ille non rapuit, nec nos dicimus; sed quia exinaniuit semetipsum, factus obediens Patri usque ad mortem, mortem autem crucis , totis uiribus predicamus. Nos dicti sumus filii gratia, non natura hoc nati: ideo unigenitus  est Filius, quia quod est secundum diuinitatis sue naturam, hoc est natus Filius. Cui forte si ipse fratrem applicas, quia Spiritum sanctum parem atque equalem asseris Filio; eque et de substantia Patris eum esse profiteris: si ita est, ergo iam non est unigenitus Filius, cum et aliter sit ex eadem substantia. Nos in Patrem Deum innatum, naturam non accepimus [1 1Kb] : credimus quod ait Christus, Spiritus est Deus . Filius natus est, ut diximus: nos et uerum Filium profitemur, et similem Patri non denegamus: preterea de diuinis Scripturis instructi. Nam quia diuersas accusamur dicere naturas, hoc scito, quod nos dicimus, quod Pater spiritus spiritum genuit [2 1Kb] ante omnia secula, Deus Deum genuit: et cetera que iam superius dicta sunt. uerus innatus Pater uerum genuit Filium. Sed cum dicit Dominus in Euangelio, Ut cognoscant te solum Deum uerum, et quem misisti Iesum Christum ; sic solum uerum dicit Patrem, quomodo et solum bonum, et solum potentem, quomodo et solum sapientem. Ut puto nec ipse diabolus ausus est dicere quod Pater non perfectum genuit ante omnia Filium [3 1Kb] . Non enim proficientem genuit. Homo enim, cuius et accepisti comparationem, si poterat perfectum mox generare filium, non paruulum generaret, qui coagmentatis annis tandem aliquando compleat sui genitoris uoluntatem. Pater autem qui uere beatus est et solus potens, talem genuit Filium qualis et nunc est, qualis et permanet sine fine, non proficientem, sed perfectum: quique et perfectionem a suo genitore accepit, a quo et uitam consecutus est. Saluatoris est sententia, In ore duorum aut trium testium constabit omne uerbum . Protulisti apostolicum testimonium, Qui cum in forma Dei esset, non rapinam arbitratus est: quod tuo arbitrio interpretatus es; eque et nos, ut sensimus, respondimus. In auditorum sane erit arbitrio, quid eligant alterum de duobus: aut certe secundum sequentiam lectionis Filium obedientem Patri approbent, qui se exinaniuit, formam accipiens serui; cui et Pater donauit, ut diximus, nomen quod est super omne nomen: an tuam quisque intelligat interpretationem.

16. Ascendo ad Deum meum et ad Deum uestrum , Dominum propter formam serui dixisse, quam suscepit, asseris, ut puto, ut dicis: si ipse humilians se in corpore dum esset humano, quamuis deuicta morte triumphato diabolo post resurrectionem suam, isto utitur sermone [4 1Kb] , dicens, Ascendo ad Patrem meum et ad Patrem uestrum: ubi iam humilitas carnis necessaria non erat, ut dicis, propter Iudeos: sed integra regula fidei tradebatur. Sicuti et in alio loco post resurrectionem suam, assumptis discipulis suis in montem Oliueti, dicebat: Data est mihi omnis potestas in celo et in terra: euntes docete omnes gentes, baptizantes eos in nomine Patris,  et Filii, et Spiritus sancti, docentes eos seruare omnia quecumque mandaui uobis . Et si Filius humilitatis gratia et non ueritatis hoc dixit, cur ausus fuit Apostolus eadem repetere et dicere, Ut Deus Domini nostri Iesu Christi Pater glorie ? Aut certe, Deus et Pater Domini nostri Iesu Christi scit, qui est benedictus in secula ? Necnon, Ut unanimes in uno ore honorificetis Deum et Patrem Domini nostri Iesu Christi ? adhuc autem aggregat et dicit, Benedictus Deus et Pater Domini nostri Iesu Christi ? Cur sane et ante incarnationem Christi etiam Spiritus sanctus ad Filium dicebat. Propterea unxit te Deus, Deus tuus ? Quam unctionem, quamuis argumentari uolueris, probare non poteris in corpore factam: siquidem baptizatum legimus , unctum autem non legimus in corpore. Sed ex ipsa lectione, cum dicat, Propterea oleo letitie unxit te pre consortibus tuis, Deus, Deus tuus: utique ostenditur quoniam letitie oleum pro uocabulo olei illam letitiam designat, de qua dicebat per Salomonem, Ego eram ad quem adgaudebat quotidie; letabar autem ante faciem eius in omni tempore, cum letaretur orbe perfecto, et letaretur in filiis hominum . In eo autem quod dicit, Ego eram ad quem adgaudebat quotidie: utique legitur in libro Geneseos, quoniam ad omnia opera Filii Pater, sicut legimus, Et uidit Deus, et ecce omnia bona ualde ; laudans Filii sui opus, gaudebat et letabatur in Filio; eque et Filius perfecta uoluntate Patris letabatur in conspectu sui genitoris. Omnis Scriptura diuinitus inspirata utilis est ad docendum . Ob quam rem non transibit iota unum uel unus apex . Dominus dixit, Celum et terra transibunt, uerba autem mea non preteribunt .

17. Constat quod in principio erat Filius, et apud Patrem erat, et Deus erat: et hic erat in principio apud Deum, ut primogenitus omnis creature: et omnia per ipsum facta sunt, et sine ipso factum est nichil : quod in Spiritus sancti persona suscipi non potest. Nec enim talia inuenies referri ex diuinis Scripturis, ut eum equalem asseras Filio. Siquidem et Filius in principio erat: Pater uero ante principium et sine principio est, ut ingenitus et innatus. Erat autem in principio ut primogenitus omnis creature . Ante omnem creaturam erat, antequam quidquid esset, et apud Deum erat, et Deus erat, et hic erat in principio apud Deum.

18. Quid, si audieris Patrem dicentem, Tecum principium in die uirtutis tue, in splendoribus sanctorum, ex utero ante luciferum genui te ? Ex uentre matris, quod nec Iudei diffidunt, natum profiteris secundum carnem. Et cur ista testimonia in medium non proferantur, que illam natiuitatem demonstrant in principio, sicut et precedens nos instruit testimonium? Si propter corpus in quo exinaniuit semetipsum, qui cum diues esset, propter nos pauper factus est, ut ait Apostolus , debitorem se sentit suo genitori; multo  magis qui illum tantum ac talem genuit, ei debitam uenerationem et debitum obsequium, ut carissimus Filius necesse est ut semper offerat suo genitori. Optime prosecutus es dicens, quoniam et parentibus propter formam serui esset subiectus . Si enim parentibus subiectus inuenitur quos ipse creauit, quia omnia per ipsum sunt facta; nec enim post tempora, sed ante tempora nouimus Filium genitum a Patre: si parentibus subditus, ut diuinarum Scripturarum auctoritas luce clarius predicat; quanto magis utique illi suo genitori est subditus, qui tantum ac talem genuit, secundum quod ait apostolus Paulus, Cum omnia fuerint Filio subiecta, tunc et ipse Filius subiectus erit illi qui sibi subiecit omnia ? Hoc uis ut et a nobis dicatur, quod corpori, imo magis dispensationi, quam pro nostra salute suscepit, omnia subiecta profiteamur: reuera et corpus Patri subiectum, non Filium ipsum unigenitum Deum. Nos enim scimus et credimus quod Pater iudicat neminem, sed omne iudicium dedit Filio, ut omnes honorificent Filium, sicut honorificant et Patrem . Hoc enim profitemur, quia et in resurrectione, cum omnia fuerint Filio subiecta, cum omnes eum honorant, et uenerantur, et adorant, nec tunc sane Filius extollit se: sed etiam cum omnibus sibi subiectis subditus Patri hoc modo inuenitur, ut dicat, uenite, benedicti Patris mei, possidete regnum paratum uobis ab origine mundi .

19. Iam dictum est quod et ipse pro tuo arbitrio secundum sensum tuum uisus es alienare. Stat tamen apostolicum dictum, quia sicut oportet, orare nescimus; sed ipse Spiritus postulat pro nobis gemitibus inenarrabilibus. Et quia argumento uisus es obstrepere dicens, Ergo tam miserabilis est Spiritus sanctus, ut gemat? Nos enim non miserabilem Spiritum sanctum dicimus, siquidem ex ipsa lectione gloria Spiritus sancti ostenditur, quia non pro se gemit: sed audi lectionem [1 1Kb] , quia pro sanctis . Siquidem nec Filius pro se, sed pro nobis utique postulat et interpellat, sicut iam protuli in precedenti. Qui in modico fidelis est, et in maius fidelis inuenitur .

20. Nec enim aliter asseri potest quod Pater et Filius unum sint, nisi hoc sane modo quo tu ipse et nos probare possumus his ipsis exemplis quibus usus es. Nam si, ut dicis, et Apostolus confirmat, Qui adiungit se Domino, unus spiritus est ; est utique unus spiritus in consensu implens uoluntatem Dei, secundum Saluatoris magisterium: qui etiam hoc modo nos orare docuit, ut inter cetera precum nostrarum et hoc dicamus, Fiat uoluntas tua sicut in celo et in terra . Terra utique nos sumus. Sicut ergo in celestibus Dei fit uoluntas, ut et in nobis hoc modo compleatur qui hoc oramus, et hoc factis adimpleamus; ut unus spiritus efficiamur cum Deo, quando hoc uolumus quod Deus uult. Nam et ipse  Filius passioni proximus, hoc ad suum genitorem utique clamabat dicens: Abba, Pater, transeat a me calix iste; uerumtamen non sicut ego uolo, sed sicut tu uis . Dicendo autem, Non sicut ego uolo, sed sicut tu uis; ostendit uere suam uoluntatem subiectam suo genitori, propter cuius uoluntatem faciendam de celo descendit, ut ait: Descendi de celo, non ut faciam uoluntatem meam, sed uoluntatem eius qui misit me . Consonans ergo et conueniens est Filii uoluntas ad uoluntatem Patris. In quantum maior est Filius ut Deus ab omni creatura, in tantum magis consonans uoluntati Patris inuenitur, et magis adheret suo genitori. Dico enim, adheret suo genitori ut carissimus filius, in amore, et dilectione, et unanimitate, et consensu, et conuenientia. Omnia que proferuntur a sanctis Scripturis, plena ueneratione suscipere debemus. Nec enim in nostrum magisterium deuenit diuina Scriptura, ut a nobis emendationem accipiat. Atque utinam et digni inueniamur Scripturarum discipuli approbari!

21. Suscipio que protulisti, Nescitis quia templum Dei estis, et Spiritus Dei habitat in uobis ? Nec enim Deus inhabitat in homine, quem non ante Spiritus sanctus sanctificauerit atque purgauerit. Denique et ad Mariam illam beatam uirginem dicebatur, Spiritus sanctus superueniet in te: utique ad sanctificandum et ad purgandum. Deinde sequitur, Et uirtus Altissimi obumbrabit tibi . Altissimi autem uirtus quod Christus sit, iam et ipse protulisti. ueritas non ex argumento colligitur, sed certis testimoniis comprobatur. Ob quam causam testimonia proferre debetis, quia Spiritus sanctus Deus est, quia Dominus est, quia Rex est, quia Creator est, quia factor est, quia consedet Patri et Filio, quia adoratur, si non a celestibus, uel certe a terrestribus, ut dicam, forte enim ostensurus es, quia uel ab infernis adoratur. Hec enim dicimus, non derogantes Spiritui sancto. Est enim Spiritus sanctus, ut iam superius prosecuti sumus, sine quo nemo potest dicere, Dominum Iesum . Iste est Spiritus sanctus in quo clamamus, Abba, Pater . Iste est Spiritus sanctus tantus ac talis, in quem etiam et Angeli prospicere concupiscunt . Talis est, tam potens, ut ubique in omni creatura, siue in oriente, siue in occidente, quam etiam in septentrione et meridiano, quisquis eum adorat, non possit dicere, Dominum Iesum, nisi in Spiritu sancto. Talis est huius natura, qui ubique presens sit omnibus inuocantibus Deum in ueritate . Tantus ac talis est, ut ubi quisque fuerit baptizatus, in eodem momento, etsi in oriente baptizetur, etsi in occidente, et ubi et ubi, adsit Spiritus sanctus. Intuere quanta est potentia Spiritus sancti. Si enim quis derogat Spiritui sancto, derogat utique unigenito Deo, per quem omnia facta sunt, et sine quo factum est nichil : sicut et qui non honorificat Filium, non honorificat Patrem qui eum misit .

22. Dicis quod non dixerit Saluator noster Christus, Ut ipsi et nos unum; sed, Ut ipsi sint unum in natura  sua et substantia sua, concordi equalitate [1 1Kb] quodam modo uniti atque conflati: et Pater et Filius et Spiritus sanctus, unum propter indiuiduam eamdemque naturam. Recito lectionem, quam legentes possunt probare quid Christus dixerit. Sic enim ait in Euangelio, Patrem suum orans pro discipulis: Pater, fac illos unum, sicut et nos unum sumus: sicut ego in te et tu in me, ut et illi in nobis unum sint; ut cognoscat hic mundus quoniam tu me misisti, et dilexisti illos sicut me dilexisti . Quod lego, credo: dilectionis fecit mentionem, et non substantie. Certum est autem ipsum Saluatorem dixisse, Qui audit mandata mea, et custodit ea, ille est qui diligit me. Qui autem diligit me, diligetur a Patre meo, et ego diligam illum; et ueniemus, et mansionem apud eum faciemus . Si enim tanta illa sublimitas atque maiestas Patris, necnon etiam Filii, intra unam ediculam mentis nostre recipitur; quanto magis utique Filius certum est et sine dubio quod erit in Patre? Ita tamen ut Filius, ut alius a Patre: qui quidem, ut ipse exposuisti [2 1Kb] , unum sunt, Pater et Filius; non tamen unus: unum ad concordiam pertinet, unus ad numerum singularitatis. Nam et Pauli beati testimonium protulisti, quod libenti animo suscepimus: siquidem firmum genus est ueritatis, quod ab ipsis etiam contradicentibus promitur. Recitasti enim Paulum dixisse, Ego plantaui, Apollo rigauit; sed Deus incrementum dedit. Itaque neque qui plantat est aliquid, neque qui rigat; sed qui incrementum dat Deus. Qui plantat autem et qui rigat unum sunt; unusquisque autem suam mercedem accipiet secundum suum laborem . Aduerte igitur, quia licet unum sint concordia, attamen unusquisque suam mercedem accipiet secundum suum laborem. Intuere ergo et illud quod Dominus ait, Ego et Pater unum sumus : quod certa fide a nobis creditur et suscipitur. Qui dicit, Ego; Filius est: qui dicit, et Pater; alterum Patrem ostendit. Unum ait; non, unus. Sepius dictum est quia unum ad concordiam pertinet. Quomodo non unum Pater et Filius, cum quando clamat Filius, Ego que placita sunt Patri facio semper ? Tunc demum non esset unum cum Patre, si contraria Patri faceret aliquando. Sic autem et Apostoli unum sunt cum Patre et Filio, in eo quod in omnibus ad uoluntatem Dei Patris respicientes, ad imitationem Filii subditi uni Deo Patri et ipsi inueniuntur  . Et non tantum pro Apostolis legimus Saluatorem orasse, ut unum sint, sed etiam pro credituris per uerbum illorum, dicens: Non solum pro his rogo; sed et pro credituris per uerbum illorum in me: ut omnes unum sint, sicut tu Pater in me, et ego in te, ut et illi in nobis unum sint; ut cognoscat hic mundus quia tu me misisti, et dilexisti illos sicut me dilexisti. Dilectionis fecit, ut diximus, mentionem, et non diuinitatis. Quis autem ignorat quod Paulus, Paulus est; et Apollo, Apollo  est: cum quando dicat ipse Paulus, Plus omnibus illis laboraui; non ego autem, sed gratia Dei mecum ? Nam qui plus laborat, plus consequitur. uerumtamen unum sunt, in consensu, in conuenientia, in dilectione; quando id faciunt quod Deus uult.

23. Dicis quod unus est Deus. Astrue, si Pater et Filius et Spiritus sanctus unus est Deus, an solus Pater unus Deus dicendus est, cuius Filius Christus noster est Deus. Iudaico more hortaris nos profiteri unum Deum? An de subiectione Filii potius, secundum quod habet fides christiana, ostenditur unus esse Deus, cuius filius noster est Deus, ut diximus? Nam quia Pater et Filius non est unus, uel Paulo crede dicenti, quod per singulas fere Epistolas pronuntiat, dicens: Gratia uobis et pax a Deo Patre nostro et Domino Iesu Christo . Adhuc autem: Unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos in ipso [1 1Kb] . Iste est qui a nobis Christianis unus Deus predicatur, quem Filius unum pronuntiat bonum, dicens: Nemo bonus, nisi unus Deus . Non quod Christus non sit bonus: ipse enim ait, Ego sum pastor bonus . Non quod Spiritus sanctus non sit bonus: audi prophetam clamantem, Spiritus tuus bonus deducet me in uiam rectam . Audi autem adhuc Saluatoris testimonium dicentis, Bonus homo de thesauro cordis sui profert bona . Necnon etiam et omnis creatura Dei bona ualde. Si creatura bona, si homo bonus, si Spiritus sanctus bonus, si Christus bonus, quemadmodum unus bonus requirendum est. Quia utique sic ait Saluator, Nemo bonus, nisi unus Deus: eo quod ipse est fons bonitatis, qui quod est bonus, a nemine accepit. Nam et Christus quod est bonus, a suo genitore est ut sit bonus; et omnis creatura Dei bona, per Christum accepit ut esset bona. Sed siue Filius, siue qui per illum sunt facti, de illo uno fonte bonitatis unusquisque secundum mensuram fidei sue assumpserunt ut essent boni. Pater autem unus, quod est bonus, a nemine accepit. Et ideo ait Christus, Nemo est bonus, nisi unus. Sic ergo unus est Deus, quia unus est incomparabilis, quia unus est immensus, ut iam sumus prosecuti.

24. Non denegamus quod Filius diligat Patrem, cum quando et scriptum legimus: Ut sciat hic mundus quia diligo Patrem, et sicut mandatum mihi dedit Pater, sic facio . Constat Filium et diligi et diligere, et mandatum Patris, ut ipse asserit, implere. Et ideo unum sunt, secundum quod ait, Ego et Pater unum sumus . Nam in eo quod dicit, Qui me uidit, uidit et Patrem ; certa fide credendum est quia qui uidet Filium, per Filium uidet et intelligit Patrem.

25. Propter formam serui, maiorem Patrem professus  es: quod mihi nimium stultum esse uidetur. Scimus enim, quod et ipse protulisti, in forma serui etiam eum Angelis minorem factum. Nec enim satis in gloriam Dei profusus es [1 1Kb] , qui ad formam serui maiorem Patrem profiteris. Ad formam serui et Angeli maiores sunt. Nec enim ad hoc uenit Christus, ut nos instrueret quod ad formam serui maior est Pater: sed ideo ueritas ad nos uenit, ut utique doceret nos, atque instrueret, quod Pater Filio maior est, et hoc Filio qui magnus est Deus. Nos enim sic glorificamus Patrem, ut magno Deo maiorem illum profiteamur, ut alto sublimiorem annuntiemus. An uero iste est debitus honor Dei, ut forma seruili maior sit Pater, tu uideris.

26. Dicis quod se diuinitas patribus ostendit: et paulo ante prosecutus es, quod utique diuinitas sit inuisibilis. Ostendit se sane, non Pater, qui inuisibilis est: ne si dicamus Patrem uisum fuisse, Apostolum reddamus mendacem, qui ait, Quem uidit hominum nemo, neque uidere potest . Et non solum inuenimur Nouo resistere Testamento, uerum etiam et ueteri pari modo contrarii inuenimur. Denique sic ait Moyses: Non potest quisque Deum uidere et uiuere . Ipse sane Moyses descripsit in libro Geneseos, quod ab illo primo homine Adam usque ad ipsam incarnationem semper Filius uisus est. Nam si testimonia queris, utique habes positum Patrem ad Filium dicentem: Faciamus hominem ad imaginem et similitudinem nostram. Sequitur: Et fecit Deus hominem . Quis utique Deus, nisi Filius? Hoc utique et tu in tuis tractatibus exposuisti. Iste ergo Filius qui est propheta sui genitoris, qui et dicebat, Non est bonum solum esse hominem; faciamus ei adiutorium secundum se : iste Filius Ade est uisus, secundum quod legimus Adam dicentem, uocem tuam audiui ambulantis in paradiso, et abscondi me, quia nudus eram. Habes utique quod Deus dixit ei, Et quis tibi indicauit quia nudus eras, nisi de ligno de quo preceperam tibi ne manducares, ex eo manducasti ? Hic Deus et Abrahe uisus est : et quia Filius uisus est Abrahe, si uis credere, utique ipse unigenitus Deus in sancto affirmauit Euangelio, dicens sic: Abraham pater uester exsultauit ut uideret diem meum, et uidit, et gauisus est . Hic etiam Filius a Iacob uisus est, qui in figura qua erat uenturus, id est, hominis, ante premeditatus colluctasse cum Iacob inuenitur. Unde et Iacob dicebat: uidi Dominum facie ad faciem, et salua facta est anima mea. Et loci ipsius uocabulum nuncupatum est, uisio Dei. Hoc ipsum affirmans utique Deus, qui in premeditatione colluctabatur cum Iacob, quod in passione Christi impletum uidemus. Ait enim ad ipsum Iacob, Iam non uocabitur nomen tuum Iacob, sed Isrel erit nomen tuum , hoc est, Homo uidens Deum. Hunc et in Nouo Testamento uisum probamus. De hoc Apostoli dicebant: Et uidimus gloriam eius, gloriam quasi unigeniti a Patre . Ceterum si, ut ipse conaris,  Pater uisus esse asseratur, mendaces sunt apud uos [1 1Kb] omnes Scripture. Nam denique inuisibilem Patrem Paulus predicat , et Dominus in Euangelio affirmat . Sepius nos accusas, quod audenter atque presumenter ea que non sunt dicenda a nobis dicantur, quod quidem in arbitrio erit legentium probare. Nec enim sic loquimur, ut alicuius laudem consequamur [2 1Kb] ; sed studio colligende fraternitatis, que nobiscum est [3 1Kb] : aut ob quam forte et ipse prouocare nos dignatus es, ut responsum demus, ut in nobis illi denotati sic tue consentiant, ut dixerim, professioni, necesse fuit me propter timorem Dei dare tibi responsum. Siquidem non tantum uerbis me nudare conatus es a discipulatu eorum; uerum etiam et tractatum tuum dedisti, ad quod necesse est me respondere ea que de inuisibilitate omnipotentis Dei prosecutus sum. Etiam et ipse, licet alio proposito [4 1Kb] , attamen tuis uerbis affirmasti, quod Spiritus sanctus in specie columbe sit uisus, necnon in specie ignis : Filius sane, in forma hominis: Pater autem, neque in specie columbe, nec in forma hominis; nec aliquando uertit se in formas, sed nec aliquando uertetur: de quo scriptum est, Ego sum qui sum, et non sum mutatus . Filius sane in forma Dei constitutus iam, ut ipse protulisti, formam serui accepit, quod non Pater: Spiritus eque sanctus suscepit speciem columbe, quam non suscepit Pater. Scito ergo, quia unus est inuisibilis, unus etiam incapabilis atque immensus. Oro et opto discipulus esse diuinarum Scripturarum: nam et superius credo retinere Religionem tuam, quod sic dedi responsum, quia si protuleris quod Pater et Filius et Spiritus sanctus unam habeant uirtutem, unam substantiam, unam deitatem, unam maiestatem, unam gloriam; si affirmaueris de diuinis Scripturis, si alicubi scriptam lectionem protuleris, nos diuinarum Scripturarum optamus inueniri discipuli.

Maximinus episcopus subscripsi [5 1Kb] .

Et post collationem presentium Augustinus ista dictauit: Auxilio principum munitum me loqui dixisti, non secundum timorem Dei: sed hominibus, quibus donat Deus intellectum, satis apparet quis loquatur secundum timorem Dei; utrum qui obedienter audit Dominum dicentem, Audi, Isrel; Dominus Deus tuus, Dominus unus est ; quod nos et obtemperanter audimus, et fideliter predicamus: an ille qui hoc sic audire non uult, ut duos dominos duos deos esse contendat; atque ita introducendo duos deos et duos dominos, ostendat se non timere unum Dominum Deum dicentem, Audi, Isrel; Dominus Deus tuus, Dominus unus est. Scis autem sermonem tuum prolixissimum occupasse nobis tempora quibus respondere possemus, et tantum diei remansisse, quantum omnino non sufficeret, ut ea que dixisti,  saltem nobis relegerentur. Noueris tamen omnia que protulisti, ut probares Deum esse Filium Dei, et magnum Deum, et natum esse ex Patre, et alium esse ipsum et alium esse Patrem, quoniam non est Pater ipse qui Filius, ad ingentes moras pertinuisse, quibus necessarium tempus absumeres: quasi nobis abs te probandum esset, quod et nos esse uerum fatemur. Non enim dicimus ipsum esse Patrem qui est Filius, aut ipsum esse Patrem uel Filium qui est in ipsa Trinitate Spiritus sanctus. Prorsus alius est ille, alius ille, et alius ille: sed simul omnes unus est Dominus Deus. Si enim dixerimus duos esse dominos deos; unum magnum, alterum maiorem; unum bonum, alterum meliorem; unum sapientem, alterum sapientiorem; unum clementem, alterum clementiorem; unum potentem, alterum potentiorem; unum inuisibilem, alterum inuisibiliorem; unum uerum, alterum ueriorem; et si quid aliud isto modo te sentire monstrasti, ut duos dominos deos nos habere suaderes: si hoc ergo dixerimus, arguet nos ipse Deus, dicens, quod iam commemoraui, Audi, Isrel; Dominus Deus tuus, Dominus unus est. Tanquam dicat nobis: Filii hominum, usquequo graues corde? utquid diligitis uanitatem, et queritis mendacium ? Utquid uobis facitis duos dominos deos? quare me clamantem, Audi, Isrel, non uultis audire, Dominus Deus tuus, Dominus unus est; sed contra me clamatis, Domini dii nostri domini duo sunt? Numquid hoc faceretis, si Isrel esse uelletis? Cum hoc ergo nomen interpretetur, Homo uidens Deum; rogo te, da ueniam, si tu non uis, ego uolo esse Isrel. uolo quippe in eorum consortio computari, quibus donatur uidere Deum. Et gratias illi agimus, quia facit nos uidere nunc per speculum in enigmate, tunc autem facie ad faciem, sicut Apostolus dicit . uidemus itaque donante ipso, etsi adhuc per speculum in enigmate, tamen uidemus, quomodo inter se non sint duo ista contraria, ut et alius Pater sit, alius Filius, alius Spiritus sanctus, et tamen hi tres simul unus sit Dominus Deus. Egi, sicut potui, ut hoc etiam tu uideres: sed resistere maluisti, quia Isrel esse noluisti.  Sed si hoc uidere adhuc forsitan non potes, crede et uidebis. Intelligendo enim uidentur ista non oculis carnis intuendo. Et scis utique dixisse prophetam, Nisi credideritis, non intelligetis . Cum ergo audis, Dominus Deus tuus, Dominus unus est; noli duos dominos deos facere, Patrem et Filium. Et cum audis, Nescitis quia corpora uestra templum in uobis est Spiritus sancti quem habetis a Deo; et eodem loco [1 1Kb] : Nescitis quia corpora uestra membra sunt Christi : cum ergo hec audis, noli negare Deum esse Spiritum sanctum, ne templum creature facias membra Creatoris. Prius crede istos tres, et in suis singulis personis tres esse, et tamen simul non tres dominos deos, sed unum Dominum Deum esse: et dabit credenti et oranti ipse Dominus intellectum, ut id quod credis, etiam uidere, id est, intelligere merearis. Nam considera diligenter omnia, que prolixa disputatione dixisti, et uidebis ex hoc errore descendere, quo facitis duos dominos deos, contra clarissimam uocem Domini Dei dicentis, Dominus Deus tuus, Dominus unus est: et negatis Deum Spiritum sanctum, cuius sanctum negare non potestis templum. Hec interim post Collationem nostram, qua presentes alternatim locuti sumus, te admonuisse suffecerit: si autem Dominus uoluerit, quoniam longum est, et tu remeare festinas, prosecutiones nostras ante oculos eorum qui legere uoluerint, quanta potero perspicuitate constituam, et te ueris quidem testimoniis diuinis, falsa tamen uestra dogmata probare uoluisse, uelis nolis, ostendam.

Et alia manu: Augustinus episcopus subscripsi.

Item alia manu, Maximinus: Cum explicueris hunc libellum, et ad me transmiseris, si non ad omnia responsum dedero, tunc ero culpabilis.

Explicuere Gesta. Contuli [2 1Kb] .





S. AURELII AUGUSTINI HIPPONENSIS EPISCOPI CONTRA MAXIMINUM HAERETICUM Arianorum Episcopum LIBRI DUO  . 



LIBER PRIMUS  . Ostendit Augustinus, ea que in Collatione ipse dixit, Maximinum non potuisse refellere.

Disputationi Maximini Arianorum episcopi, cuius prolixitate spatium diei, quo presentes conferebamus, absumpsit, responsionem debitam reddens, ad ipsum loqui utique debeo: siue adhuc existimet contradicendum esse cum legerit, siue Domino in eius corde mirabiliter operante manifestate [1 1Kb] consentiat ueritati. Quid tibi uisum est, homo ariane, tam multa dicere, et pro causa que inter nos agitur nichil dicere, quasi hoc sit respondere posse, quod est tacere non posse? Prius itaque ostendam refellere te non potuisse que dixi: deinde, quantum necessarium uidebitur, ego refellam que ipse dixisti.



CAPUT PRIMUM.

De duobus diis. De duobus diis que ipse dixisti, ego certe respondens uerbis tuis, ubi aisti a uobis unum Deum coli: Consequens est, inquam, ut aut non colatis Christum, aut non unum Deum colatis, sed duos. Ad hoc tu respondere conatus, multum quidem locutus es, asserens quod et Christum Deum colatis: sed duos deos a uobis coli quamuis non negaueris, tamen non ausus es confiteri. Sensisti enim, duos esse deos colendos, christianas aures ferre non posse. O quam de proximo te corrigeres, si timeres credere quod dicere timuisti! Cum enim clamet [2 1Kb] Apostolus, Corde creditur ad iustitiam, ore confessio fit ad salutem ; si ad iustitiam putas pertinere quod credis, cur hoc ad salutem etiam ore non confiteris? Si autem duos deos colendos ad salutem non pertinet confiteri, sine dubio nec ad iustitiam pertinet credere. Qui ergo non uis tali confessione reum teneri os tuum, quare non mundas a tali credulitate cor tuum? Tene cum Catholica fidem rectam, non te pudeat emendare peruersam. Tene cum Catholica, Patrem quidem non esse qui Filius est, et Filium non esse qui Pater est; et Deum esse Patrem, Deum esse Filium: uerumtamen ambos simul non duos deos esse, sed unum. Isto modo solo fiet ut et Patrem colas et Filium, nec tamen duos deos esse colendos dicas, sed unum, ne reatu impietatis  tua conscientia compungatur, quando sonuerint in auribus tuis dicta diuina, quia Nullus Deus, nisi unus ; et, Audi Isrel; Dominus Deus tuus, Dominus unus est: et quando audis, Dominum Deum tuum adorabis et illi soli seruies ; securus possis, non soli Patri, sed etiam Filio ea que uni Deo debetur seruitute seruire. Memento ergo te non respondisse ad illud quod obieceram, non a uobis coli unum Deum, sed duos.



CAPUT II.

De humanis contagiis. Secundo loco egi tecum de uerbis tuis, ubi dixeras, Deum Patrem ad humana non descendisse contagia; quasi Christus illa in carne perpessus sit: et admonui, quomodo contagium intelligi soleat, non utique nisi in aliquo uitio, a quibus omnibus immunem nouimus Christum. Nec ad hoc quidquam respondere potuisti. Testimonia quippe diuina, que abs te commemorata sunt, nichil te adiuuare potuerunt: non enim eis probare potuisti humano Christum attaminatum esse contagio. Quod enim Apostolum dixisse commemoras, Quoniam Christus cum peccator non esset, peccatum pro nobis fecit: lege diligentius, et ne forte mendosum incurreris codicem, aut latinus interpres errauerit, grecum inspice; et inuenies non Christum pro nobis fecisse peccatum, sed a Patre Deo ipsum Christum factum esse peccatum, id est, sacrificium pro peccato. Ait enim Apostolus: Obsecramus pro Christo, reconciliamini Deo [1 1Kb] : eum qui non nouerat peccatum, pro nobis peccatum fecit . Non ergo fecit ipse peccatum, sed eum Deus pro nobis peccatum fecit, hoc est, ut dixi, sacrificium pro peccato. Si enim recolas uel relegas, inuenies in libris ueteris Testamenti peccata appellari sacrificia pro peccatis. Similitudo etiam carnis peccati, in qua uenit ad nos, dicta est et ipsa peccatum: Misit, inquit, Deus Filium suum in similitudine carnis peccati, et de peccato damnauit peccatum in carne : hoc est, de similitudine carnis peccati, que ipsius erat, damnauit  peccatum in carne peccati, que nostra est. Propter hoc etiam de illo dicitur: Quod enim mortuus est peccato, mortuus est semel; quod autem uiuit, uiuit Deo . Peccato enim mortuus est semel, quia similitudini [1 1Kb] carnis peccati mortuus est, quando moriendo exutus est carne: ut per hoc mysterium significaret, eos qui in morte ipsius baptizantur, mori peccato, ut uiuant Deo. Sic etiam per crucem factus est pro nobis maledictum . Pendens quippe in ligno, mortem que de maledicto Dei uenerat, suspendit in ligno, atque ita uetus homo noster simul confixus est cruci : ut non mendaciter dictum intelligatur in Lege, Maledictus omnis qui pendet in ligno . Quid est, maledictus, nisi, Terra es, et in terram ibis ? Et quid est, omnis; nisi quia et ipse Christus, qui cum esset uita, mortuus est tamen uera morte, non ficta? Si intelligas ista mysteria, simul intelliges non esse contagia. Sed quid ad nos, si more tuo loquens, contactum forte mortalium uoluisti appellare contagium; cum tamen nobiscum sentias, Dominum Iesum, nec in spiritu, nec in carne ullum habuisse peccatum?



CAPUT III.

De inuisibili Deo. Tertio loco de inuisibili Deo cum agerem, admonui ut crederes inuisibilem, non solum Patrem, sed etiam Filium secundum diuinitatem, non secundum carnem, in qua eum uisibilem mortalibus apparuisse quis negat? unde et alio loco postea disputaui. Tu autem cedens manifestissime ueritati, consensisti esse inuisibilem Filium: ac per hoc destruxisti quod dixeras, unum inuisibilem Patrem. Sed rursus tua consensione conturbatus, quia inuisibilem etiam Filium esse consenseras, ausus es dicere, minora uideri a maioribus, maiora uero a minoribus non posse uideri; dicens Angelos uideri ab Archangelis, animas ab Angelis, Angelos uero ab animabus non uideri: unde etiam Christum secundum diuinitatis sue substantiam, non solum ab hominibus, sed nec a uirtutibus celestibus uideri asserens, ideo Patrem solum inuisibilem esse dixisti, quia superiorem non habet a quo circuminspiciatur. Dic nobis, rogo te, quando tibi indicauerunt Archangeli, quod ipsi uideant Angelos, non autem uideantur ab Angelis? Quibus narrantibus Angelis cognouisti, quod ipsi uideant animas, anime illos non uideant? A quo hec audisti? unde didicisti? ubi legisti? Nonne melius diuinis Libris animum intenderes, ubi legimus et ab hominibus Angelos uisos, quando uoluerunt, et quomodo uoluerunt uideri, iubente uel sinente omnium Creatore? uerumtamen qui dixeras, ideo solum dicendum inuisibilem Patrem, quia non habet superiorem a quo circuminspiciatur; confessus es postea, Filio esse uisibilem, contra te ipsum proferens euangelicum testimonium, ubi dicit ipse Filius, Non quia Patrem uidit quisquam, sed qui est a Deo, hic uidit Patrem . Ubi te quidem ueritas apertissime uicit: sed tu nolens ab errore liberari, noluisti  salubriter uinci. Cum enim contra te commemorasses euangelicum testimonium, quo claruit a Filio uideri Patrem, dicente ipso Filio, Sed qui est a Deo, hic uidit Patrem; mox addidisti de tuo, Sed uidit incapabilem. Interim quod dixeras perdidisti, solum esse inuisibilem Patrem, quia non habet superiorem: quandoquidem ueritate uictus, eum uideri ab inferiore confessus es. uos enim dicitis inferiorem Filium a quo tamen Patrem uideri, teste Filio cogente [1 1Kb] , dixisti. De incapabili postea uidebimus, ut etiam te illic ueritas uincat. Non enim de capabili et incapabili, sed de uisibili et inuisibili inter nos questio uersabatur: in qua questione si tibi ipsi tu ipse uisibilis es, uictum te esse uides.



CAPUT Iu.

De immortali Deo. Quarto loco egi tecum de immortali Deo etiam Filio. Quoniam tu illud quod ait Apostolus, Qui solus habet immortalitatem ; sic intelligi uoluisti, tanquam de solo Patre sit dictum: cum ille hoc non de Patre dixerit, sed de Deo, quod est Pater et Filius et Spiritus sanctus. Ostendi ergo et Filium habere immortalitatem secundum substantiam diuinitatis sue. Nam secundum carnem quis negat eum fuisse mortalem? Tu autem cum mihi respondere ad hunc locum uelles, perspicua ueritate conclusus, etiam Deum Filium immortalitatem habere confessus es. uictus es igitur in eo quod dicebas de Patre tantum dixisse Apostolum, quod solus habeat immortalitatem. Neque enim propterea uinculis ueritatis elaberis, quoniam dicis, Habet quidem Filius immortalitatem, sed accipiens a Patre. Non queritur unde habeat, sed utrum habeat. Tu enim de Patre solo uis intelligi quod scriptum est, Solus habet immortalitatem. Prorsus a nullo acceptam Pater habet immortalitatem, et a Patre acceptam Filius habet immortalitatem: tamen et Pater et Filius habet immortalitatem. Alioquin si eam non habet Filius; Pater eam non dedit Filio, aut acceptam perdidit Filius. Dedit autem Pater Filio, nec perdidit Filius: nec Pater dando perdidit quod generando dedit. Habet ergo immortalitatem et Pater et Filius, non Pater solus. Cogeris itaque confiteri non de solo Patre dictum esse, Qui solus habet immortalitatem: quia iam coactus es confiteri quod et Filius habeat immortalitatem. Habet autem hanc solus, sed Deus: quod non solus est Pater; quia hoc est et Filius, et uterque adiuncto Spiritu sancto unus est Deus. Sed quare solus Deus dictus sit habere immortalitatem, cum et anima pro suo modo sit immortalis, et alia spiritualis celestisque creatura, postea uidebimus: nunc autem sufficit nobis, quod ad ea que dixi, nichil respondere potuisti, et non solum Patrem; sed quamuis ab ipso, habere tamen, immortalitatem etiam Filium coactus es confiteri.



CAPUT u.

Unde maior sit Pater. Quinto loco ostendi, unde maior sit Pater Filio: quia non Deo maior est, unde illi ceternus est Filius; sed homine maior est, quod ex tempore factus est Filius. Ibi commemoraui apostolicum testimonium: Quia cum in  forma Dei esset, non rapinam arbitratus est esse equalis Deo. Natura quippe illi fuerat Dei equalitas, non rapina. Ad quod tu respondens dixisti: Quis enim negat Filium esse in forma Dei? Quod enim sit Deus, quod sit Dominus, quod sit Rex, iam puto latius exposuimus. Et »quia non rapinam arbitratus est esse equalis Deo,« hoc nos beatus apostolus Paulus instruit, quod ille non rapuit, nec nos dicimus. Hec uerba tua non solum nichil habent aduersus nos; sed magis apparent esse pro nobis. Si enim confiteris Dei formam, cur non aperte Dei Filium Deo confiteris equalem? Presertim, quia de uerbis Apostoli, ubi ait, Non rapinam arbitratus est esse equalis Deo; non potuisti pro tuis partibus inuenire quod diceres. Et quia hoc dixisse Apostolum non potuisti negare, ideo dixisti, quod ille non rapuit, nec nos dicimus: tanquam hoc sit non rapuit, quod est non habuit, id est, equalitatem Dei: atque ita dictum sit, Non rapinam arbitratus est esse equalis Deo; ac si diceretur, Non arbitratus est esse rapiendam equalitatem Dei, eo quod ab illo fuerit aliena. Raptor enim rei aliene usurpator est: tanquam hoc Filius, cum posset, rapere noluisset. Quod uides quanta insipientia sentiatur. Ergo intellige Apostolum ideo dixisse, Non rapinam arbitratus est esse equalis Deo; quia non alienum arbitratus est esse quod natus est: sed tamen quamuis equalitatem Dei non fuerit arbitratus alienam, sed suam, semetipsum exinaniuit, non querens que sua sunt, sed que nostra sunt. Quod ut noueris ita esse, attende unde ad hoc Apostolus uenerit. Cum enim Christianis humilitatem preciperet caritatis: Alter alterum, inquit, existimantes superiorem sibi, non que sua sunt unusquisque intendentes, sed et que aliorum [1 1Kb] . Deinde ut exemplo Christi hortaretur non sua querere uel intendere, sed et que aliorum sunt: Singuli quique, inquit, hoc sentite in uobis quod et in Christo Iesu: qui cum in forma Dei esset, que illi erat sua, non rapinam arbitratus est, hoc est, non alienum arbitratus est, esse equalis Deo; sed tamen querens nostra, non sua, semetipsum exinaniuit, non formam Dei amittens, sed formam serui accipiens. Non enim est mutabilis illa natura ut se exinaniret perdendo quod erat, sed accipiendo quod non erat: nec consumendo que sua sunt, sed assumendo que nostra sunt; ac deinde in forma serui obediendo sicut homo usque ad mortem crucis. Propter quod et Deus eum exaltauit, et donauit ei nomen quod est super omne nomen : et cetera. Homini ergo donauit ista, non Deo. Neque enim cum in forma Dei esset non excelsus erat, aut non ei genua flectebant celestia, terrena et inferna. Sed cum dicitur, Propter quod eum exaltauit; satis apparet propter quid exaltauerit, id est, propter obedientiam usque ad mortem crucis. In qua ergo forma crucifixus est, ipsa exaltata est, ipsi donatum est nomen quod est super omne nomen; ut cum ipsa forma serui nominetur Filius unigenitus Dei [2 1Kb] . Non itaque facias imparem Deo formam  Dei: quod nec in ipsis hominibus dici potest. Nam cum dictum fuerit, Iste homo in forma est illius hominis, nemo intelligit nisi equales [1 1Kb] . An forte non uis sic accipere quod dictum est, Cum in forma Dei esset, ut in forma Dei Patris intelligas Filium, ubi nichil aliud quam equalitas apparet amborum; sed, in forma Dei, putas intelligendum in forma sua, quia et ipse utique Deus est? Non multum curo si etiam sic intelligas. Ubi enim plenitudinem forme etatis incrementa non faciunt, sed Deo gignente perfectus natus est Filius; procul dubio si forma Filii forme Patris non est equalis, non uerus est Filius. Scriptum est autem: Ut simus in uero Filio eius Iesu Christo . Forma igitur ueri Filii, forme Dei Patris esse non potest inequalis. Proinde nec huic loco prosecutionis mee, ubi de uerbis Apostoli equalem Patri Filium comprobaui, respondere aliquid pro uestra intentione potuisti.



CAPUT uI.

De ueris filiis animalium. Sexto loco ut eiusdem nature cuius et Pater est, ostenderem Filium, etiam mortalium fetus animalium immanitati uestri erroris obieci, increpans cor uestrum, qui eiusdem nature cuius est Pater, negatis esse Deum Filium, quamuis uerum esse Filium non negetis; cum Deus ipse dederit animalibus hoc generare quod ipsa sunt: ubi non solum hominis hominem, uerum etiam canis canem filium nominaui; non ad similitudinem Dei, sed ad confusionem detrahentium Filio Dei: qui cum uideant corruptibiles mortalesque naturas, habere tamen nature de suis parentibus unitatem, Filio Dei uero nolunt concedere communionem nature unius habere de Patre; cum sit inseparabilis a Patre, et incorruptibilis eternusque cum Patre. Unde etiam dixi, quod melior sit secundum uos humana conditio, ubi conceditur crescere, ut ad robur parentum uel crescendo possint filii peruenire: Filius autem Dei, sicut dicitis et docetis, minor Patre genitus sic remansit, atque ut ad Patris formam non posset peruenire, nec creuit. Hic tu, ut appareret quam magna ueritatis mole premereris, omnino ad rem non respondisti: sed tanquam deficienti flatu [2 1Kb] anhelares, reprehendendum me putasti, dicens quod tam feda comparatio, de filio scilicet hominis siue canis, in illam tantam immensitatem produci non debuit. Hoc respondere est, an potius inopiam responsionis ostendere? Quasi ego propterea terrenarum naturarum ista exempla produxerim, ut incorruptioni corruptionem, immortalitati mortalitatem, inuisibilibus uisibilia, eternis temporalia cequarem: ac non potius ut uos in magnis et summis rebus errantes, de rebus paruulis infimisque conuincerem, qui non uidetis bonum quod Creator summe bonus dedit etiam extremis uilibusque creaturis, ut cum longe aliud sint quam est ipse, hoc tamen generent quod sunt ipse. Nec attenditis quid mali dicatis, ut cum homines et canes, et cetera huiusmodi habeant filios ueros, quos illis gignentibus creat ueritas, non sit uerus Dei Filius ipsa ueritas. Aut si sancta  Scriptura cogente permittitis ut uerus Filius sit, rogamus permittite ut degener non sit. Et degener quomodo? Audiant catholici, unde erubescant heretici. Filius uiri fortis si non habeat fortitudinem, degener dicitur: tamen homo est, quod et pater est; atque in dissimili uita, non est tamen aliena substantia. uos unigenitum Dei Filium ita degenerem uultis, ut ipsam Patris ei substantiam denegetis: minorem natum, minorem remansisse iactatis; non ullam datis etatem qua possit augeri, non datis eamdem formam qua possit equari. Cuius nature tanta subtrahitis, miror uerum Filium qua fronte dicatis: nisi quia infelicissimo errore non uos putatis ad unius Patris gloriam, nisi per unici Filii contumeliam peruenire  .



CAPUT uII.

De magnitudine Filii. Septimo loco dixi: Usque adeo autem Filium agnoscimus magnum Deum, ut Patri dicamus equalem. Itaque sine causa, inquam, nobis quod ualde profitemur, testimoniis, et multiloquio probare uoluisti. Et his uerbis meis addidi disputationem, in qua rationem reddidi, quare Filius cum sit Patri equalis, dicat eum tamen Deum suum, ubi ait: Ascendo ad Patrem meum et ad Patrem uestrum, Deum meum et Deum uestrum . Quoniam tu commemoraueras hoc euangelicum testimonium, quo te probare existimasti quod Patri Filius non esset equalis. Ego itaque tibi ad ista respondens, dixi Patrem propterea etiam Deum esse unigeniti Filii, quoniam factus est homo et natus ex femina: et hoc esse quod dicit in Psalmo, ubi quod futurum fuerat prenuntiauit, De uentre matris mee Deus meus es tu ; ut ostenderet Patrem hinc esse Deum suum, quia homo factus est. Homo enim de uentre matris est natus, et secundum hominem de uirgine natus est Deus: ut non solum Pater illi esset qui eum de se ipso genuit, uerum etiam Deus eius esset quem de uentre matris hominem creauit. Ad hec tu cum respondere uoluisses, multa dixisti, et multa testimonia que te nichil adiuuant, protulisti. Quomodo tamen dictum sit, De uentre matris mee Deus meus es tu; quamuis eadem Scripture sancte uerba memorasses, nullo modo inuenire potuisti. Cur autem in eo loco posueris psalmi alterius testimonium, ubi scriptum est, Tecum principium in die uirtutis tue, in splendoribus sanctorum, ex utero ante luciferum genui te ; omnino non uideo. Non enim Filii persona est dicentis, Ex utero tuo, aut, De uentre tuo, Deus meus es tu. Illa ineffabilis generatio etiam si ex utero Patris accipitur, hoc significatum est, quia de se ipso, hoc est, de substantia sua Deus Deum genuit, sicut ex utero matris quando natus est, homo hominem genuit: ut intelligeremus in utraque generatione non diuersas eius qui est natus, et eorum de quibus est natus, esse substantias. Diuersa quidem substantia est, Deus Pater, et homo mater: non tamen diuersa substantia est, Deus Pater, et Deus Filius; sicut non est diuersa substantia, homo mater, et homo filius. Sed audi quid dicat in prophetia iste Filius: De uentre, inquit, matris mee Deus meus es tu. Noli multis  uerbis ad rem non necessariis conari operire res claras. Qui est Pater Filio ex utero suo, de uentre matris Deus eius est, non de suo. Ad hoc ergo prorsus nichil respondere potuisti.



CAPUT uIII.

De subiectione Filii Octauo loco de subiectione qua subiectus est Patri Filius, respondi tibi: quoniam dixeras, De sua subiectione unum statuit Deum. Respondi ergo etiam hoc secundum hominem recte accipi, quod Filius subditus est Patri. Neque hoc esse mirandum, cum legatur utique secundum ipsam serui formam etiam parentibus subditus : et de illo sit scriptum, Minorasti eum paulo minus ab Angelis . Ad quod tu quasi respondens dixisti me optime prosecutum, quoniam et parentibus propter formam serui esset subiectus. Deinde uolens uelut pro te esse ostendere, quod contra te esse cernebas; ac sic incautis minusque attentis hominibus, quicumque essent ista lecturi, tanquam respondentem te facere, ubi quod diceres non habebas; adiungis et dicis: Si enim parentibus subiectus inuenitur quos ipse creauit, quia omnia per ipsum facta sunt: nec enim post tempora, sed ante tempora nouimus Filium genitum a Patre: si ergo parentibus, inquis, subditus erat, ut diuinarum Scripturarum auctoritas luce clarius predicat: quanto magis utique illi suo genitori est subditus, qui tantum ac talem eum genuit; secundum quod ait Paulus, Cum omnia fuerint Filio subiecta, tunc et ipse Filius subiectus erit illi qui sibi subiecit omnia ? Hec uerba tua possent a me putari dicta esse, et omnino mea esse, nisi te audientibus cum dicerentur, et postea hec cuncta legentibus, euidenter appareret te illa dixisse. Quis enim crederet, consentire posse uos nobis, secundum formam serui, ac per hoc non secundum formam Dei Christum esse subiectum?



CAPUT IX.

Utrum adoret Patrem Spiritus sanctus. Nono loco abs te quesiuimus, ut per Scripturas diuinas ostenderes, si ualeres, utrum adoret Patrem Spiritus sanctus. Hoc enim dixeras: sed sicut ipsa tua prosecutio, cui respondi, satis indicat, non probaueras. Ad hanc ergo inquisitionem meam uide quid posteriore prosecutione responderis. Cum enim dixisses quantum uoluisti de iudicio Filii, quod et nos fidelissime credimus; et de subiectione, quam secundum formam serui Filium Patri reddere non negamus: ubi uenisti ut probares a sancto Spiritu adorari Patrem, redisti ad illos gemitus, de quibus tibi iam ante responderam, secundum morem sanctarum Scripturarum, qua locutione sit dictum, Et ipse Spiritus interpellat gemitibus inenarrabilibus : ne credamus Spiritum sanctum nunquam esse sine gemitibus posse, quoniam nullus dies, nulla hora, nullum momentum temporis inuenitur, quo non a sanctis orationes Deo ubicumque fundantur, ab aliis hic, ab aliis alibi. Cum tamen ab orationibus sanctorum nullum sit tempus immune, quandoquidem diebus et noctibus, cum alii cibo ac potu reficiuntur, alii quodlibet aliud agunt, alii dormiunt, non utique desunt quos desiderium sanctum orare compellat; ita fit ut  Spiritus sanctus, qui ubique omnibus adest, aliquantulum cessare a gemitibus non sinatur, quod est extreme miserie, cum pro quibuscumque orantibus cogitur gemere: nisi gemitibus inenarrabilibus interpellare sic intelligatur, ut dixi, id est, quia gemitibus sanctorum desideriorum interpellare sanctos facit, quibus affectum pium gratie spiritualis infundit. Sed cum similes locutionum modos, quando per efficientem significatur id quod efficitur; sicut frigus pigrum dicimus, quia pigros facit; et diem tristem uel letum, quia tristes uel letos facit; etiam de Scripturis sanctis commemorauerim, ubi Deus dicit ad Abraham, Nunc cognoui ; quod nichil est aliud quam, Nunc ut cognosceres feci: non enim tunc Deus dicendus est cognouisse, quod antequam fieret nunquam potuit ignorare: quos locutionis modos de diuinis eloquiis a me prolatos, quomodo aliter interpretareris non inuenisti; nullo modo utique ad istos gemitus redire debuisti. Nemo enim sic de Spiritu sancto sapit, nisi qui secundum carnem, non secundum spiritum sapit. Quamuis et si tibi concederetur, quomodo tu sentis, sic Spiritum sanctum interpellare pro sanctis; aliud est interpellare uel orare, aliud adorare. Omnis qui orat, rogat: non omnis qui adorat, rogat; nec omnis qui rogat, adorat. Recole consuetudinem regum, qui plerumque adorantur, et non rogantur; aliquando rogantur, et non adorantur. Ac per hoc a Spiritu sancto adorari Patrem nullo modo demonstrare potuisti.



CAPUT X.

Quomodo sit unus Deus Pater et Filius et Spiritus sanctus. Decimo loco egi tecum ut intelligeres, quomodo per ineffabilem copulationem sit unus Deus ipsa Trinitas, quam dicimus unius esse substantie: quandoquidem etiam diuersas substantias inuenimus, hoc est, spiritum hominis et Spiritum Domini, per copulationem qua homo adheret Domino, unum spiritum dictum, ubi ait Apostolus, Qui autem adheret Domino, unus spiritus est . Ad quod tu respondens, uel potius non tacens, conatus es ostendere quomodo Pater et Filius unum sint, non unitate nature, sed uoluntatis. Hoc quidem dicere soletis: sed tunc soletis, cum uobis obiicitur quod ait Dominus, Ego et Pater unum sumus . Ego autem hoc loco non hoc uolui probare, quod Pater et Filius et Spiritus sanctus unum sint, quod quidem propter unitatem substantie fidelissime certe credimus; sed quod eadem Trinitas unus est Deus. Aliud est quippe, unum sunt; aliud, unus est Deus. Discerne, Est, et Sunt. Nec ait Apostolus, Qui adherent Domino, unum sunt; quoniam diuersa substantia est: sed ait: Qui adheret Domino, unus spiritus est. Si autem uos, cum de duobus dicitur, Unus est, et dicitur quid unus, sicut dicit Apostolus, unus spiritus est; hoc idem putatis esse, quod est cum de duobus dicitur, Unum sunt, nec dicitur quid unum; sicut ait Saluator, Ego et Pater unum sumus: cur non dicitis, Pater et Filius unus est Deus? Quare quando auditis. Audi, Isrel; Dominus Deus tuus, Dominus unus est ; de Patre tantum uultis intelligi?  Nempe Pater Dominus Deus est, et Filius Dominus Deus est: cur non apud uos uterque unus Dominus Deus est, sicut apud beatum Apostolum, spiritus hominis et Spiritus Domini [1 1Kb] unus spiritus est? Quid autem prodest cause uestre, quia per consensionem uoluntatis hoc dicitis fieri? Quod quidem fit, sed ubi est diuersa natura, sicut diuersa natura est hominis et Domini: et tamen qui adheret Domino, per consensionem utique uoluntatis, unus spiritus est. Si ergo non uultis per unitatem substantie; certe per consensionem uoluntatis dicite, tamen aliquando dicite, quoquo modo dicite, Pater et Filius unus Deus est. Sed non dicitis, ne quod nunquam uoluistis, cogamini confiteri de utroque dictum esse, non de Patre solo, Audi, Isrel; Dominus Deus tuus, Dominus unus est: quoniam sanctum Spiritum non uultis Deum, non uultis Dominum confiteri. Dicite, inquam, ratione qua uultis, Pater et Filius unus Dominus Deus est: ut Patri et Filio seruientes, non duobus diis et duobus dominis contra preceptum Dei, sed Domino uni seruiatis [2 1Kb] . Sed nunc de hac re satis dictum sit. Puto, cum ista legeris, nichil te respondere potuisse ad id quod de Apostolo commemoraui, qui adheret Domino, unus spiritus est: si contentionem deposueris, non negabis.



CAPUT XI.

De templo Spiritus sancti. Undecimo loco, Deum esse Spiritum sanctum, de templo eius quod nos ipsi sumus, teste Apostolo, ostendi, ubi ait, Nescitis quia templum Dei estis, et Spiritus Dei habitat in uobis ? et iterum, Nescitis quia corpora uestra templum in uobis est Spiritus sancti, quem habetis a Deo ? Tu autem ad ista respondisti nichil. Aisti enim: Suscipio que protulisti: »Nescitis quia templum Dei estis, et Spiritus Dei habitat in uobis?« Neque enim Deus, inquis, inhabitat in homine, quem non ante Spiritus sanctificauerit atque purgauerit. Atque isto modo intelligi uoluisti, non Spiritum sanctum esse dictum Deum, nec templum Spiritus sancti nos [3 1Kb] esse, sed Dei: et hoc esse dictum, Templum Dei estis. Sed ideo additum, Spiritus Dei habitat in uobis: quia purgat Spiritus sanctus templum Dei, non suum; ut cum ipse purgauerit, tunc illic inhabitet Deus. Quem sensum tuum quanta sequatur absurditas, nolo nunc dicere. Illud enim nunc ostendere debeo, quomodo multa dicendo, nichil quod ad rem pertinet, dixeris. Dimisisti enim causam, et perrexisti in laudem Spiritus sancti, eamque copiose contra te ipsum exsecutus es. Contra te ipsum ideo dixi, quoniam non uis eum dicere Deum, cuius tantam diuinitatem per laudem coactus es confiteri; ut cum sit unus, ubique sit presens, et nemini sanctificando desit, ubicumque quisque christianus esse et Deum orare uoluerit, simul se omnibus exhibendo, siue in oriente, siue in occidente baptizentur in Christo: hoc et nos dicimus. Sed quem dicimus talem ac tantum, absit a nobis ut eum negemus Deum: quod etiam per suum templum, quod nos ipsi sumus, citissime  et facile ostenditur. Neque enim nisi Deus noster esset, templum nos ipsos habere potuisset: quod tu ut occultares, et in sermone tuo mentes hominum a luce ueritatis auerteres, de templo Dei quodcumque dixisti, quem noluisti intelligi Spiritum sanctum; de templo autem Spiritus sancti, quod apertissime demonstratum est, omnino tacuisti. Cum enim tibi duo testimonia Pauli apostoli proposuerim; unum ubi ait, Nescitis quia templum Dei estis, et Spiritus Dei habitat in uobis? alterum ubi ait, Nescitis quia corpora uestra templum in uobis Spiritus sancti est? quare tam fraudulenter egisti, ut unum horum commemorares, quod dictum est, Templum Dei estis; et alterum taceres, quod dictum est, Corpora uestra templum in uobis est Spiritus sancti? Cur hoc fecisti, rogo te; nisi quia nullo pacto posses argumentari quomodo Deus noster non esset, qui templum nos ipsos haberet: quem sine dubio Deum cognosceremus, si ei templum de lignis et lapidibus per diuinam Scripturam facere iuberemur?



CAPUT XII.

De eo quod Pater et Filius unum sint. Duodecimo loco admonui te, ut proferres, si posses, qua diuina auctoritate sit dictum, quod unum sint, ubi substantie sunt diuerse. Tu autem respondere ad hoc uolens, nichil tale proferre potuisti; sed magnis coarctatus angustiis affirmare ausus es, quod Apostoli unum sint cum Patre et Filio. Quod Christus omnino non dixit: sic enim abs te dictum est, tanquam Pater et Filius et Apostoli unum sint. Christus autem non ait, Ut ipsi et nos unum simus; sed ait, Ut sint unum, sicut et nos unum sumus. Nam, ut uerba ipsa euangelica ponam: Pater sancte, inquit, serua eos in nomine tuo quos dedisti mihi, ut sint unum, sicut et nos unum. Numquid dixit, Ut nobiscum sint unum; aut, Ipsi et nos simus unum? Item post aliquantum: Non, inquit, pro eis rogo tantum; sed et pro eis qui credituri sunt per uerbum eorum in me, ut omnes unum sint. Neque hic dixit, Ut nobiscum unum sint. Deinde sequitur: Sicut tu, Pater, in me et ego in te, et ipsi in nobis unum sint. Et hic non dixit, Unum simus; aut, Unum nobiscum sint: sed, Unum sint in nobis; ut qui natura unum sunt, quia homines sunt, etiam in Patre et Filio sint unum; non cum ipsis unum, id est, non ut ipsi et isti sint unum. Adhuc adiungit, et dicit: Ut mundus credat quia tu me misisti, et ego claritatem quam dedisti mihi, dedi illis, ut sint unum, sicut nos unum sumus: ego in eis et tu in me, ut sint consummati in unum . Cum ergo toties dixerit, Ut sint unum; non tamen alicubi dixit, Ut ipsi et nos simus unum, hoc est, ut nobiscum sint unum: sed aut, in nobis dixit; aut, sicut nos; id est, ipsi secundum naturam suam, nos secundum nostram. uolebat enim eos qui natura unum erant, in hoc ipso quod unum erant, esse perfectos. Non enim quia dicit, Estote ergo et uos perfecti sicut Pater uester celestis perfectus est ; uult illos Deo nature unitate coniungere, tanquam illorum et illius una eademque natura sit: sed perfectos uult esse in natura sua, sicut  est Deus perfectus in sua, quamuis diuersa, non una; quod nisi in ipso simus, omnino esse non possumus. Non sicut in illo sunt omnes, quia ipse continet omnia que creauit; propter quod dictus est non longe positus ab unoquoque nostrum, quia in illo uiuimus, et mouemur, et sumus : sed sicut in illo sunt tales qualibus dictum est, Fuistis enim aliquando tenebre, nunc autem lux in Domino . Unde et illud est, Cui uult nubat, tantum in Domino . Non igitur proferre potuisti ubi dictum sit, Unum sunt, quorum est non una, sed diuersa substantia: et tamen [1 1Kb] in obscuro loco nobis subrepere uoluisti, ut diceres Apostolos unum esse cum Patre et Filio, tanquam unum essent Apostoli et Pater et Filius; cum Apostolorum substantiam manifestum sit a Patre et Filio esse diuersam. Sed quoniam, Ut ipsi et nos unum simus, aut, Nobiscum sint unum, nusquam Christum dixisse manifestum est; te quoque nobis respondere non potuisse, et fraudem facere uoluisse manifestum sit.



CAPUT XIII.

De testimonio quod Pater perhibuit Filio. Tertio decimo loco te commonui, non ideo Patrem Filio esse maiorem, quia testimonium perhibuit Pater Filio. Nam et Prophetas ei testimonium perhibuisse memoraui, quos maiores illo esse non potes dicere. Dixeras enim quod Pater Filio perhibuerit testimonium; quod sic accepi, tanquam hinc ipse probare uolueris, illo cui testimonium perhibuit, eum esse maiorem: sed quoniam posteriore prosecutione hinc omnino tacuisti, taciturnitatem tuam in locum consensionis accepi; etsi fieri potest ut ideo commemoraueris Patrem Filio perhibuisse testimonium, ut hinc illum esse alium, istum autem alium, non ut illum isto probares esse maiorem. Alium uero esse Patrem, alium esse Filium, quoniam non est Pater ipse qui Filius, et uobis et nobis contra Sabellianos est dogma commune. Illi enim dicunt, non alium, sed eumdem Filium esse qui est Pater: nos autem alium quidem esse Patrem, et alium Filium; sed tamen quod Pater est, hoc esse dicimus Filium.



CAPUT XIu.

De dilectione Patris et Filii. Quarto decimo loco ad illud quod dixeras, Dilectum lego, et credo quod Pater est qui diligit, et Filius qui diligitur; respondens dixi: Sic autem dicis hinc inter Patrem et Filium esse diuersitatem, quia Pater diligit, et Filius diligitur; quasi negare possis quod et Filius diligat Patrem. Deinde addidi: Si ambo se inuicem diligunt, cur negatis eos unius esse nature? Quod utique ideo dixi, ne hinc unam naturam negaretis amborum, quia illum diligere, hunc diligi ipse dixisti. Ad hoc tu respondens consensisti quidem, quod et Filius diligat Patrem, sed unius esse nature consentire noluisti: tanquam Filius ita diligat Patrem, sicut creatura Creatorem, non sicut unigenitus genitorem, quem diuersitate substantie uultis esse degenerem.



CAPUT Xu.

De inuisibilitate Trinitatis. Quinto decimo loco dixi pariter esse inuisibilem Trinitatem,  non solum Patrem: sed apparuisse tamen uisibilem Filium in forma serui, propter quam dixit, Pater maior me est . Sed quoniam patribus se diuinitas demonstrabat, dixi per subiectam creaturam id esse factum, non per naturam suam, qua est inuisibilis Trinitas. Atque ut hoc probarem, Moysen commemoraui ei dicentem, cum quo facie ad faciem loquebatur, Si inueni gratiam ante te, ostende mihi temetipsum manifeste : ut intelligeres quomodo eum uidebat, quem sibi cupiebat ostendi; quia utique si Deum in substantia qua Deus est uideret, profecto ut se illi ostenderet non rogaret. Dixi etiam esse Christum uisibilium et inuisibilium creatorem, ut ipsum probarem per substantiam suam non esse uisibilem, a quo creari non solum uisibilia, uerum etiam inuisibilia potuerunt. Ad hec tu respondere conatus, quam multa que ad rem non pertinent dixeris, intueantur qui legunt: et tamen de Moyse, cur sibi Deum cum quo loquebatur, uellet ostendi, si eius naturam substantiamque cernebat, prorsus nichil ausus es dicere: et adhuc affirmare non destitisti, Dei Filium inuisibilium creatorem, et antequam formam serui acciperet, in forma Dei fuisse uisibilem; quem superius in forma serui uideri potuisse, in substantia uero sue diuinitatis esse inuisibilem, iam fueras et ipse confessus.



CAPUT XuI.

De solo sapiente Deo. Sexto decimo loco, quia de Patre tantum dixisse Apostolum dixeras, Soli sapienti Deo ; ego dixi: Ergo solus Pater est Deus sapiens, et non est sapiens ipsa Dei sapientia, quod est Christus; de quo ait Apostolus: »Christum Dei uirtutem et Dei Sapientiam« ! Deinde addidi: Superest ut dicatis  insipientem esse sapientiam Dei. Ad hec tu: Sapientem solum, inquis, Patrem predicat Paulus beatus apostolus, dicens sic: »Soli sapienti Deo.« Sed requirenda est, inquis, ratio quemadmodum solus sapiens, non quod Christus non sit sapiens. Sequeris deinceps, et adiungis quomodo sapientem confitearis et Christum: nam post nonnulla, que ad rem non pertinentia texuisti, ut sermonem tempusque produceres, etiam hoc inseruisti uerbis tuis ut diceres, Sed uere solus sapiens Pater: quasi Apostolus dixerit, Soli sapienti Patri. Sed dixit, Soli sapienti Deo: quia Deus est et Filius, quod et uos uultis; Deus est et Spiritus sanctus, etsi non uultis: et ista Trinitas est solus sapiens Deus, qui nec potuit unquam esse insipiens omnino, nec poterit; non per gratiam particeps sapientie, sed sapiens immobilitate atque immutabilitate nature. Nam si tibi dicam, Itane uero, o homo qui christiano nomine gloriaris, Christus sic est sapiens, ut non sit uere sapiens? ergone Christus qui est uerus Deus, non est uere sapiens? nonne ita sub hac interrogatione turbaberis, ut continuo respondeas, Christum uere esse sapientem? Quid est ergo quod dixisti, Sed uere solus sapiens Pater? Nempe quo perueneris, et a quanta blasphemia te debeas reuocare, iam sentis.



CAPUT XuII.

De infecto Deo. Septimo decimo  loco egi tecum, quod etiam Filius, non solus Pater, infectus sit, hoc est, factus non sit. Dixeras enim ideo a uobis unum Deum pronuntiari, quia unus est super omnia innatus, infectus. Respondens ergo huic audacie tue: Sic autem, inquam, dicis Patrem infectum, quasi Filius factus sit, per quem facta sunt omnia. Deinde addidi: Scito factum esse Filium, sed in forma serui. Nam in forma Dei usque adeo non est factus, ut per illum facta sint omnia. Si enim ipse factus est, inquam, non per illum facta sunt omnia, sed cetera. Ad hec tu cum tota tui prolixitate sermonis, ita nichil quod diceres inuenisti, ut hinc omnino, tanquam id non audieris, conticesceres.



CAPUT XuIII.

De ingenito Patre. Octauo decimo loco etiam de innato Patre, id est ingenito, quia et hoc dixeras, tecum agendum putaui, et dixi: Non itaque dico Filium ingenitum; sed Patrem genitorem, Filium genitum. Hoc tamen genuit Pater quod est: alioquin non est uerus Filius, si quod est Pater non est Filius; sicut de partubus animalium supra iam diximus. Etiam ad hoc tu nec uerum nec falsum aliquid protulisti.



CAPUT XIX.

De equalitate Spiritus sancti cum Patre. Nono decimo loco, quia poposceras a me, ut ostenderem equalem esse Patri Spiritum sanctum; respondi tibi dicens: Quid est autem quod poscis, ut ostendam tibi equalem Patri esse Spiritum sanctum, quasi tu Patrem ostenderis maiorem esse Spiritu sancto; sicut potuisti ostendere de Filio, propter formam serui? Scimus enim, inquam, dictum esse Patrem Filio maiorem, quia in forma serui erat Filius; et adhuc in forma est humana Filius, quam leuauit in celum: propterea de illo dictum est quod et nunc »interpellat pro nobis« . Et sempiterna erit in regno hec eadem forma immortalis: propter quod dictum est »Tunc et ipse Filius subiectus erit ei qui illi subiecit omnia« . Nam de Spiritu sancto qui nullam suscepit creaturam ad unitatem persone sue, quamuis se per subiectam creaturam uisibiliter et ipse, siue per columbe speciem, siue per linguas igneas sit demonstrare dignatus , nunquam dictus est eo maior Pater; nunquam dictus est Spiritus adorasse Patrem; nunquam dictus est minor Patre. Ad hec tu quasi respondens, non tamen respondisti. Non enim potuisti ostendere Spiritu sancto alicubi Patrem dictum fuisse maiorem, sicuti Filius propter formam serui dixit, Pater maior me est . Et cum ego dixerim, Spiritum sanctum non ad unitatem persone sue ullam suscepisse creaturam; tu ita Spiritum sanctum in columba et igne apparuisse dixisti, sicut apparuit Christus in homine: quasi columba et Spiritus, uel ignis et Spiritus una persona sit, sicut uerbum et homo una persona est. Ad horam quippe apparuerunt illa, que Spiritum sanctum significando monstrarent uisibiliter inuisibilem; columba, propter amorem sanctum; ignis autem, propter caritatis lumen atque feruorem; et peracto significationis officio, corporales ille species transierunt, atque esse ulterius destiterunt; sicut columna nubis, nebulosa per diem, luminosa per noctem . Denique ne putaretur  columba uel flamma ad substantiam pertinere Spiritus sancti, uel quod se in hec uisibilia tante maiestatis natura conuerterit, aut in unitatem persone sue ista susceperit, nunquam postea sic apparuisse legitur Spiritus sanctus. Christus autem, qui humanam non ad horam sumpsit effigiem, in qua hominibus appareret, ac deinde illa species preteriret; sed in unitatem persone sue, manente inuisibili Dei forma [1 1Kb] , accepit uisibilem hominis formam; non solum natus est in ea de homine matre, uerum etiam creuit in ea, et manducauit, et bibit, et dormiuit in ea, et occisus est in ea, et resurrexit in ea, et ascendit in celum, et sedet ad dexteram Patris in ea, ad iudicandos uiuos et mortuos est uenturus in ea, et in regno suo, ei qui illi subiecit omnia, erit subiectus in ea. Hec tu in mea responsione breuiter dicta, que nunc aliquanto latius, ut uel sic intelligeres, explicaui, attendere et considerare noluisti, irruens in tantam blasphemiam, ut naturam diuinam Dei et Spiritus sancti conuertibilem, proh nefas! et mutabilem diceres. Tua namque ista sunt uerba: Ea, inquis, que de inuisibilitate omnipotentis [2 1Kb] Dei prosecutus sum, etiam et ipse, licet alio proposito, attamen tuis uerbis affirmasti, quod Spiritus sanctus in specie columbe sit uisus, necnon et in specie ignis: Filius sane, in forma hominis: Pater autem, neque in specie columbe, nec in forma hominis; nec aliquando uertit se in formas, sed nec aliquando uertetur: de quo scriptum est, »Ego sum qui sum, et non sum mutatus.« Deinde adiungis, et dicis: Filius sane in forma Dei constitutus iam, ut ipse protulisti, formam serui accepit, quod non Pater: Spiritus eque sanctus suscepit speciem columbe, quam non suscepit Pater. Scito ergo, inquis, quia unus est inuisibilis, unus etiam incapabilis atque immensus. Hec numquid diceres, si secundum spiritum, non secundum carnem, posses cogitare quid diceres? Homo es enim, qui legis in Scripturis sanctis, Ego sum qui sum, et non sum mutatus . Et cum uerba ista sint, non Patris solius, sed ipsius Trinitatis, que unus est Deus; tu ea Patri  tantummodo tribuens, Filium mutabilem credis! Unigenitum per quem facta sunt omnia mutabilem credis: eum de quo dicit Euangelium, In principio erat uerbum, et uerbum erat apud Deum, et Deus erat uerbum; et, Omnia per ipsum facta sunt , mutabilem credis! Quid iam dicam de Spiritu sancto, quando illum quem uerum Filium Dei et uerum confiteris Deum, mutabilem credis? Quod utique non crederes, si formam serui a forma Dei esse susceptam, non formam Dei in formam serui esse mutatam, tanquam catholicus crederes; et uisibili homine assumpto, permansisse inuisibilem Deum, non carnaliter, sed spiritualiter cogitares; nec contendendo diffideres, sed intelligendo conspiceres: et Spiritum sanctum inuisibili sua manente natura, nullo modo in ignis aut columbe speciem mutata atque conuersa, per subiectam creaturam apparuisse, sicut uoluit uisibiliter , tu posses considerare fideliter. Memento tamen, nec maiorem Patrem Spiritu sancto, nec adoratum Patrem ab Spiritu sancto, ullis diuinis testimoniis contra propositionem meam te demonstrare potuisse.



CAPUT XX.

Licet ingenitus Pater, equalis tamen Filius. uigesimo loco, quoniam dixeras de Filio, Si equalis Patri, utique talis: si talis, utique innatus; ego respondens tibi: Sed dicis, inquam, de Filio, Si equalis, utique talis; id est, ut quia non est ingenitus, non uideatur talis. Posses dicere non esse hominem quem genuit Adam, quia ipse Adam non est genitus, sed factus a Deo. Si autem potuit Adam et non esse genitus, et tamen hoc generare quod erat ipse; non uis ut potuerit Deus Deum equalem sibi? Ad hec non miror nullum te inuenisse responsum: sed plane laudo nec respondere conatum. Atque utinam hoc ubique fecisses! nusquam enim in sermonibus nostris quid recte responderes inuenire potuisti, et tamen pene [1 1Kb] ubique tacere noluisti. Sed cum in aliis tam multa dixeris, cause que inter nos agitur non necessaria, et tempus loquendo consumpseris; gratie tibi agende sunt, ubi nonnulla sic uidisti te refutare non posse, ut ea malles summo silentio preterire.



LIBER SECUNDUS  . Refelluntur singillatim que in Collatione Maximinus dixit ultima sua disputatione, cuius disputationis sue prolixitate respondendi tempus tunc eripuit Augustino.



PRAEFATIO.

Res iam postulat ut in eo quod reliquum est, opitulante Domino, impleam promissionem meam. In operis quippe huius exordio, Prius, inquam, ostendam refellere te non potuisse que dixi: deinde, quantum necessarium uidebitur, ego refellam que ipse dixisti. Quia ergo, sicut adiuuante Deo potui, ostendi ea que dixi non te potuisse refellere; superest ut ea que dixisti, ego refellam, sicut Deo adiuuante potuero. Priores itaque prosecutiones tuas, quibus continuo  reddidi meas in hac disputatione que nunc a me suscepta est, non retractabo: illam uero ultimam tam prolixam, ut mihi die illo spatium responsionis auferret, ita redarguam, si uoluerit qui nos regit, ut acquiescas lumini ueritatis, si contentionis tenebras non amaueris. In primis ergo superflua tua detraham necessitati responsionis mee. Causa quippe inter nos agitur, utrum Pater et Filius et Spiritus sanctus diuerse, ut uos dicitis, an potius, ut nos dicimus, unius sint eiusdemque substantie, unusque Deus sit ipsa  Trinitas: cum conueniat inter nos Patrem non esse qui est Filius, nec Filium esse qui est Pater, nec Patrem esse uel Filium qui Spiritus sanctus est. Quidquid igitur tanta tue prosecutionis prolixitate dixisti, unde ostenderes alium esse Patrem, alium esse Filium, alium esse Spiritum sanctum; quando nobiscum agitis, superfluum prorsus esse cognosce: et si tibi expugnandi occurrerint Sabelliani, in eos ista nobis uobisque communia, si placet, arma conuerte. Multa etiam locutus es, ut probares magnum Deum esse Dominum Iesum Christum: hoc quid ad nos, cum hoc dicamus et nos? Laudes quoque Spiritus sancti magnas uerasque fudisti: sed nos eas augere possumus, non negare: non itaque opus erat ut eas contra nos diceres, quas dicimus tecum. Christum sedere ad dexteram Patris, nonne pariter confitemur? Quod tamen testimoniis diuinorum eloquiorum sic probare uoluisti, tanquam id alicubi negaremus. Christum in carne uenisse, utrique nouimus et tenemus: sic adhibuisti ut hoc doceres diuina testimonia, tanquam repugnemus. Hec et alia que suis ostendam locis, in quibus operam superuacuam contriuisti, ut moras necteres, tempusque produceres, commemorando attingere debeo, non redarguere disputando.



CAPUT PRIMUM.

Dicis me auxilio principum munitum, non loqui secundum timorem Dei; cum scias nobis esse preceptum orare pro regibus, ut in agnitionem ueniant ueritatis : quod in quibusdam esse impletum, nos Deo agimus gratias, uos doletis. uerba autem nostra recte intelligentibus indicant, quis nostrum loquatur secundum timorem Dei: utrum qui sic laudat Deum Patrem, ut ad eius laudem referat, quod sibi Filium generauit equalem; an qui sic genitorem dehonestat et genitum, ut et illum dicat non potuisse gignere per omnia sui similem filium, et istum dicat non degenerasse iam natum, sed degenerem natum.



CAPUT II.

Dicis uos Christum colere, ut Deum omnis creature, cui flectitur omne genu, celestium, terrestrium et infernorum: quem tamen Deo Patri esse non uultis equalem, quia hoc Pater ei donauit: ait enim Apostolus, Propter quod et Deus eum exaltauit, et donauit ei nomen quod est super omne nomen, ut in nomine Iesu omne genu flectatur, etc. Nec queritis cui donauerit; utrum homini, an Deo. Quomodo [1 1Kb] enim donauerit, euidenter apparet. Humiliauit, inquit, semetipsum usque ad mortem, mortem autem crucis. Propter quod et Deus eum exaltauit, et donauit ei nomen quod est super omne nomen . Si ergo propterea donauit ei nomen quod est super omne nomen, quia factus est obediens usque ad mortem crucis; numquid antequam hoc fieret, non erat altus Dei Filius Deus, Dei uerbum, Deus apud Deum; sed posteaquam propter hoc exaltatus est, quia factus est obediens usque ad mortem crucis, tunc cepit esse altus Dei Filius, unicus Dei, Deus, tunc cepit habere nomen quod est super omne nomen? Quis hoc insipientissimus  dixerit? Hoc illi ergo donatum est ut homini, secundum quem Filius factus est obediens usque ad mortem crucis, quod iam habebat idem ipse Dei Filius, Deus de Deo natus equalis.



CAPUT III.

Obiicis mihi, quod dicam Spiritum sanctum equalem esse Filio. Dico plane. Da, inquis, testimonia ubi adoratur Spiritus sanctus. Ut uideo, hinc eum uis ostendi equalem Christo, si adoratur ut Christus. Iam ergo confitere Christum Patri equalem, quem tu ipse adorari confiteris ut Patrem. Quales autem homines estis, quam religiose humilitatis, qui Spiritum sanctum adorare non uultis, cum legatis, Littera occidit, Spiritus autem uiuificat ? Non uultis ergo adorare, quem uiuificare animas non negatis: cum pater Abraham homines adorauerit, quia concesserunt ei monumentum, ubi poneret mortue corpus uxoris. Sic enim scriptum est: uenit autem Abraham plangere Saram et lugere. Et surrexit Abraham de supra mortem eius, et dixit filiis Heth: Peregrinus et aduena sum ego uobiscum; date ergo mihi possessionem monumenti, ubi sepeliam mortuum meum. Responderunt autem filii Heth ad Abraham, dicentes: Absit hoc, domine; audi nunc et nos: rex a Deo tu es in nobis; in electis monumentis nostris sepeli mortuum tuum: nemo enim nostrum prohibet te a monumento suo, ut sepelias mortuum tuum ibi. Surgens autem Abraham adorauit plebem filiorum Heth . Et uos Spiritum sanctum non permittitis adorari, ut ipsi Dei gratie remaneatis ingrati! Sed, Da, inquis, testimonia ubi adoratur Spiritus sanctus: quasi non ex iis que legimus, aliqua etiam que non legimus, intelligamus. Sed ne querere multa compellar, tu ubi legisti Patrem Deum ingenitum uel innatum? Et tamen uerum est. Quod uero aliquoties dixisti, etiam Filio esse incomparabilem Patrem, nec legis, nec uerum est. Si autem religionem qua colitur Deus, sicut dignum est cogitares, multo plus esse cerneres quod habet Spiritus sanctus templum, quam si eum legeres adoratum. Et homines enim, sicut supra docui, a sanctis nouimus adoratos: templum uero non est factum ab hominibus, nisi aut uero Deo, sicut Salomon fecit; aut eis qui pro diis habentur, sicut gentes que ignorant Deum. Spiritus autem sanctus, quod cum magno honore de Deo dictum est, non in manufactis templis habitat , sed corpus nostrum templum est Spiritus sancti. Et ne corpora nostra contemnas, membra sunt Christi . Qualis ergo Deus, cui templum edificatur, et a Deo, et de membris Dei?



CAPUT Iu.

Dicis Christum esse in dextera Dei, et interpellare pro nobis . Quod cur nobis obiicis, si eum non solum Deum, uerum etiam hominem agnoscis? Quid te igitur adiuuat, quod sedere ad dexteram Patris assidue legitur? Quid nobis, non quidem inanibus testimoniis, sed tamen inaniter, probare niteris quod fatemur.



CAPUT u.

Dicis uos Spiritum sanctum competenter honorare ut doctorem, ut ducatorem, ut illuminatorem, ut sanctificatorem; Christum colere, ut creatorem;  Patrem cum sincera deuotione adorare, ut auctorem. Si auctorem propterea dicis Patrem, quia de ipso est Filius, non est autem ipse de Filio; et quia de illo et Filio sic procedit Spiritus sanctus, ut ipse hoc dederit Filio gignendo eum talem, ut etiam de ipso procedat Spiritus sanctus: si creatorem sic dicis Filium, ut creatorem non neges Patrem nec Spiritum sanctum; si denique Spiritum sanctum sic dicis doctorem, ducatorem, illuminatorem, sanctificatorem, ut hec opera nec Patri audeas auferre nec Filio: ista tua etiam nostra sint uerba. Si autem talia tibi idola ponis in corde, ut duos facias deos, unum maiorem, id est, Patrem, alium minorem, id est, Filium; Spiritum uero sanctum ita omnium trium minimum fingas, ut nec Deum nuncupare digneris: non hec est nostra fides, quoniam non est christiana fides, ac per hoc nec fides. Etiam hoc tibi ignoscimus, quod imperite usus uerbo, Christum significasti ad terrena descendisse contagia. Et quia hoc in te corrigere uolui, ut scires contagia quomodo appellare debeamus; calumnias esse istas dicis, et eas de philosophice artis instructione uenire arbitraris. Sufficit mihi quod ita putasti Christum ad terrena descendisse contagia, ut tamen confitereris nullum habuisse peccatum.



CAPUT uI.

Illud sane quod commemoraui, partus animalium, que cum terrena sint atque mortalia, hoc tamen gignunt quod ipsa sunt, ut homo hominem, canis canem; puto quod non aspernatus horruisti, sed te aspernari atque horrere finxisti, dicens, tam fedam comparationem in illam tantam immensitatem non debuisse produci. Cur enim hoc dixisti, nisi ne tibi de ipsis corruptibilibus fetibus fauces ueritas premeret, et te respirare non sineret, sicut et facit? Qandoquidem creaturam corruptibilem cernitis, hoc quod ipsa est gignere fetum suum, et Deum Patrem omnipotentem creditis non potuisse nisi eius degenerante natura gignere unicum suum.



CAPUT uII.

Sed dicis: Dominus Dominum genuit, Deus Deum genuit, Rex Regem genuit, Creator Creatorem genuit, bonus bonum genuit, sapiens sapientem genuit, clemens clementem, potens potentem. Si sub his uerbis cauere te putas quod uobis obiicitur, non uos credere Deum potuisse gignere id quod est ipse, et ideo dicis, Dominus Dominum genuit, Deus Deum genuit, et cetera: cur ergo sicut dixisti, Potens potentem; non dicis, Omnipotens omnipotentem? Si quod sentis uis dicere, dic: Dominus maior, dominum minorem genuit; Deus maior, deum minorem; Rex maior, regem minorem; Creator maior, creatorem minorem; melior bonum, sapientior sapientem, clementior clementem, potentior potentem. Si autem ista non dicis, et nichil minus quam Pater habet, Filium habere consentis, cur non dicis equalem? Et illa omnia cur non sic percurris, ut dicas: Dominus equalem Dominum genuit, Deus equalem Deum, Rex equalem Regem, Creator equalem Creatorem, bonus equaliter bonum, sapiens equaliter sapientem, clemens equaliter clementem, potens equaliter potentem? Si autem negas equalem, aperte dic esse degenerem.  Non enim quem deum minorem, de Deo maiore natum esse dicitis, saltem sicut infantem crescere sinitis, ut aliquando suo Patri possit esse equalis. Ad hoc enim eum perfectum dicitis esse natum, non ut hinc laus eius cresceret, sed ut minor eius natura remaneret. Et cum ista sentiatis, sequeris tamen, et dicis: Nihil subtraxit Pater in generando Filium. Quomodo nichil subtraxit in generando Filium, quem non equalem genuit, sed minorem? An ideo nichil subtraxit, quia nichil eorum que gignendo dedit, abstulit genito? Ita sane nichil subtraxit: sed et filiis hominum qui prospere nascuntur, nichil aufert Creator iam natis; quin potius addit, ut accedat crescentibus quod nascentibus defuit. Quid ergo magnum de Patre dixisti erga unicum Filium, qui non ex nichilo uel ex aliqua materia factus, sed ex ipso natus est? Quid magnum est quia non subtraxit quod dedit, si quod dare potuit, non dando subtraxit? Ubi est, quod eum inuidum non esse dixisti? An forte dare non potuit? Ubi est omnipotentia Dei Patris? Prorsus ad hunc articulum res colligitur, ut Deus Pater equalem sibi gignere Filium aut non potuerit, aut noluerit. Si non potuit, infirmus; si noluit, inuidus inuenitur. Sed utrumque hoc falsum est. Patri igitur Deo Filius uerus equalis est. Si ergo, ut laudas, placet tibi quod a me commemoratum est, Inuisibilia enim eius, per ea que facta sunt, intellecta conspiciuntur : per id quod factum est in creatura uisibili, ut parentes id quod ipsi sunt generent, intellige inuisibilem natiuitatem ueri Filii Dei, ne Deum Patrem dicas id quod non est ipse genuisse. Si autem hoc genuit quod est ipse; unam Patris et Filii esse substantiam negare nolite.



CAPUT uIII.

Iam uero sequentia que sic connexuisti, ut de cruce uel incarnatione Christi probare nobis uelles quod pariter credimus; seruasti morem tuum: sed nichil tibi ad ista respondens, etiam ego seruo promissum meum.



CAPUT IX.

1. De inuisibili Filio cum ageremus, quem consensisti esse inuisibilem secundum diuinitatem, qui prius solum Patrem inuisibilem esse presumpseras, ad rem non pertinentia multa dixisti de inuisibilibus creaturis: quod poterunt iudicare qui legerint. De inuisibili Deo inter nos agitur: et hoc est quod questionem facit, quia uos inuisibilem solum Patrem dictum putatis, ubi Apostolus ait, Immortali, inuisibili soli Deo . Si dixisset, Soli Patri; difficilius fortasse questio solueretur: quia uero dixit, soli Deo; non est utique contra nos: et Unigenitus quippe in Dei forma, et Spiritus sanctus in sua natura est inuisibilis. Unus enim et solus Deus a nobis ipsa Trinitas predicatur. Quod utrum uerum sapiamus, in aliis locis a nobis est demonstratum, et ubi adhuc opus fuerit, demonstrabitur. Nunc in ista questione non immerito potest mouere, quomodo de solo Deo, qui est ipsa Trinitas, dictum sit, Inuisibili soli Deo: cum sit etiam quedam inuisibilis creatura; propter quod dictum est de Christo, quia in ipso condita sunt omnia, uisibilia et inuisibilia . Quia ergo sunt dii falsi uisibiles, ideo dictum est, Inuisibili  soli Deo honor et gloria. Etsi enim est creatura inuisibilis, non tamen deus nobis est. Sed et si non dictum esset, soli Deo; sed dictum esset, Regi autem seculorum, immortali, inuisibili soli honor et gloria: quis nisi Deus esset? Honor ergo et gloria soli Deo, qui Deus inuisibilis est, non qui solus inuisibilis: quoniam est, ut diximus, et creatura inuisibilis. Item queri potest quomodo dictum sit, Deum nemo uidit unquam ; cum eiusdem Domini uerba sint, Nescitis quia Angeli eorum semper uident faciem Patris mei qui in celis est ? Que sententia uos redarguit, qui nescitis quemadmodum dicatis inuisibilem Patrem. Illud autem quod ait, Non quia Patrem uidit quisquam, nisi qui est a Deo, hic uidit Patrem ; ad homines referri potest quod dictum est, quisquam. Et quia ipse homo erat qui tunc loquebatur in carne, ita hoc dixit, ac si diceret, Non quia Patrem uidit quisquam hominum, nisi ego: sicut dictum est, Quis sapiens, et intelliget hec ? Non enim et de sanctis Angelis id accipi potest. Unde Apostolus de inuisibili Deo apertius posuit: Quem nemo hominum uidit, nec uidere potest . Non enim ait, Nemo; sed, Nemo hominum. Ubi ostendit quemadmodum intelligi debeat quod dictum est, Deum nemo uidit unquam; id est, nemo hominum: sicut, Nemo ascendit in celum ; cum Angeli soleant illuc ascendere, quia solent inde descendere. Nec tamen Apostolus dixit, Nemo hominum poterit uidere Deum; sed, Nemo potest. Poterit enim homo, sed tunc cum eternum erit fidelium premium, uidere Deum. Propter quod Ioannes apostolus: Dilectissimi, inquit, filii Dei sumus, et nondum apparuit quid erimus: scimus quia cum apparuerit, similes ei erimus, quoniam uidebimus eum sicuti est . Quid est ergo quod dicis, solum esse inuisibilem Patrem? quod frustra diceres, etiamsi a solo Filio uideretur. Nunc uero cum diuina testentur eloquia eum uideri et ab Angelis, uidendum etiam ab hominibus, cum facti fuerint equales Angelis ; quid est quod dicis? Ubi est quod definire ausus es, minora uideri a maioribus, maiora autem a minoribus non uideri? Quod quidem postea perdidisti, quando uideri a Filio confessus es Patrem, cum et in ipsa substantia diuinitatis dicas Filium minorem, Patremque maiorem. Sed quid dicturus es de Angelis, qui semper uident faciem Dei Patris? Numquid propter regulam tuam, quam sine consideratione fixisti, putandi sunt Angeli Patre Deo esse maiores?

2. Sed eleganter te existimas inuenisse quod diceres, ubi aisti de Filio: uidit ergo Patrem, sed uidit incapabilem. Nec attendis, quia etsi uidit incapabilem, quem sicut putas, capere non potuit; non tamen inuisibilem, quem uidere potuit. Tu autem nobiscum non de capabili et incapabili, sed de uisibili et inuisibili, cum ista diceres, disputabas: quia nec Apostolus ait, Incapabili; sed ait, Inuisibili soli Deo. Unde hoc testimonium pro te adhibendum putasti, ut hinc etiam decolorares Filium, tanquam ipse in Dei forma inuisibilis  non sit. Sed quoniam ueritate conuictus, et Filium confessus es inuisibilem, preparasti tibi, quantum existimo, sic dicere, Inuisibilis inuisibilem genuit; quomodo dixisti, potens potentem; ut cum discutereris, hoc a te quomodo diceretur, responderes, Inuisibilior inuisibilem genuit, sicut potentior potentem, sapientior sapientem, et cetera tua. Sed quam sapienter ostendisti Filio incapabilem Patrem, Filium uero capabilem Patri. Dixisti enim: uidit ergo Patrem, sed uidit incapabilem. Pater autem, inquis, sic uidet Filium, ut tenens in sinu suo et habens. Sic non sapiunt, nisi qui carnaliter sapiunt. Sinum quippe tibi fingis, ut uideo, aliquam capacitatem maioris Patris, qua Filium minorem capiat atque contineat: sicut hominem corporaliter capit domus, aut sicut sinus nutricis capit infantem. Ergo inter mirabilia Christi et hoc deputabitur, quia in forma serui creuit, et maior est factus quam in forma Dei fuerat, ut cum prius portaretur in sinu Patris, nunc sedeat ad dexteram Patris. Abiice ista puerilia uel anicularia phantasmata de corde tuo: et sinum Patris ideo dictum accipe, ut intelligatur iste genitus, ille genitor; non ut ille maior, hic minor. Nam si incapabilis est Pater, Filius uero incapabilis non est, non ueraciter dictum est, Omnia que habet Pater, mea sunt : quandoquidem responderi ei potest, Ecce incapabilitatem habet Pater, que non est tua. Sed quoniam ueraciter dictum est quod ueritas dixit, et omnia que habet Pater, Filii sunt; non potest non esse Filii quantacumque sit incapabilitas Patris. Et hanc Domini sententiam, ubi ait, Omnia que habet Pater, mea sunt; tanquam rectissimam regulam ad uos, siue conuincendos, siue, quod magis cupimus, corrigendos, per multa adhibere debemus: ut ubicumque aliquid tribuitis Patri quod Filio denegatis, ipsam fidelissimam testem contra errores uestros, uel contra mendacia producamus. Quid opus est autem in eo tibi resistere, quod humanam sapientiam contendis esse uisibilem; cum ipsam animam humanam, in qua est utique humana sapientia, inuisibilem esse concesseris? Sed quodlibet sentias de uniuersa inuisibili creatura, quantum ad Deum pertinet, de quo inter nos agitur, satis tibi demonstratum est non esse solum inuisibilem Patrem.



CAPUT X.

1. Putas Deum Patrem cum Filio et Spiritu sancto unum Deum esse non posse: times enim ne Pater solus non sit unus Deus, sed pars unius Dei qui constat ex tribus. Noli timere, nulla fit partium in deitatis unitate diuisio. Unus est Deus Pater et Filius et Spiritus sanctus, hoc est ipsa Trinitas. Unus est Deus, de quo dictum est, quia Nullus Deus, nisi unus : et qui dixit, Audi, Isrel; Dominus Deus tuus, Dominus unus est. Cui uni et soli Deo seruire nos sine ullo scrupulo agnoscimus, quando audimus et legimus: Dominum Deum tuum adorabis, et illi soli seruies . Ne forte propter hec uerba, Christo cuius membra sumus , uel Spiritui sancto cuius templum sumus , seruire nolimus, si quod dictum est, Domino  Deo tuo soli seruies, sic acceperimus, tanquam de solo Patre, et non de ipsa Trinitate sit dictum. uos autem, cum queritur a uobis, quem credatis esse de quo scriptum est, Dominus Deus tuus, Dominus unus est; respondetis, Deus Pater est. Itemque cum queritur de quo Domino Deo dictum sit, Dominum Deum tuum adorabis, et illi soli seruies; rursus respondetis, De Deo Patre. Tunc uobis dicitur: Si Dominus Deus noster Dominus unus est, et hic Pater est; quare uos facitis duos dominos deos, dicendo etiam Christum esse Dominum Deum? Item si Pater est, cui uni Domino Deo ac soli seruiendum est; quomodo obtemperatis huic precepto, qui tanquam Domino Deo seruitis et Christo? Neque enim illi soli seruit, qui seruit et huic. Secundum fidem autem rectam, quicumque ipsam Trinitatem unum Dominum Deum esse nostrum didicimus, profecto cum ei soli ea que Deo debetur seruitute seruimus, Domino Deo soli nos seruire confidimus.

2. Ergo, inquis, Deus Pater pars est Dei. Absit. Tres enim persone sunt Pater et Filius et Spiritus sanctus: et hi tres quia unius substantie sunt, unum sunt, et summe unum sunt, ubi nulla naturarum, nulla est diuersitas uoluntatum. Si autem natura unum essent, et consensione non essent, non summe unum essent: si uero natura dispares essent, unum non essent. Hi ergo tres, qui unum sunt propter ineffabilem coniunctionem deitatis, qua ineffabiliter copulantur, unus Deus est. Porro autem Christus una persona est gemine substantie, quia et Deus et homo est. Nec tamen Deus pars huius persone dici potest: alioquin Filius Dei Deus antequam susciperet formam serui, non erat totus, et creuit cum homo diuinitati eius accessit. Quod si in una persona absurdissime dicitur, quia pars rei ullius esse non potest Deus; quanto magis pars Trinitatis esse non potest, quicumque unus in tribus? Deinde ubi ait Apostolus, Qui adheret Domino, unus spiritus est; ; numquid huius unius pars est Dominus? Si enim hoc dicimus, quid aliud dicere deprehendimur, nisi quod augeatur adherente homine, et recedente minuatur? In Trinitate igitur que Deus est, et Pater Deus est, et Filius Deus est, et Spiritus sanctus Deus est, et simul hi tres unus Deus: nec huius Trinitatis tertia pars est unus, nec maior pars duo quam unus est ibi; nec maius aliquid sunt omnes quam singuli: quia spiritualis, non corporalis est magnitudo. Qui potest capere, capiat : qui autem non potest, credat, et oret ut quod credit intelligat. uerum est enim quod dicitur per prophetam, Nisi credideritis, non intelligetis .

3. Tu nempe dixisti, unum Deum non ex partibus esse compositum. Et quia de Patre hoc uis intelligi, Ille, inquis, quod est, uirtus est ingenita, simplex. Et tamen in hac simplici uirtute quam multa commemoraueris, uide. Nam superiora uerba tua sunt: Deus Deum genuit, Dominus Dominum genuit, Rex Regem genuit, Creator Creatorem genuit, bonus bonum  genuit, sapiens sapientem genuit, clemens clementem, potens potentem. Cur ergo in uirtute simplici, quod est Deus, non timuisti tot commemorare uirtutes? Ut enim omittam quatuor quas loco superiore posuisti, et alias quatuor dicam, quas enuntiare usitatis nominibus possimus; numquid bonitas et sapientia et clementia et potentia partes sunt unius uirtutis, quam simplicem esse dixisti? Si dixeris, Partes sunt; simplex ergo uirtus ex partibus constat, et simplex ista uirtus te definiente unus est Deus. Unum ergo Deum ex partibus compositum esse dicis? Non dico, inquis. Non sunt ergo partes: et tamen quatuor sunt, et una uirtus est, eademque simplex est. Si ergo in una Patris persona, et plura inuenis, et partes non inuenis; quanto magis Pater et Filius et Spiritus sanctus, et propter indiuiduam deitatem unus Deus est, et propter uniuscuiusque proprietatem tres persone sunt, et propter singulorum perfectionem partes unius Dei non sunt? uirtus est Pater, uirtus Filius, uirtus Spiritus sanctus. Hoc uerum dicis: sed quod uirtutem de uirtute genitam, et uirtutem de uirtute procedentem non uis eamdem habere naturam, hoc falsum dicis, hoc contra fidem rectam et catholicam dicis.



CAPUT XI.

Redis ut queras a me, quomodo sit inuisibilis Filius, unde iam dixi superius, quod uisum est dicendum. Sed si ob hoc, inquis, Filius inuisibilis a te pronuntiatur, eo quod oculis humanis contemplari non possit; cur non et celestes uirtutes pariter inuisibiles pronuntias, quando nec ipse obtutibus humanis uideri possunt? Ita hoc dicis, quasi possit ab homine comprehendi quis ille sit modus, quo celestes uirtutes sunt inuisibiles; aut ad hoc querendum esse debeamus intenti, dicente Scriptura, Altiora te ne quesieris . Quod preceptum ipse contemnens, ausus es dicere angelum uideri ab archangelo, archangelum ab angelo non uideri. Satis sit, quod ostendi non esse consequens ut ideo credamus in forma Dei uisibilem Filium, quia scriptum est, Inuisibili soli Deo . Quod tu de Patre sic te accipere demonstrabas, tanquam Filius inuisibilis non sit, cum eum et inuisibilium creatorem Scriptura testetur. uerumtamen restat ut dicas, Ambo quidem inuisibiles sunt, id est, et Pater et Filius, sed Pater inuisibilior est: ac sic dando aliquid Patri quod non sit Filii, mendacem facias eumdem Filium dicentem, Omnia que habet Pater, mea sunt .



CAPUT XII.

1. Hoc et de potentia sapis, quod scilicet sit quidem potens et Filius, sed potentior Pater Filio: ut auctoribus et doctoribus uobis potuerit potentem potens, nec potuerit omnipotentem gignere omnipotens. Ac per hoc si habet Pater omnipotentiam quam non habet Filius, falsum est quod ait Filius, Omnia que habet Pater, mea sunt. Deinde si aliquid facit Pater, quod facere non potest Filius, merito dicitur potentior Pater quam Filius: cum uero dicat, Quecumque Pater facit, hec et Filius similiter facit ; nonne melius auditur ipse quam  uos, meliusque ipsi creditur docenti quam decipientibus uobis? Sed potentiam Pater, inquis, a nemine, Filius uero accepit a Patre. Fatemur et nos Filium ab illo accepisse potentiam, de quo natus est potens: Patri uero potentiam nullus dedit, quia nullus eum genuit. Gignendo enim dedit potentiam Pater Filio, sicut omnia que habet in substantia sua, gignendo dedit ei quem genuit de substantia sua. Sed queritur utrum tantam, quanta ipsi est, potentiam Pater Filio dederit, an minorem. Si tantam, non solum potentem potens, uerum etiam omnipotentem genuisse dicatur, credatur, intelligatur omnipotens: si minorem, quomodo omnia que habet Pater, Filii sunt? Si Patris omnipotentia Filii non est, quomodo quecumque Pater facit, hec et Filius similiter facit? quod utique non potest, si omnipotens non est.

2. Ac per hoc quod ait Apostolus, Beatus et solus potens: non cogor de Patre tantummodo accipere; sed de Deo, quod est ipsa Trinitas. Loquens enim ad Timotheum: Precipio, inquit, tibi coram Deo, qui uiuificat omnia, et Christo Iesu qui testimonium reddidit sub Pontio Pilato bonam confessionem, ut serues mandatum sine macula, irreprehensibile, usque ad aduentum Domini nostri Iesu Christi; quem temporibus propriis ostendet beatus et solus potens, Rex regum et Dominus dominantium; qui solus habet immortalitatem, et lucem inhabitat inaccessibilem; quem nemo hominum uidit, nec uidere potest; cui est honor et gloria in secula seculorum. Amen . Nihil hic uideo dictum quod non conueniat Trinitati. Sed ut nunc taceam de Spiritu sancto, quem nec saltem minorem Filio Deum uultis, quia omnino Deum esse non uultis, sufficit ut uos de Patre conuincamus et Filio. Numquid enim quia dixit Apostolus, Testificor tibi coram Deo qui uiuificat omnia; Pater solus, non et Filius uiuificat omnia? Si dixeris Patrem solum uiuificare omnia, quomodo ergo quecumque. Pater facit, hec et Filius similiter facit? Quandoquidem Pater, ut putas, uiuificat omnia, quod Filius non facit. Deinde ubi ait, Sicut Pater suscitat mortuos et uiuificat, sic et Filius quos uult uiuificat ; quomodo uerum est, si Pater sine Filio uiuificat omnia? Proinde quod addidit, Et Christo Iesu qui testimonium reddidit sub Pontio Pilato bonam confessionem; de Filio proprie dicere uoluit: quia Filius quidem sicut Pater uiuificat omnia; sed sub Pontio Pilato in forma serui Filium nouimus passum fuisse, non Patrem. Deinde subiungitur, Ut serues mandatum sine macula, irreprehensibile, usque ad aduentum Domini nostri Iesu Christi; quem temporibus propriis ostendet beatus et solus potens: quem, scilicet aduentum Domini Christi; ostendet utique Deus, quod non solus est Pater, quia secundum ueritatem, non secundum uestrum errorem, Trinitas unus est Deus: beatus et solus potens, Rex regum et Dominus dominantium. Numquid enim uel uos dicere audetis Filium non esse Regem regum et Dominum dominantium? De quo inter cetera scriptum est in Apocalypsi Ioannis: Et ipse calcat torcular uini potentis, et in tunica et in femore habet nomen scriptum,  Rex regum et Dominus dominantium . Sed ne forte dicatis quod nomen Patris Filius habet scriptum in ueste et in femore; alio loco eiusdem libri superius legitur: Et Agnus uincet eos, quoniam Dominus dominantium est et Rex regum . Quapropter secundum uos, duo sunt reges regum et domini dominantium: et contra uos est, si de Patre tantum ait Apostolus, Beatus et solus potens, Rex regum et Dominus dominantium. uerum autem secundum rectam fidem ipsa Trinitas unus est Deus, beatus et solus potens, Rex regum et Dominus dominantium, qui solus habet immortalitatem, et lucem habitat inaccessibilem. Et quomodo erit uerum, Accedite ad eum, et illuminamini ; nisi quia hoc nemo potest, si de se quisque presumpserit, sed si ipse donauerit? Immortalitatem autem Deus habere dicitur solus, quia est immutabilis solus. In omni enim mutabili natura nonnulla mors est ipsa mutatio, quia facit aliquid in ea non esse quod erat. Proinde et ipsa anima humana, que propterea dicitur immortalis, quoniam qualitercumque secundum modum suum nunquam desinit uiuere, habet tamen pro ipso suo modo quamdam mortem suam: quia si iuste uiuebat et peccat, moritur iustitie; si peccatrix erat et iustificatur, moritur peccato: ut alias eius mutationes taceam, de quibus longum est disputare. Et creaturarum natura celestium mori potuit, quia peccare potuit: nam et Angeli peccauerunt, et demones facti sunt, quorum est diabolus princeps. Et qui non peccauerunt, peccare potuerunt. Et cuicumque creature rationali prestatur ut peccare non possit, non est hoc nature proprie, sed Dei gratie. Ac per hoc solus Deus habet immortalitatem, qui non cuiusquam gratia, sed natura sua, nec potuit, nec potest aliqua conuersione mutari, nec potuit nec poterit aliqua mutatione peccare. Quem secundum naturam qua Deus est, nemo hominum uidit, nec uidere potest: sed poterit aliquando, si ad illum numerum hominum pertinet, de quibus dictum est, Beati mundo corde, quoniam ipsi Deum uidebunt . Cui Deo, id est Patri et Filio et Spiritui sancto, que Trinitas unus est Deus, honor et gloria in secula seculorum. Amen.

3. Absit autem ut, quomodo putas, ideo sit Pater potentior Filio, quia creatorem genuit Pater, Filius autem non genuit creatorem. Neque enim non potuit  , sed non oportuit. Immoderata enim esset diuina generatio, si genitus Filius nepotem gigneret Patri: quia et ipse nepos, nisi auo suo pronepotem gigneret, secundum uestram mirabilem sapientiam impotens diceretur. Similiter etiam ille si nepotem non gigneret auo suo, et pronepotem proauo suo, non a uobis appellaretur omnipotens: nec impleretur generationis series, si semper alter ex altero nasceretur;  nec eam perficeret ullus, si non sufficeret unus. Omnipotens itaque omnipotentem genuit Filium; quoniam quecumque Pater facit, hec et Filius similiter facit. Filium quippe ipsum genuit utique Patris natura, non fecit.



CAPUT XIII.

1. In illo etiam testimonio, ubi ait Apostolus, Soli sapienti Deo; non dissimilis error est uester: sed quod uobis respondimus de potentia, hoc etiam de sapientia respondemus. Si enim dixisset Apostolus, Soli sapienti Patri; nec sic inde Filium separaret. Num enim quia in Apocalypsi de Filio legitur, Habens nomen scriptum, quod nemo scit nisi ipse ; ideo Pater nescit hoc nomen, a quo est inseparabilis Filius? Sicut ergo scit et Pater quod nemo scire dictus est nisi Filius, quia inseparabiles sunt: sic etiam si dictum esset, Soli sapienti Patri; simul intelligi deberet et Filius, quia inseparabiles sunt. Cum uero non sit dictum, Soli sapienti Patri; sed Soli sapienti Deo; et Deus unus sit ipsa Trinitas: multo est facilior nobis huius solutio questionis; ut sic intelligamus solum Deum sapientem, sicut intelleximus solum potentem, id est, Patrem et Filium et Spiritum sanctum, qui est unus et solus Deus, cui soli seruire iussi sumus: ne male intelligentes, uel potius non intelligentes, contra hoc preceptum facere uideamur, quia et Domino Christo ea que Deo debetur seruitute seruimus. Non enim dictum est, Dominum Deum tuum Patrem adorabis, et illi plus seruies; ut seruire permitteremur et Filio, plus tamen Patri tanquam maiori, minus autem Filio tanquam minori Deo: sed dictum est, Dominum Deum tuum adorabis, et illi soli seruies ; soli scilicet omnipotenti, soli sapienti Deo; ut uos repelleremini, qui nolentes accipere unum solum Deum Patrem et Filium et Spiritum sanctum, et dicentes unum Dominum Deum, cui soli seruiendum est, non esse nisi Deum Patrem, et tamen etiam Filium Deum et Dominum confitentes; apertissime duos deos et dominos, maiorem unum, minorem alterum dicitis: et reos uos, secundum errorem uestrum, precepti huius uiolati esse monstratis, quia non solum maiori, uerum etiam minori, ea que Domino Deo debetur seruitute seruitis.

2. Ubi autem dixit Apostolus, Soli sapienti Deo; cum scriberet ad Romanos, in fine Epistole sic loquitur: Ei autem qui potens est, inquit, uos confirmare secundum Euangelium meum, et preconium Iesu Christi; secundum reuelationem mysterii temporibus eternis taciti, manifestati autem nunc per Scripturam Prophetarum; secundum preceptum eterni Dei, in obedientiam fidei in omnes gentes cogniti; soli sapienti Deo per Iesum Christum, cui gloria in secula seculorum . Hoc est, Ei qui potens est uos confirmare, soli sapienti Deo gloria in secula seculorum. Quod autem interpositum est, per Iesum Christum; utrum soli sapienti Deo per Iesum Christum accipi debeat, ut scilicet solus Deus sapiens per Iesum Christum sapiens esse intelligatur, non participando, sed gignendo sapientiam, quod est Christus  iehsu; an uero non per Iesum Christum sapienti, sed per Iesum Christum gloria Deo soli sapienti, uidetur ambiguum. Sed quis audeat dicere per Iesum Christum fieri ut sit sapiens Deus Pater; cum secundum substantiam suam non dubitandum sit eum esse sapientem, potiusque sit substantia Filii per gignentem Patrem, quam substantia Patris per genitum Filium? Restat ergo ut soli sapienti Deo gloria sit per Iesum Christum, hoc est, clara cum laude notitia, qua innotuit gentibus Deus Trinitas: ideo per Iesum Christum, quia, ut alia taceam, ipse precepit baptizari gentes in nomine Patris et Filii et Spiritus sancti ; ubi precipue commendata est huius indiuidue gloria Trinitatis. Deus itaque, quod est ipsa Trinitas, propterea solus sapiens recte dicitur, quia solus secundum substantiam suam sapiens est: non secundum accidentem uel accedentem participationem sapientie, sicut sapiens est rationalis quecumque creatura. Quod uero additum est, cui, ut diceretur, cui gloria; cum sufficeret si dictum esset, Ei autem gloria: inusitatam nostre lingue indicat locutionem; non sensum quem requiramus, uel de quo ambigamus, insinuat. Quid enim sensui deperit, si dicatur, Ei gloria, cui per Christum gloria? Hoc est namque, per Iesum Christum cui gloria; quod est, cui per Iesum Christum gloria. Sed horum alter inusitatus, alter usitatus est ordo uerborum.



CAPUT XIu.

1. Queris a me, Si de substantia Patris est Filius, de substantia Patris est etiam Spiritus sanctus; cur unus Filius sit, et alius non sit filius. Ecce respondeo, siue capias, siue non capias. De Patre est Filius, de Patre est Spiritus sanctus: sed ille genitus, iste procedens: ideo ille Filius est Patris, de quo est genitus; iste autem Spiritus utriusque, quoniam de utroque procedit. Sed ideo cum de illo Filius loqueretur, ait, De Patre procedit ; quoniam Pater processionis eius est auctor, qui talem Filium genuit, et gignendo ei dedit ut etiam de ipso procederet Spiritus sanctus. Nam nisi procederet et de ipso, non diceret discipulis, Accipite Spiritum sanctum; eumque insufflando daret , ut a se quoque procedere significans, aperte ostenderet flando, quod spirando dabat occulte. Quia ergo si nasceretur, non tantum de Patre, nec tantum de Filio, sed de ambobus utique nasceretur; sine dubio filius diceretur amborum. Ac per hoc quia filius amborum nullo modo est, non oportuit nasci eum de ambobus. Amborum est ergo Spiritus, procedendo de ambobus. Quid autem inter nasci et procedere intersit, de illa excellentissima natura loquens explicare quis potest? Non omne quod procedit nascitur, quamuis omne procedat quod nascitur; sicut non omne quod bipes est homo est, quamuis bipes sit omnis qui homo est. Hec scio: distinguere autem inter illam generationem et hanc processionem nescio, non ualeo, non sufficio. Ac per hoc quia et illa et ista est ineffabilis, sicut propheta de Filio loquens ait, Generationem eius quis enarrabit ? ita de Spiritu sancto uerissime dicitur, Processionem  eius quis enarrabit? Satis sit ergo nobis, quia non est a seipso Filius, sed ab illo de quo natus est: non est a seipso Spiritus sanctus, sed ab illo de quo procedit. Et quia de utroque procedit, sicut iam ostendimus: unde et Spiritus Patris dictus est, ubi legitur, Si autem Spiritus eius qui suscitauit Christum a mortuis, habitat in uobis; et Spiritus Filii, ubi legitur, Qui autem Spiritum Christi non habet, hic non est eius . Non enim duo sunt Spiritus sancti, tanquam singuli singulorum, unus Patris, alter Filii; sed unus potius Patris et Filii: de quo uno Spiritu scriptum est, Etenim in Spiritu uno nos omnes in unum corpus baptizati sumus, siue Iudei, siue Greci, siue serui, siue liberi; et omnes unum Spiritum potauimus . Et alio loco: Unum corpus et unus Spiritus .

2. Quid ergo hec Trinitas, nisi unius eiusdemque substantie est? Quandoquidem non de aliqua materia uel de nichilo est Filius, sed de quo est genitus: itemque Spiritus sanctus non de aliqua materia, uel de nichilo, sed inde est unde procedit. uos autem nec Filium de Patris substantia genitum uultis, et tamen eum nec ex nichilo, nec ex aliqua materia, sed ex Patre esse conceditis. Nec uidetis quam necesse sit, ut qui non est ex nichilo, non est ex aliqua re alia, sed ex Deo, nisi ex Dei substantia esse non possit, et hoc esse quod Deus est de quo est, hoc est, Deus de Deo. Quocirca Deus de Deo natus, quia non aliud prius fuit, sed natura ceterna de Deo est, non est aliud quam est ille de quo est, hoc est, unius eiusdemque nature, uel unius eiusdemque substantie. Quod cum auditis, quale cor habeatis ignoro, qui putatis nos sic Filium dicere natum esse de Patre, quomodo nascuntur de corporibus corpora: et quoniam corruptibiliter ista nascuntur, accusatis nos tanquam generationi Unigeniti, que de Patre est, corporalem passionem corruptionemque tribuamus. Carnalibus quippe cogitationibus pleni substantiam Dei de se ipsa gignere posse Filium non putatis, nisi hoc patiatur quod substantia quando gignit patitur carnis. Erratis, non scientes Scripturas, neque uirtutem Dei . Quando legitis, Ut simus in uero Filio eius Iesu Christo ; uerum Dei Filium cogitate. Hunc autem Filium nullo modo uerum Dei Filium cogitatis, si eum natum esse de substantia Patris negatis. Num enim iam erat hominis filius, et Deo donante factus est Dei filius; ex Deo quidem natus, sed gratia, non natura? An forte etsi non hominis filius, tamen aliqua iam erat qualiscumque creatura, et in Dei filium, Deo mutante, conuersa est? Si nichil horum, ergo aut de nichilo aut de aliqua substantia natus est. Sed ne crederemus de nichilo esse Dei Filium uos putare, iam nos ab ista sollicitudine liberasti: affirmasti enim non uos dicere, de nichilo esse Dei Filium. De aliqua ergo substantia est. Si non de Patris; de qua? Dicite. Sed non inuenitis. Iam igitur unigenitum Dei Filium Iesum Christum Dominum nostrum de Patris esse substantia non uos nobiscum pigeat confiteri.

 3. Pater ergo et Filius unius sunt eiusdemque substantie. Hoc est illud Homousion, quod in concilio Niceno aduersus hereticos Arianos a catholicis Patribus ueritatis auctoritate et auctoritatis ueritate firmatum est: quod postea in concilio Ariminensi, propter nouitatem uerbi minus quam oportuit intellectum, quod tamen [1 1Kb] fides antiqua pepererat, multis paucorum fraude deceptis, heretica impietas sub heretico imperatore Constantio labefactare tentauit. Sed post non longum tempus libertate fidei catholice preualente, posteaquam uis uerbi, sicut debuit, intellecta est, Homousion illud catholice fidei sanitate longe lateque defensum est. Quid est enim Homousion, nisi unius eiusdemque substantie? Quid est, inquam, Homousion, nisi, Ego et Pater unum sumus ? Sed nunc nec ego Nicenum, nec tu debes Ariminense tanquam preiudicaturus proferre concilium. Nec ego huius auctoritate, nec tu illius detineris: Scripturarum auctoritatibus, non quorumque propriis, sed utrisque communibus testibus, res cum re, causa cum causa, ratio cum ratione concertet. Utrique legimus, Ut simus in uero Filio eius Iesu Christo; ipse est uerus Deus et uita eterna. Utrique tanti ponderis molibus cedamus. Dic ergo nobis, utrum iste uerus Dei Filius, ab eis qui gratia filii sunt huius nominis quadam proprietate discretus, de nulla substantia sit, an de aliqua. Non dico, inquis, de nulla, ne de nichilo dicam. Ergo de aliqua est: quero, de qua? Si non de Patris, aliam quere. Si aliam non inuenis, quia omnino non inuenis; Patris agnosce, et Filium cum Patre Homousion confitere. Caro de carne nascitur, filius carnis de substantia carnis nascitur. Corruptionem de medio tollite, passiones carnales a lumine mentis abiicite, et inuisibilia Dei, per ea que facta sunt, intellecta conspicite . Credite Creatorem, qui dedit carni carnem gignere, qui dedit parentibus ueros carnis filios de carnis substantia generare, ac sic filios cum parentibus unius esse substantie, multo magis potuisse uerum gignere Filium de sua substantia, et unam cum uero Filio habere substantiam, manente incorruptione spirituali, et longissime hinc aliena corruptione carnali.

4. Nam de anima quid dixeris, nescio. uerba enim tua sunt, ubi dicis: Nec enim ad anime ingenuitatem comparatis tantam illam magnificentiam, sed ad fragilitatem corporis. De corpore utique, inquis, nascitur caro, corporalis filius: non tamen de anima anima nascitur. Post istam quasi definitionem tuam, rursus affirmas animam filios generare. Adiungis enim, et dicis: Si ergo nostra anima incorruptibiliter generat et impassibiliter, nullam sentiens diminutionem, non inquinationem aliquam; sed legitime secundum iura diuina generat filium, sapientia consensum [2 1Kb] accommodans corpori, ipsa integra manet: quanto magis omnipotens  Deus? Et paulo post dicis: Quanto magis Deus Pater incorruptibilis incorruptibiliter genuit Filium? Iam supra dixi, nescire me quid uolueris de anima intelligi, de qua prius dixisti quod non nascatur anima de anima, et postea, quod anima incorruptibiliter gignat filium. Si animam gignit, quomodo non nascitur anima de anima? Si carnem, tu uideris quomodo sit caro uerus anime filius. Christus enim, propter quem putasti hanc adhibendam similitudinem, uerus est Dei Filius. Si autem incorruptibiliter gignere animam filium sic accipi uoluisti, quomodo ait Apostolus, In Christo enim Iesu per Euangelium ego uos genui ; cur non attendis, quod iam erant ille anime in uetere uita, quas per Euangelium renouando Apostolus genuit? uerbum autem Dei Deus unigenitus Filius, sicut iam disputauimus, non prius aliquid fuit, et renouatione est generatus a Patre, sed cum Patre semper fuit; sicut est semper atque erit mirabili atque ineffabili modo genitus ab eterno ceternus. Sed si ob hoc introduxisti hanc dissimilem similitudinem, ut assereres Deum Patrem incorruptibiliter genuisse: noli laborare; confiteor omnino, incorruptibiliter genuisse Deum Patrem, sed quod est ipse genuisse. Iterum enim dico hic, quod uobis sepe dicendum est: Aut de aliqua substantia natus est Dei Filius, aut de nulla. Si de nulla, ergo de nichilo; quod uos non dicere iam tenemus. Si de aliqua, nec tamen de Patris, non uerus est Filius. Si de Patris, unius eiusdemque substantie sunt Pater et Filius. Quomodo autem nichil Filio subtraxit, ut dicis, si eiusdem substantie est, et tamen minor est, nec sicut infans crescere potest?

5. Iam uero de immortalitate Dei, quia non Patrem, sed Deum qui et Pater est et Filius et Spiritus sanctus, solum habere immortalitatem dixit Apostolus, satis superius disputaui, quando ipsum apostolicum testimonium et posui totum, et exposui.

6. Displicet tibi, quod equalem Patri asserimus Filium: quasi possit esse inequalis, qui uerus est Filius, non natus ex tempore, sed gignenti ceternus, sicut splendor ab igne genitus gignenti manifestatur equeuus. Sed habet, inquis, Dei Filius auctorem Patrem. Si propterea Deum Patrem Deo Filio dicis auctorem, quia ille genuit, genitus est iste; quia iste de illo est, non ille de isto; fateor et concedo. Si autem per nomen auctoris minorem uis facere Filium, Patremque maiorem, nec eiusdem substantie Filium cuius est Pater; detestabor et respuam: quia et filius hominis, in quantum est filius, habet auctorem de quo natus est, patrem; nec tamen ideo non est eiusdem substantie cuius est pater; et quod iste minor, maior est ille, potest tamen ad formam patris ualentiamque peruenire crescendo, in qua patrem propterea non omni modo inuenit talem, quia et ille defecit senescendo. Sic enim necesse est uarietur etate mortalitas, ubi temporalis est, non eterna natiuitas. Non autem illa sic est, ubi nec crescit Filius, nec senescit Pater. Et ideo amborum non impar est etas; quia ubi est eternitas, non est etas: ideo forma non impar  amborum; quoniam uerus Filius, qui non ut augeretur est natus, ne remaneret degener, equalis est natus. Sit ergo natiuitate humana longe melior et excellentior diuina natiuitas, incorruptibili et inuiolabili generatione: non tamen sit deterior, diuersitate nature.

7. Sed uitam Filius, inquit, accepit a Patre. Accepit sicut genitus a gignente. Omnia, inquit, que habet Pater, mea sunt . Omnia ergo que habet Pater, dedit ille gignendo, accepit iste nascendo. Nec dando ille amisit quod habuit; nec iste cum esset et non haberet accepit: sed sicut ille permansit habens omnia, cum ea que habet Filio dederit omnia; sic iste nunquam fuit sine omnibus, que non egendo, sed nascendo accepit ut Filius: quia nunquam potuit esse non natus, et ea sine quibus non est natus, et est immutabilis natus, semper habuit, quia semper est natus. Si enim aliquid eorum que habet Pater non dedit Filio, falsum est quod ait Filius: Omnia que habet Pater, mea sunt. Sed quia uerum est, prorsus omnia que habet Pater, dedit, ut diximus, ille gignendo, accepit iste nascendo. Ac per hoc dedit ille uitam, quia genuit uitam; accepit iste uitam, quia natus est uita: si minor, si decolor [1 1Kb] , si diuersa, non ergo quam Pater habuit hanc dedit Filio. Et quomodo uerum est, Omnia que habet Pater, mea sunt? Sed quis audeat dicere, uerum non est quod ueritas dixit? Quapropter sicut habet Pater uitam in semetipso, sic dedit et Filio uitam habere in semetipso . Sicut habet dedit, quod habet dedit, qualem habet, talem dedit; quantam habet, tantam dedit. Omnia que habet Pater, Filii sunt. Non ergo aliquid minus quam Pater habet Filio dedit; nec amisit Pater uitam, quam Filio dedit. uiuendo enim tenuit, quam gignendo dedit. uita est autem ipse Pater, uita est ipse Filius. Et ille quippe et iste id habet quod et ipse [2 1Kb] : sed ille de nullo uita, iste uita de uita; sed talis qualis illa, tanta quanta illa, hoc omnino quod illa; quia uerus est Filius, quia perfectus est Filius, quia non est degener ab uno Deo Patre Deus unicus Filius, Patri ergo equalis est Filius. Quidquid eum dicis a Patre accepisse, fatemur et nos: prorsus Pater dedit, Filius accepit. Sed cum Pater omnia que habet gignendo dedit, equalem utique genuit, quoniam nichil minus dedit. Quomodo ergo tu dicis, quia ille dedit, ille accepit, ideo equalem Filium Patri non esse: cum eum cui data sunt omnia, et ipsam equalitatem uideas accepisse? Scriptum est quidem, Beatum est magis dare quam accipere : sed in hac uita ubi est inopia, qua utique melior est copia. Melius enim est habere, quam egere; et melius est donare, quam accipere [3 1Kb] ; erogare, quam mendicare. Ubi autem qui dedit, gignendo dedit; et qui accepit, nascendo accepit: non inopi subuentum est, sed ipsa copia generata est. Nec potest qui accepit ei qui dedit esse  inequalis, quia et hoc accepit ut esset equalis. Nihil enim Patre minus habet ille qui dicit, Omnia que habet Pater, mea sunt. Aequalis est igitur. Sed quia semetipsum exinaniuit, formam serui accipiens, non formam Dei perdens; ita factus est in eadem serui forma obediens usque ad mortem crucis , in qua paulo minus minoratus est ab Angelis , ut Patri in forma Dei maneret equalis: quia non est forma illa mutabilis.

8. Quid itaque mirum est, si ea que commemoras, dicit, Ego que placita sunt Patri, facio semper : et ad monumentum Lazari, Pater, gratias ago tibi, quia audisti me; et ego sciebam quia semper me audis, sed propter eos qui circumstant dixi, ut credant quia tu me misisti : et iterum, Me oportet operari opera eius qui me misit : et antequam panes frangeret, prius Patri gratias egit ? Si his atque huiusmodi testimoniis id ostendere uoluisses, quod in forma serui Filius minor est Patre, et in ipsa forma Dei iste de illo non ille de isto est; quod sepe significans, multa ita dicit, ut eum non intelligentes etiam in ipsa diuinitate arbitrentur minorem: sic teneres rectam regulam fidei, ut non contradiceres ueritati; nec per talia testimonia oppugnares Euangelium, sed doceres. Que sunt enim placita Patris, que non sunt et Filii? aut unde potest facere Filius, nisi que placita sunt Patri, a quo habet omnia in quibus equalis est Patri? Quomodo non gratias agit Patri de quo est, presertim in forma serui, in qua illo minor est? Quomodo non Patrem rogat ut homo, qui cum Patre exaudit ut Deus? Quis autem christianus ignorat quod Pater miserit, missusque sit Filius? Non enim genitorem ab eo quem genuit, sed genitum a genitore mitti oportebat: uerum hec non est inequalitas substantie, sed ordo nature; non quod alter prior esset altero, sed quod alter esset ex altero. Oportebat ergo operari eum qui missus est, opera eius a quo missus est: et que sunt opera Patris, que non sunt et Filii; cum dicat idem Filius, Quecumque Pater facit, hec et Filius similiter facit ? Opera tamen Patris esse dicit: non enim obliuiscitur a quo sit; a Patre quippe illi est ut operator talium operum sit. Hec autem uos ita intelligitis, ut hinc etiam putetis Patrem Filio esse maiorem, quia dixit passerem non cadere in terram sine Patris uoluntate ; quasi cadat sine uoluntate Filii. An usque adeo minorem uultis Filium, ut non habeat in potestate nec passeres? Sed si non uultis huic regule acquiescere, ut ubicumque legeritis in auctoritate diuinorum eloquiorum, quo [1 1Kb] minor Patre Filius uideatur ostendi, aut ex forma serui dictum accipiatis, in qua uere minor est Patre; aut ideo dictum, quo non demonstretur maior uel minor ullus esse altero, sed demonstretur esse alter ex altero: si huic, inquam, rectissime regule non uultis acquiescere; certe tamen uerum Dei Filium nulla ratione dicetis, si non eiusdem substantie, cuius Pater est, eum esse dicatis.  Ut enim humanum aliquid dicam propter infirmitatem carnalium: cum homines duo sunt, pater et filius, si obediens sit patri filius, et aliqua existente causa roget patrem, gratias agat patri, aliquo denique mittatur a patre, ubi se dicat non uenisse facere uoluntatem suam, sed eius a quo missus est; numquid hinc ostenditur non eiusdem cuius pater est esse substantie? Cur ergo ubi de Filio Dei talia legitis, statim in tantum sacrilegium corde atque ore proruitis, ut ueri Filii Dei unam eamdemque cum Patre substantiam non esse credatis atque dicatis?

9. Quid quod etiam illud commemorandum putasti, quod manifestissime ut homo loquitur: Potestatem habeo ponendi animam meam, et potestatem habeo iterum sumendi eam. Hoc enim preceptum accepi a Patre meo? Quid hoc adiuuat causam tuam? Numquid enim aliud dixit, nisi, Potestatem habeo moriendi et resurgendi? Quod itaque ait, Nemo eam tollit a me, sed ego eam pono a me, et iterum sumo eam ; quid intelligi uoluit, nisi se non fuisse moriturum, nisi ipse uoluisset? Numquid tamen nisi homo esset, mori et resurgere potuisset? Sic autem introduxisti hoc testimonium, ut preloquereris, dicens, Hic sane et de sua potestate quam a Patre accepit dicebat, »Potestatem habeo ponendi animam meam, et potestatem habeo iterum sumendi eam:« tanquam si homo non esset, positurus esset animam. Ut homo ergo, non ut Deus, accepit hanc potestatem: quamuis non dixerit, Hanc potestatem; sed, hoc preceptum accepi a Patre meo. Quis autem nesciat aliud esse preceptum, aliud potestatem? Hoc enim habemus in potestate, quod cum uolumus possumus. Preceptum uero id nobiscum agit, ut quod iam est in potestate faciamus: si autem nondum est in potestate, oremus nobis potestatem dari, ut quod preceptum est impleamus. Quocirca si ea que aperta sunt uelitis attendere, ut homo acceperat hanc potestatem. Sed propter contentiosos ego ad utrumque concludam: Si ut homo accepit hanc potestatem, nichil tibi prodesse hoc testimonium et tu uides; quia si ex hac potestate a Patre accepta, minorem Patre Filium uis probare, nec nos dubitamus, quod in quantum homo est Christus, minor est Patre: si autem ut Deum uis accepisse hanc potestatem, gignendo eum Pater equalem sibi, dedit ei omnium rerum tantam, quanta ipsi Patri est [1 1Kb] , potestatem. Si enim minus habet in potestate aliquid quam Pater, non sunt eius omnia que habet Pater: sed quia eius sunt, tantam procul dubio habet potestatem quantam Pater. Preceptum quoque aut ut homo accepit, aut ut Deus: si ut homo, nulla questio est, quia ut homo est Patre minor: si ut Deus, non hinc ostenditur minor; quia nascendo id accepit, non indigendo. In uerbo enim unico Dei omnia precepta sunt Dei, que ille gignens dedit nascenti, non cum genuisset addidit indigenti: ac per hoc tantum genuit quantus est2 ipse; quia de seipso genuit uerum Filium, et perfectum genuit plenitudine diuinitatis, non perficiendum  etatis accessu [1 1Kb] . Sed humilius a te quero, quare filium hominis quemlibet hominem, si preceptum accipiat a patre, non eum dicis alterius esse substantie, et Filium Dei Deum ob hoc audes negare paterne esse substantie, quia preceptum accepit a Patre? Prorsus, et preceptum a Patre accepit, et eiusdem substantie est, cuius est ille qui dedit. Quis te contradicentem ferat, si ad te audiendum homines patres filiique concurrant, eiusdem utrique substantie; nec ideo filii degeneres, quod ita precepta eis dederint patres? Sed forte dicis, patres doctos filiis indoctis dedisse precepta. Refer nunc te ad Dei Filium, de Deo Patre natum Deum, qui utique imperfectus est natus, si preceptum accepit indoctus. Quia uero perfectus est natus, preceptum dedit ille gignendo, accepit iste nascendo. Nunquam enim uerus Dei Filius indoctus fuit: filius autem nunquam non fuit.



CAPUT Xu.

1. In forma Dei Filium esse non negas, et Deo Patri equalem negas, maiorem Patris formam putans esse quam Filii: tanquam non habuerit Pater unde formam suam compleret in Filio, quem de se ipso genuit, non fecit ex nichilo, non ex alio. Aut si formam suam in unico Filio plenam gignere potuit, nec tamen genuit plenam, sed minorem; quid sequatur attendite, et in uiam redite, ne cogamini Patrem inuidum dicere. Dicitis Deum Filium, dicitis Dominum; sed ut duos deos dominosque faciatis, contra Scripturam clamantem, Audi, Isrel; Dominus Deus tuus, Dominus unus est . Quid autem in hoc sacrilegio uobis prodest, quod Patri datis tantam formam, quantam non datis Filio? Numquid si unus maior, alter est minor, ideo non sunt dii et domini duo? Si carere cupitis hoc errore, sic dicite alium esse Patrem, alium esse Filium, ut tamen simul ambos non duos dicatis, sed unum Dominum Deum. Dicitis regem Filium de rege Patre utique natum: nec intuemini in genere humano filios regum etiamsi non sunt ex regibus reges, esse tamen ex hominibus homines; nec habere potestatem cum patribus regiam, et tamen eamdem tenere naturam. uos autem Filio Dei regis regnum cum Patre conceditis, et naturam paternam uanitate impia denegatis; eumque Deo Patri dicitis inequalem, qui non rapinam, hoc est, non alienum arbitratus est esse equalis Deo; sed tamen non intendens que sua sunt, sed que nostra sunt, semetipsum exinaniuit; non formam Dei perdens, sed formam serui accipiens, in qua est Patri factus obediens usque ad mortem crucis . In qua forma eum non uultis sic agnoscere Patre Deo minorem, ut in Dei forma Patri non negetis equalem. »Nos,« inquis, »dicti sumus filii gratia, non natura hoc nati: ideo unigenitus est Filius, quia quod est secundum diuinitatis sue naturam, hoc est natus Filius.« Hec non tua solum, uerum etiam nostra sunt uerba. Cur ergo quem Dei Filium natura non gratia confiteris, eiusdem nature, cuius Pater est, non esse contendis, nec quid mali abs te dicatur  attendis? Nonne regis Dei Filio paternum regnum auferres tolerabilius quam naturam?

2. De Spiritu autem sancto, quomodo et ipse de Deo sit, nec tamen et ipse filius sit, quoniam procedendo, non nascendo legitur esse de Deo, iam superius, quantum satis uisum est, disputaui. Nos, inquis, in Patrem Deum innatum, naturam non accepimus. Et tanquam rationem reddens, cur Dei Patris non dicatis esse naturam, mox adiungis, et dicis, Credimus quod ait Christus, »Spiritus est Deus« : quasi Christus secundum id quod Deus est, non spiritus sit, quem tamen natura Filium esse dixisti. Non ergo Pater ideo natura non est, quia spiritus est. Sed forte quia natus non est, ideo eum non uultis esse naturam; putatis enim quod a nascendo natura sit dicta. Scitote ergo, quod unaqueque res esse dicitur per substantiam, hoc esse utique per naturam. Certe si non putatis esse dicendum, eiusdem Filium cuius Pater est esse nature; dicite cuius Pater est esse substantie: ad causam que inter nos agitur, sufficit nobis. uerumtamen admonendi estis, ut intueamini quod ait Apostolus, His qui natura non sunt dii, seruistis : ubi certe nos Deo qui natura est Deus, seruire monstrauit. uos ergo qui Deum Patrem non natura Deum esse creditis, ubi eum constituatis, aduertite; et si ullus in uobis pudor est, erubescite. Ecce nos dicimus uobis, non seruimus Deo qui natura non est Deus; ne simus tales, quales fuerunt illi quibus dictum est, His qui natura non sunt dii, seruistis. uos si tales esse uultis, petimus ne uelitis, et Deum Patrem natura Deum esse dicatis: eiusque Filium, quem non gratia, sed natura Filium iam esse dicitis, eiusdem nature cuius Pater est non negetis, ne nichil aliud quam Filium esse uerum negetis. Quomodo enim dicitis, et uerum Filium uos profiteri, et Patri similem non negare, quando eum negatis unius cum Patre esse substantie? Sicut autem uerum Filium indicat una substantia, sic non uerum diuersa substantia. Quomodo autem Filium Patri similem dicitis, cui Patris substantiam dare non uultis? Nonne similis homini est pictura uel statua, et tamen filius dici non potest, quia diuersa substantia est? Homo nempe ad Dei similitudinem factus est; tamen quia non est unius eiusdemque substantie, non est uerus filius; et ideo fit gratia filius, quia non est natura. Si ergo uultis Dei Filium uerum confiteri, prius illum ac precipue dicite unius eiusdemque substantie, ut tanquam uerum Filium et Dei Filium per omnia similem Patri esse dicatis. Nam quem substantiam putatis habere diuersam, plus eum dissimilem quam similem dicitis, et omnino uerum Filium denegatis. Nam uultis [1 1Kb] nosse, ad ostendendum uerum filium quantum ualeat una eademque substantia: etiamsi filius hominis homo in quibusdam similis, in quibusdam sit dissimilis patri; tamen quia eiusdem substantie est, negari uerus filius non potest: et quia uerus est filius, negari eiusdem substantie non potest. uos autem ita  dicitis uerum Dei Filium similem Patri, ut substantie uelitis esse diuerse, per quam solam potest filius uerus ostendi. Nam duo ueri homines etsi nullus eorum filius sit alterius, unius tamen sunt et eiusdem substantie: homo autem alterius, hominis uerus filius nullo modo potest nisi eiusdem cum patre esse substantie, etiamsi non sit per omnia similis patri. Quocirca uerus Dei Filius et unius cum Patre substantie est, quia uerus Filius est; et per omnia est Patri similis, quia Dei Filius est. Neque enim sicut contingit in filiis hominum uel quorumcumque animalium, ita fas est dicere, uerum Dei Filium substantie quidem unius esse cum Patre, sed non per omnia similem Patri. Nicenum igitur tenete nobiscum concilium, si uultis Christum dicere uerum Dei Filium.

3. Diuersas, inquis, accusamur dicere naturas. Et quid aliud dicis de Deo Patre et Deo Filio? quid aliud dicis? An ideo putas ab ista accusatione purgari, quia continuo subiungis dicens: Hoc scito quod nos dicimus, quod Pater spiritus spiritum genuit ante omnia secula, Deus Deum genuit? Hoc quidem dicitis, et uerum dicitis: sed hoc tacuisti, quod falsum et exsecrabile dicitis. Spiritus enim spiritum genuit, uerum dicitis: sed hoc uerum ea intentione uos dicitis, quia etiam diuerse nature dicitur spiritus. Nam diuerse nature sunt Spiritus Dei, siue Spiritus Deus, et spiritus hominis; et tamen uterque dicitur spiritus. Item diuerse nature sunt spiritus hominis et spiritus pecoris; et tamen niholominus uterque spiritus dicitur. Item dicitur, Deus Deus, et dicitur deus homo: sicut dictum est, Dii estis . Et sicut datus est [1 1Kb] deus Moyses Pharaoni . Et cum sit Dei et hominis diuersa substantia, tamen uterque appellatur Deus. Prorsus ueraciter arguimini, quamuis dicatis de Deo Patre et Deo Filio, Spiritus spiritum genuit, naturas tamen diuersas dicere: et quamuis dicatis, Deus Deum genuit; etiam sic non recedere a diuersitate nature, quia non per omnia similem Patri esse dicitis Filium. Nam si per omnia similem diceretis, consequenter intelligeremini quod eos diceretis etiam unius eiusdemque esse nature siue substantie. Si ergo ab hoc crimine quod uobis obiicitur, Dei Patris et Dei Filii uos dicere naturas esse diuersas, purgare te cogitas: sicut dicis, Spiritus spiritum genuit; ita dic, Spiritus eiusdem nature siue substantie spritum genuit. Item, sicut dicis, Deus Deum genuit; ita dic, Deus eiusdem nature siue substantie Deum genuit. Hoc si credideris, et dixeris, nichil de hac re ulterius accusaberis. Si autem hoc non dixeris, quid prodest quia dicis, uerus innatus Pater uerum genuit Filium; cum procul dubio uerus Filius non sit, si non est unius eiusdemque substantie cum illo qui genuit?

4. Dicit quidem Filius ad Patrem, Hec est autem uita eterna, ut cognoscant te solum uerum Deum, et quem misisti Iesum Christum : id est, te et quem misisti Iesum Christum, cognoscant solum uerum Deum. In quibus uerbis uos solum Patrem non  cum Filio uerum accipientes Deum, quid aliud quam Filium negatis uerum Deum? Quia uero Pater et Filius, non duo dii, sed unus est Deus; sine dubio et Filius uerus est Deus, et adiuncto Spiritu sancto solus est Deus. Neque enim mouere nos debet, quod nominatus non est hoc loco Spiritus sanctus, tanquam non sit Deus, aut non sit uerus Deus. Tale est enim hoc quale si quis dicat, nescire Christum ea que Dei sunt; quoniam dixit Apostolus sic: Et que Dei sunt, nemo scit, nisi Spiritus Dei . Hoc est enim, Nemo scit, nisi Spiritus Dei; quod est, Solus ea scit Spiritus Dei. Sicut ergo ab hac scientia, quam non habere nisi Spiritus Dei dictus est, non excluditur Christus; sic ab eo quod Pater et Christus dictus est solus uerus Deus, non excluditur Spiritus sanctus. Sic et nomen illud quod in Apocalypsi nemo nosse dictus est, nisi ipse qui hoc habebat scriptum , id est Christus, nouerat utique et Pater, quod negare non potestis; nouerat et Spiritus sanctus, etiamsi negatis. Spiritus enim omnia scrutatur, etiam altitudines Dei . Nisi forte quia scrutator dictus est, negatur apprehendere: negetur ergo Deus apprehendere corda et renes hominum; scriptum est enim, Scrutans corda et renes Deus . Ita ergo dictus est solus uerus Deus Pater et iehsu Christus, ut ab hac ueritate deitatis nullo modo alienaretur Spiritus sanctus. Non autem Filius, ut tibi uidetur, solum potentem, solum sapientem, solum bonum Patrem dicit esse Deum. Deus autem unus et solus est ipsa Trinitas, ut ostendunt ea que superius iam sepissime diximus.

5. Quod autem non proficientem, sed perfectum Deus Pater genuerit Filium Deum; uerum dicis. Sed quod ipsam Filii perfectionem, perfectioni Patris non uis equare; hoc falsum dicis, et ueritati qua uerus est Filius contradicis. Homo enim si posset, inquis, perfectum mox generare filium, non paruulum generaret, qui coaugmentatis annis tandem aliquando sui genitoris impleat uoluntatem. uerissime [1 1Kb] omnino contra te loqueris. Sed ut contra te non sit quod loqueris, agnosce equalitatem Patris et Filii. Quia et homo si posset, filium mox generaret equalem, nec exspectaret annos, per quos in forma filii posset uoluntas eius impleri. Deus ergo cur non equalem genuit Filium, cui nec anni necessarii fuerunt per quos id impleretur, nec omnipotentia defuit? An forte noluit? Ergo, quod absit, inuidit. Sed non inuidit: equalem igitur genuit. Ac per hoc unius eiusdemque substantie: quandoquidem homo, qui propterea quia non potest non gignit equalem, eiusdem tamen substantie gignit filium, cuius est ipse. Quod si non esset, profecto uerus filius esse non posset. Quid est ergo quod dicis, Pater talem genuit Filium qualis et nunc est, qualis et permanet sine fine? Hoc bene diceres, si Patri equalem uerum Filium non negares. Cum uero perfectum dicis, et equalem negas, et talem qualis  est natus sine fine permanere non negas; procul dubio minorem Patre filium sine fine manere pronuntias. Ac per hoc nascitur filius hominis minor Patre; et quia imperfectus nascitur, crescendo ad formam peruenit patris: natus est filius Dei minor Patre; et quia perfectus atque immortaliter natus est, nullum accipit incrementum, sed eum ipsa perfectio a forma Patris in eternum efficit alienum. Ecce que creditis, ecce que dicitis; ecce sunt, quod peius est, que docetis. Sed in auditorum, inquis, est arbitrio, ut eligant alterum de duobus: aut obedientem Patri Filium, qui »se exinaniuit, formam serui accipiens«, cui et Pater »donauit nomen quod est super omne nomen« ; aut interpretationem tuam. Prorsus auditores quibus donat Dominus intellectum, non unum de duobus istis eligunt, sed utrumque; id est, et obedientem Patri Filium, et interpretationem, uel potius expositionem meam, qua ostendi sic obedientem fuisse in forma serui, ut formam non amitteret Dei, in qua equalis est Patri. Tu uero uide quam contumeliose Filio Dei tribuas obedientiam, cuius minuis in diuinitate naturam.



CAPUT XuI.

1. Quando autem a me audisti propter Iudeos, humilitatis, non ueritatis gratia, dixisse Filium quod Deus eius sit Pater eius? Hoc a me ita nunquam audire potuisti, sicut nunquam dixi: sed plane dixi, propter formam serui dictum esse. Sicut autem ipsa forma serui uera, non falsa est; ita Patrem suum esse etiam propter illam Deum suum, ueraciter dixit, non humiliter finxit. Quis enim est humilitatis, fructus ubi detrimentum est ueritatis? Tu autem istam certissimam ueritatem ita es refutare conatus, ut diceres ideo uerba ipsa, quibus ait Dominus, Deum meum et Deum uestrum, ad formam serui non pertinere, quia eis uerbis post resurrectionem usus est Dominus, quasi formam serui resurrectione consumpserit, ac non potius in melius commutauerit: quasi non qui mortuus est, ipse etiam resurrexerit; quasi non forma que occisa est, ipsa reuixerit; quasi non ipsa in celum leuata sit, in ipsa Dei Filius sedeat ad dexteram Patris, in ipsa uenturus sit ad uiuos et mortuos iudicandos. Nonne clarissima contestatio est Angelorum dicentium, Sic ueniet, quemadmodum uidistis eum euntem in celum . Cur ergo post resurrectionem non diceret, Ascendo ad Patrem meum et Patrem uestrum, Deum meum et Deum uestrum ; quando in eadem forma fuerat ascensurus, propter quam ex tempore Deus est eius, qui sine tempore Pater est eius? Propter quam formam non solum post resurrectionem, uerum etiam post iudicium subiectus erit ei, qui illi subiecit omnia . Quotquot ergo testimonia posuisti, quibus probares dictum esse Deum Christi, eum qui Pater est Christi, discutere quemadmodum dicta sint, superfluum iudico: sed a te frustra commemorata esse, puto quod nec tu debeas dubitare.

2. Iam uero illud ubi Dominus in eadem carne quam resuscitauerat constitutus, et eumdem hominem gerens, ait ad discipulos suos, Data est mihi omnis  potestas in celo et in terra: euntes docete omnes gentes, baptizantes eos in nomine Patris et Filii et Spiritus sancti; docentes eos seruare omnia quecumque mandaui uobis : utquid commemoraueris, et quid inde probare uolueris, prorsus nescio. Numquid enim ait, Data est mihi a Deo meo potestas? Quod si dixisset, propter ipsam humanam formam dictum fuisse ambigi non deberet. Quia uero non dixit; quid isto testimonio uolueris agere, non intelligo. Imo intelligo te id egisse, ut abundantius loquereris. Si enim tanquam Deo data est hec potestas, nascenti eam Pater dedit, non indigenti; quia gignendo dedit, non augendo. Si uero tanquam homini data est hec potestas, quid habet questionis? An forte nos admonere uoluisti, quod baptizari Dominus iusserit gentes in nomine Patris et Filii et Spiritus sancti? Ubi audis unum nomen, et unam non uis intelligere deitatem.

3. Quod autem dicis, et ante incarnationem Christi, Patrem dictum esse Deum eius, quoniam scriptum est, Unxit te, Deus, Deus tuus; longe antequam Christus uenisset in carne: itane non intelligis in prophetia esse predictum, tanquam fuerit factum quod erat futurum? Annon sic in prophetia ait ipse Dominus, Foderunt manus meas et pedes ; et ceterea quibus passionem suam tanto ante prenuntiauit, et quod futurum fuerat, tanquam iam factum esset expressit? Dictum est ergo in prophetia rerum futurarum, tanquam locutione rerum preteritarum, Unxit te, Deus, Deus tuus oleo exsultationis pre participibus tuis: participes eius significans, qui futuri fuerant serui eius, socii eius, amici eius, fratres eius, membra eius. Predictum est ergo quod futurum erat, ut ungeret Deus Christi hominem Christum: qui tamen sic factus est homo, ut maneret Deus. Ungeret autem, non uisibili et corporali oleo, sed Spiritu sancto, quem Scriptura nomine olei exsultationis, figurata, ut solet, locutione significat. Dixit autem, Unxit; non dixit, Uncturus est: quia in predestinatione iam factum erat, quod suo tempore futurum erat. Ubi tu timens ne Spiritus sanctus, quo unctus est Christus, maior uideatur esse quam Christus, quia reuera maior est homine Christo; qui enim sanctificat, eo qui sanctificatur est maior: hoc ergo timens, uoluisti oleo exsultationis eam letitiam significatam uideri, qua Filius exsultauit cum Patre, quando est condita creatura. Et commemorasti, ut soles, testimonia cause tue non necessaria, de letitia Patris et Filii. Sed quid facturus es? quo iturus? Quomodo id quod est luce clarius, aut negaturus, aut in aliud quodcumque uersurus es, cum recitatur tibi quod beatus Petrus in Apostolorum Actibus dixit: Hunc Iesum a Nazareth, quem unxit Deus Spiritu sancto . Ecce quod prophetabatur, quando dictum est, Unxit te Deus, Deus tuus oleo exsultationis, uel, oleo letitie, pre participibus tuis. Deus enim cui dictum est in eodem Psalmo, Thronus tuus, Deus, in seculum seculi; uirga directionis, uirga regni tui: dilexisti iustitiam, et odio habuisti iniquitatem; propterea unxit te Deus, Deus  tuus : a Deo Patre unctus est Filius, qui sic homo factus est ut maneret Deus, qua unctione plenus erat, id est, Spiritu sancto. Propter quod de illo scriptum est: iehsu autem plenus Spiritu sancto, reuersus est a Iordane .



CAPUT XuII.

1. Dicis in persona Spiritus sancti non posse suscipi quod de Filio dictum est, Omnia per ipsum facta sunt, et sine ipso factum est nichil . Et hoc ideo dicis, ut quibus potueris persuadeas, quod uobis male persuasum est, Spiritum sanctum non esse creatorem: quasi legeris, Omnia per ipsum facta sunt sine Spiritu sancto; aut, Omnia per neminem facta sunt, nisi per ipsum. Quanquam si et tale aliquid legeres, sic Spiritum sanctum ab hac operatione, qua constituta est creatura, credere non deberemus exclusum; sicut Filius non excluditur ab ea scientia de qua dictum est, Que Dei sunt, nemo scit, nisi Spiritus Dei . Si autem quia non est nominatus, quod etiam per illum facta sit creatura, quando de Filio dictum est, Omnia per ipsum facta sunt; ideo putas Dei Spiritum non esse creatorem: procul dubio, nec in eius nomine poteris baptizatos dicere, quibus ait Petrus, Agite penitentiam, et baptizetur unusquisque uestrum in nomine Domini Iesu Christi ; quia non ait, Et Spiritus sancti: nec in Patris nomine, quia nec ipse ibi est nominatus. Si autem etiam non nominatis Patre et Spiritu sancto, in nomine Iesu Christi iussi sunt baptizari; et tamen intelliguntur non baptizati nisi in nomine Patris et Filii et Spiritus sancti: cur non sic audis de Filio Dei, Omnia per ipsum facta sunt; ut et non nominatum intelligas ibi etiam Spiritum sanctum?

2. Nam quid excellentius in creaturis quam uirtutes celorum? Scriptum est autem: uerbo Domini celi firmati sunt; et Spiritu oris eius, omnis uirtus eorum . Dixeras nempe non me talia reperire in Scripturis diuinis, quibus Spiritum sanctum equalem asseram Filio. Ecce reperi ubi etiam maior possit uideri, nisi reuocet pietas, que illum ueraciter confitetur equalem. Nam utique maius aliquid sunt uirtutes celorum, que firmate sunt Spiritu oris Domini, i3d est Spiritu sancto, quam celi, qui firmati sunt uerbo Domini, hoc est, unigentio Filio. Sed si consulas ueritatem, res utraque ab utroque firmata est; et id quod de uno dicitur et de altero tacetur, de utroque intelligitur. Quid est autem inconsideratius, quam negare esse creatorem Spiritum Dei, cum Domino dicatur: Auferes spiritum eorum, et deficient, et in puluerem suum conuertentur: emittes [1 1Kb] Spiritum tuum, et creabuntur; et innouabis faciem terre . Nisi forte minus idoneus erat Spiritus sanctus creandis rebus que fuerant defecture, cum sit idoneus creandis que sunt sine fine mansure. Paulo ante dixi: Quid est excellentius in creaturis quam uirtutes celorum? Quid dicam de carne Creatoris?  Quandoquidem Creator ipse per quem facta sunt omnia, Panis, inquit, quem ego dedero, caro mea est pro mundi uita . Quid ergo? Mundus per Filium factus est, et creator est Filius: caro eius que data est pro mundi uita, per Spiritum sanctum facta est, et non est creator Spiritus sanctus? Cum enim uirgo Maria dixisset angelo promittenti ei filium, Quomodo fiet istud, quoniam uirum non cognosco? respondit angelus, Spiritus sanctus superueniet in te, et uirtus Altissimi obumbrabit tibi; propterea quod nascetur ex te sanctum, uocabitur Filius Dei . Hic tu, quod in consequentibus quodam loco tue prosecutionis aduerti, asserere conabaris Spiritum sanctum precessisse, ut mundaret et sanctificaret uirginem Mariam; ac deinde ueniret uirtus Altissimi, hoc est Sapientia Dei, quod est Christus ; et ipsa, sicut scriptum est, edificaret sibi domun , hoc est, ipsa sibi crearet carnem, non Spiritus sanctus. Quid est ergo quod ait sanctum Euangelium, Inuenta est in utero habens de Spiritu sancto ? Nempe obstructum est os loquentium iniqua . Si ergo cogitas os ueraciter aperire, non solum Filium, uerum etiam Spiritum sanctum creatorem carnis Filii confitere.

3. An forte dicturus es, ea facta esse per Spiritum sanctum que commemoraui, id est, quod omnis uirtus celorum per eum firmata sit, quod per eum creabuntur homines denuo, qui primo ita creantur ut conuertantur in puluerem suum; quod ipse carnem operatus est Christi ; et si quid aliud per Spiritum sanctum creatum potuerit inueniri: non tamen omnia, sicut per unigenitum Filium, de quo dictum est, Omnia per ipsum facta sunt? Si hoc dicis, non times ne tibi dicatur, eo potiorem esse Spiritum sanctum Filio, quod elegit sibi meliora que faceret, nec facere inferiora dignatus est? Sed quis hoc sapit, nisi qui desipit? Facta sunt ergo cuncta per Filium; absit, ut Spiritu sancto ab hoc opere separato: sicut de illis magnis operibus dictum est, Omnia autem hec operatur unus atque idem Spiritus ; nec tamen ab hac operatione Filius separatur.

4. Magnum sane aliquid tibi dicere uideris, quia dicis: Filius erat in principio antequam aliquid esset; Pater uero, ante principium. Ubi legisti, ut hec crederes? Unde presumpsisti ut hec diceres, ubi nec auctoritas ulla, nec ratio est? Quid est enim ante principium, quandoquidem quidquid ante esset, hoc esset principium? Si ergo Pater ante [1 1Kb] principium est, ante seipsum est; quia et ipse principium est. Quid est autem, In principio erat uerbum ; nisi, In Patre erat Filius? Et ipse Filius interrogatus a Iudeis quis esset, respondit: Principium, quia et loquor uobis . Pater ergo principium non de principio; Filius principium de principio: sed utrumque simul, non duo, sed unum principium; sicut Pater Deus et Filius Deus, ambo autem simul non duo dii, sed unus Deus. Nec Spiritum sanctum  ab utroque procedentem negabo esse principium: sed hec tria simul sicut unum Deum, ita unum dico esse principium.



CAPUT XuIII.

1. Quid, si audieris, inquis, Patrem dicentem, »Tecum principium in die uirtutis tue, in splendoribus sanctorum, ex utero ante luciferum genui te« ? Quid promittis, uel quid minaris, si audiero quod frequenter audio, et fideliter credo? Sed hinc te nichil adiuuari, cur non uideas, plurimum miror. Siue enim ex persona sua hoc propheta dicat ad Dominum Iesum, siue ex persona Patris ad Filium, cum ego ambas generationes Christi, et ex Deo Patre sine tempore, et ex homine matre in plenitudine temporis accipiam, uenerer, predicem, non est hoc testimonium aduersum me. Sed moras innectere uoluisse indicat te, ubi ego potius intelligo, quare ex utero dixerit genui te: quia hoc et tu ex persona Patris accipis dictum. Non enim quemadmodum corporis humani sunt membra disposita, sic habet uterum Deus; sed uerbum translatum est a corporali ad incorporalem substantiam, ut intelligeremus de Patris substantia genitum unigenitum Filium; ac per hoc quid aliud quam unius eiusdemque substantie? Ego itaque hoc testimonium proferre contra te debui: sed gratias ago quia commonuisti. Considera ergo quantum mali sit, quod eiusdem substantie Filium negatis, quem genitum confitemini ex utero Patris, iniuriam grauissimam facientes Deo, tanquam illud quod ipse non esset, ex utero gignere potuisset. Nonne sentitis uos generationem Dei credere uitiosam, predicare monstruosam, qui dicere audetis ex utero Dei processisse diuersam naturam? Si autem hoc, sicut debetis, horretis, respuitisque nobiscum, iam tandem concilium Nicenum et Homousion laudate ac tenete nobiscum.

2. Quis autem non uideat defectum tuum, ubi cum audisses, me commemorante, in prophetia dixisse Christum suo Patri, De uentre matris mee Deus meus es tu ; ut intelligeremus eius nature illum esse Deum quam Filius ipsius ex tempore de uentre matris accepit, Patrem uero nature illius quam de se ipse generauit: tu non inueniens quid responderes, tamen ne taceres dixisti, Ex uentre matris natum profiteris Christum secundum carnem; et addidisti, quod nec Iudei diffidunt. Ac deinde quesisti, Cur ista testimonia in medium non proferantur, que illam natiuitatem demonstrant in principio, sicut et precedens nos, inquis, instruit testimonium? Quasi ego illam natiuitatem Christi, non temporalem, sed eternam, propter quam dictum est, In principio erat uerbum, non credam, non predicem, non amplectar; sed tantum ex uentre matris natum asseram Christum? Ecce ego dico Deum Filium de Deo Patre sine tempore genitum. Quomodo sit autem etiam Deus eius qui Pater est eius, ostendi, propter hominem quem suscepit, et in quo natus est de uentre matris, sine concubitu hominis patris. Ad quod probandum testimonium dedi, ubi ait in prophetia Patri suo, De uentre matris mee Deus meus es tu. Tu qui dicis me ex  uentre matris natum profiteri Christum, quod nec Iudei diffidunt, quasi ego istam natiuitatem Christi solam profitear; noli per inania conari euadere, et dic potius quare mihi non responderis, ubi dicit Christus Patri, De uentre matris mee Deus meus es tu. Ad hoc enim quoniam uidisti non te habere quod diceres, aliam natiuitatem que Dei de Deo est, interponendam putasti qua fugeres. Rogo te; quando quid respondeas non habes, quanto melius taceres?

3. Si propter corpus, inquis, in quo se exinaniuit, debitorem se sentit suo genitori; multo magis qui illum tantum ac talem genuit, necesse est ut eum ueneretur, eique offerat semper obsequium. Quodlibet de ueneratione et obsequio Filii erga Patrem carnaliter sentias, Pater eius, nisi de uentre matris eius, non est Deus eius. Iam quantumuis obsequatur Deo Patri Deus Filius, quoniam uideo te non intelligere quanta sit in illa generatione geniti et genitoris equalitas, numquid ideo est diuersa natura patris hominis et hominis filii, quoniam filius obsequitur patri? Hoc est omnino intolerabile in uobis, quia de obsequio Filii diuersam uultis probare substantiam Patris et Filii. Prorsus alia questio est, Utrum sint unius eiusdemque substantie Pater et Filius; et alia questio est, Utrum Patri Filius obsequatur. Interim uerum Filium non negemus, qui nullo modo est uerus Filius, si non est ipsius et Patris una eademque natura. Dicite ergo Deum Patrem; et Deum Filium unius eiusdemque esse substantie. Extorqueat uobis diuinitas, quod humanitati donauit ipsa diuinitas. Obsequitur homo patri suo, de quo natus est homo; tamen obsequendo esse non desinit homo. Et si, non dico pariter honoratus, sed honoratior esset filius, gauderet pater, non inuideret: honoraret tamen etiam ille patrem, etsi non paruulus, accessu augendus etatis, sed ei natus esset equalis. Aequalem uero si pater homo potuisset, nullo dubitante genuisset. Quis ergo audeat dicere, Hoc nec Omnipotens potuit? Addo etiam, quia si posset homo, maiorem se ipso melioremque gigneret filium: sed maius uel melius Deo quidquam non potest esse; ergo ei uerum Filium credamus equalem. Quod si dixeris, Eo ipso maior est Pater Filio, quia de nullo genitus, genuit tamen equalem: cito respondebo, Imo ideo non est maior Pater Filio, quia equalem genuit, non minorem. Originis enim questio est, Quis de quo sit: equalitatis autem, Qualis aut quantus sit. Proinde si admittit ratio ueritatis ut equali Patri Filius obsequatur equalis, non negamus obsequium: si autem per obsequium minorem natura [1 1Kb] uultis credere, prohibemus: nullo modo enim Deus Pater ut habere unici Filii posset obsequium, uellet denegare naturam.

4. Parentibus autem ut esset subditus Christus, non diuine maiestatis fuit, sed etatis humane. Frustra itaque dixisti: Si parentibus fuit subditus quos creauit , quanto magis suo genitori qui eum tantum ac talem genuit? Respondetur enim tibi:  Si parentibus fuit subditus propter pueritiam, quanto magis Deo propter ipsam hominis formam? Quam formam cum immortalem fecerit, non morte perdiderit; quid miraris si etiam post huius seculi finem subiectus erit in ea illi, qui ei subiecit omnia? Tu autem non propter formam serui dicis Filium Patri esse subiectum, sed quia eum tantum ac talem genuit, id est magnum Deum, quamuis Patre ipso minorem: ubi et Patri derogas, qui Filium sibi unicum, aut non potuit, aut noluit gignere equalem; et ipsi Filio qui unicus Patri non est generatus equalis, et ideo perfectus est natus, ne unquam uel crescendo fieret, quod non potuit esse nascendo.

5. Non autem, ut putas, corpus tantum Filii, id est, corpus hominis, uerum etiam humanum spiritum Patri dicimus esse subiectum: et secundum id quod homo factus est intelligimus dictum, Cum autem omnia illi subiecta fuerint, tunc et ipse Filius subiectus erit illi qui ei subiecit omnia . Secundum id quod Christus est caput et corpus: caput scilicet ipse Saluator qui surrexit a mortuis, et sedet ad dexteram Patris; et Ecclesia que est corpus eius, plenitudo eius, sicut apertissime dicit Apostolus . Ac per hoc cum omnia Christo subiecta fuerint, et capiti et corpori erunt sine dubitatione subiecta. Nam secundum id quod sine tempore Deus natus est, nichil unquam potuit ei non esse subiectum.

6. Scimus, quod nos commemorandos putasti, quia Pater non iudicat quemquam, sed omne iudicium dedit Filio . uellem tamen diceres nobis, quomodo Pater non iudicat quemquam, cum dicat ipse identidem Filius, Ego non quero gloriam meam; est qui querat, et iudicet : ut scias ideo dictum, Pater non iudicat quemquam, sed omne iudicium dedit Filio; quoniam iudicandis uiuis et mortuis forma hominis apparebit, quam non habet Pater: propter quod ait propheta, uidebunt in quem pupugerunt . Sed inuisibiliter etiam Pater erit cum eo, quia inseparabilis est ab eo. Si enim, Non sum solus, quoniam Pater mecum est, ait ipse moriturus ; quanto magis secum habebit Patrem, de mortuis et uiuis iudicaturus? Cum illo erit etiam Spiritus sanctus. Quomodo enim deseret eum Spiritus sanctus in regali sede, quo plenus regressus est a Iordane ? Quod itaque scriptum est ad Hebreos, Nunc autem necdum uidemus omnia subiecta ei: eum autem modico minus ab Angelis minoratum uidemus Iesum propter passionem mortis ; docere nos debet quomodo intelligendum sit quod scriptum est ad Corinthios, Cum autem omnia illi subiecta fuerint: quia secundum id dictum est quod factus est homo, non secundum id quod est Deus. Sic ergo in homine apparens, in quo per passionem mortis minoratus est modico minus ab Angelis, uiuos et mortuos iudicabit, quando dicturus est: uenite, benedicti Patris mei, percipite regnum . Quo tu testimonio non hominem, sed Deum minorem suo Patre quasi probare uoluisti: sed sicut ab eis qui intelligunt perspicitur, non probasti.



CAPUT XIX.


De Spiritus sancti autem gemitibus, quia non ipse gemit, sed inspirans nobis desiderium sanctum nos facit gemere quamdiu peregrinamur a Domino, iam tibi sufficienter respondisse me existimo. Et tales de Scripturis sanctis locutiones, quantum satis uidebatur ostendi, quoniam sic dicitur gemere Spiritus sanctus, quia nos facit gemere; sicut dixit Deus, Nunc cognoui , quando cognoscere hominem fecit. Non enim tunc cognouerat quod tunc se dixerat cognouisse, qui omnia scit antequam fiant. Ad quod te respondere non potuisse, quid prodest quia sentis, quando non consentis?



CAPUT XX.

1. Iam etiam de uerbis Domini ubi ait, Ego et Pater unum sumus ; nichil te respondere potuisse monstraui. Sed ut hic quoque ostendam, si exemplis, ut dicis, quibus ego usus sum, uis probare quomodo dictum sit, Ego et Pater unum sumus; et ob hoc commemoras apostolicum testimonium, quod a me positum est, ubi ait, Qui adheret Domino, unus spiritus est : dic et tu, Cum adheret Patri Filius, unus Deus est. Non enim ait Apostolus, Qui adheret Domino, unum sunt; sicut dictum est, Ego et Pater unum sumus: sed ait, unus spiritus est. Cum autem tu non dicas, Cum adheret Patri Filius, unus Deus est; utquid et tu adhibes hoc Apostoli testimonium, ubi ait, Qui adheret Domino, unus spiritus est; nisi ut te etiam a te producto teste conuincam? Nunc saltem distingue duo ista, que non potuisti, cum simul essemus, in nostra disputatione distinguere. Diligenter itaque attende quod dico. Quando de rebus duabus aut pluribus dicitur, Unus est, uel, una est, et additur quid unus uel quid una; et de his que diuerse, et de his que sunt unius substantie dici potest. Diuerse sunt enim substantie spiritus hominis et Spiritus Domini [1 1Kb] : et tamen dictum est, Qui adheret Domino unus spiritus est. Unius autem substantie sunt anime hominum et corda hominum; de quibus dictum est, Erat illis anima una et cor unum . Ubi autem dicitur de duobus aut pluribus, Unum sunt, nec additur quid unum sint; non diuerse intelliguntur, sed unius esse substantie: sicut dictum est, Qui plantat et qui rigat, unum sunt ; et, Ego et Pater unum sumus. Tu autem qui Patrem et Filium diuersas uis esse substantias, inuenire non potuisti, ubi de diuersis substantiis dictum fuerit, Unum sunt. Et qui non uis dicere, Cum Filius adheret Patri, unus Deus est; adhibuisti et tu apostolicum testimonium quod ego adhibueram; sed adhibuisti contra te ipsum, ubi ait, Qui adheret Domino, unus spiritus est. Si enim de his qui diuerse substantie sunt, recte dici potuit, unus spiritus est; quanto magis de his qui unius substantie sunt recto dicitur, Unus Deus est? Si hec intelligis, non te ad ea respondisse iam perspicis, et de consensu uoluntatis te inaniter tam multa dixisse cognoscis. Etiam nos quippe incomparabilem consensum uoluntatis atque indiuidue caritatis Patris et Filii et Spiritus sancti confitemur, propter quod dicimus, Hec Trinitas  unus est Deus. Sed nos hoc etiam, quod uos non dicitis, dicimus, propter unam eamdemque naturam atque substantiam, Hi tres unum sunt. Hec si discreueris, et contentiosus esse nolueris, non te ad ea respondisse aliquid iam uidebis, et de hac questione procul dubio iam tacebis.

2. Ubi autem dixit Filius Patri, uerum non quod ego uolo, sed quod tu uis; quid te adiuuat quod tua uerba subiungis et dicis, Ostendit uere uoluntatem suam subiectam suo genitori: quasi nos negemus, hominis uoluntatem uoluntati Dei debere esse subiectam? Nam ex natura hominis hoc dixisse Dominum cito uidet, qui locum ipsum sancti Euangelii paulo attentius intuetur. Ibi enim dixit: Tristis est anima mea usque ad mortem . Numquid ex natura unici uerbi posset hoc dici? Sed homo qui putas gemere naturam Spiritus sancti, cur non etiam naturam uerbi Dei unigeniti tristem dicas esse potuisse? Ille tamen, ne quid diceretur tale, non ait, Tristis sum; quamuis etiamsi hoc dixisset, non nisi ex natura hominis oportuisset intelligi: sed ait, Tristis est anima mea; quam sicut homo utique habebat humanam. Quanquam et in hoc quod ait, Non quod ego uolo; aliud se ostendit uoluisse quam Pater: quod nisi humano corde non potuisset, cum infirmitatem nostram in suum, non diuinum, sed humanum transfiguraret affectum. Homine quippe non assumpto, nullo modo Patri diceret unicum uerbum, Non quod ego uolo. Nunquam enim posset immutabilis illa natura quidquam aliud uelle quam Pater. Hec si distingueretis, Ariani heretici non essetis.

3. Nam et illud quod dictum est, Descendi de celo, non ut faciam uoluntatem meam, sed uoluntatem eius qui me misit : potest quidem accipi etiam secundum id quod est unigenitum uerbum; ut ideo uoluntatem non suam dixerit esse, sed Patris, quoniam de Patre est quidquid est Filius; non est autem de Filio quidquid est Pater: secundum quod dictum est et, Mea doctrina non est mea, sed eius qui me misit ; quoniam Patris doctrina ipse est qui Patris est uerbum, et utique non est a se ipso, sed a Patre. Et rursus cum dicit, Omnia que habet Pater, mea sunt ; Patri se ostendit equalem. Non absurdum est tamen, ut etiam hoc secundum id quod homo factus est, dixisse accipiatur: Descendi de celo, non ut faciam uoluntatem meam, sed uoluntatem eius qui me misit. Secundus enim Adam, qui tollit peccatum mundi, isto modo se discreuit a primo Adam, per quem peccatum intrauit in mundum : quia iste non fecit uoluntatem suam, sed eius a quo missus est; cum ille fecerit suam, non eius a quo creatus est. Nec moueat quomodo Christus secundum id quod homo est, descenderit de celo, cum de matre que in terra erat factus sit homo. Hoc enim propter unitatem persone dictum est, quoniam una persona est Christus Deus et homo. Propter quod etiam: Nemo, inquit, ascendit in celum, nisi qui de celo descendit, Filius hominis, qui est in celo . Si ergo attendas distinctionem substantiarum,  Filius Dei de celo descendit, Filius hominis crucifixus est: si unitatem persone, et Filius hominis descendit de celo, et Filius Dei est crucifixus. Ipse est enim Dominus glorie, de quo ait Apostolus: Si enim cognouissent, nunquam Dominum glorie crucifixissent . Propter hanc ergo unitatem persone, non solum Filium hominis dixit descendisse de celo, sed esse dixit in celo, cum loqueretur in terra. Non ergo uoluntatem suam fecit, quia peccatum non fecit: sed uoluntatem fecit illius qui eum misit. Tunc enim facit homo uoluntatem Dei, quando facit iustitiam que ex Deo est.

4. Nec sic arbitremur a Patre missum esse Filium, ut non sit missus ab Spiritu sancto; cum uox ipsius sit per prophetam, Et nunc Dominus misit me, et Spiritus eius. Hoc enim Filium dixisse, indicant ea que sunt dicta superius. Nam sic ad ista uerba peruentum est: Audite me, inquit, Iacob, et Isrel quem ego uocabo. Ego sum primus, et ego sum in eternum; et manus mea fundauit terram, dextera mea solidauit celum. uocabo illos, et astabunt simul; conuenient etiam uniuersi, et audient. Quis illis nuntiauit hec? Diligens te feci uoluntatem tuam super Babylonia, ut tollatur semen Chaldeorum. Ego locutus sum, ego uocaui; adduxi illum, et prosperam uiam eius feci. Conuenite ad me, et audite ista. Nec enim ab initio in obscuro locutus sum: cum fiebant, ibi eram; et nunc Dominus misit me, et Spiritus eius . Quid hoc apertius? Nec sic a Patre et Spiritu sancto missus est, ut se ipse non miserit: sicut a Patre ostenditur traditus, ubi legitur, Qui Filio proprio non pepercit, sed pro nobis omnibus tradidit eum ; alio autem loco de ipso Filio dicitur, Qui me dilexit, et tradidit seipsum pro me . Quomodo autem non facit uoluntatem suam, qui dixit, Sicut Pater suscitat mortuos et uiuificat, sic et Filius quos uult uiuificat : et cum ei dictum esset, Si uis, potes me mundare; respondit, uolo, mundare; et ad uerbum continuo factum est quod uelle se dixit ? Sicut autem Filius facit uoluntatem Patris, sic et Pater facit uoluntatem Filii. Nam Filius dicit: Pater, uolo ut ubi ego sum, et isti sint mecum . Non dixit, Peto, uel, Rogo; sed, uolo: ut isto uolente faceret ille, sicut illo uolente faciebat iste: et non alia ille, alia iste; sed que ille, hec etiam iste. Quecumque enim Pater facit, hec et Filius similiter facit . uerba sunt ipsius, uerba ueritatis sunt, falsa esse non possunt.



CAPUT XXI.

1. Suscipere te dicis quod protuli, Nescitis quia templum Dei estis, et Spiritus Dei habitat in uobis ? Quod proposuisti [1 1Kb] dicere ideo dictum esse, quia in nemine habitat Deus, quem non ante Spiritus sanctus sanctificauerit, atque purgauerit; quasi templum Deo habitaturo, non sibi, sanctificet et purget Spiritus sanctus: cum Apostolus hinc ostenderit ipsum esse Deum, cuius nos dixerat templum: quia non ait, et Spiritus Dei sanctificat et purgat uos, ut Deus habitet in uobis; sed ait, Spiritus Dei habitat in  uobis. Utique in templo suo Deus habitat: nam quid est templum Dei, nisi habitaculum Dei? uidisti autem etiam tu consequenter esse Deum nostrum cuius sumus templum: et noluisti aliud testimonium commemorare quod protuli, Nescitis quia corpus uestrum templum in uobis Spiritus sancti est, quem habetis a Deo? Iam ergo confitere Deum esse Spiritum sanctum. Neque enim, nisi esset Deus, haberet templum, et templum non manufactum, sed edificatum de membris Dei: Christus enim super omnia est Deus benedictus in secula , cuius membra sunt nostra corpora. Qui enim dixit, Nescitis quia corpus uestrum templum in uobis Spiritus sacnti est? ipse dixit, Nescitis quia corpora uestra membra sunt Christi ? Itane uero cui de lignis et lapidibus Salomon edificauit templum. Deus est, et cui templum edificatur de membris Christi, hoc est, de membris Dei, Deus non est? cum loquens de Deo beatissimus martyr Stephanus dixerit: Salomon edificauit ei domum; sed Summus non in manufactis templis inhabitat . Et tamen Christi membra, quorum caput est super omnes celos, templum sunt Spiritus sancti, quem constat uenisse de celo. Istum negare Deum quid est, nisi non esse et nolle esse templum eius? Alloquitur nos Apostolus dicens: Obsecro autem uos, fratres, per miserationes Dei, ut exhibeatis corpora uestra hostiam uiuam, sanctam, Deo placentem . Corpora itaque fidelium hostia sunt Deo, membra Christi, templum Spiritus sancti, et Deus non est Spiritus sanctus! Quis hoc dicit, nisi in quo non inhabitat? Quoniam in quo habitat, utique templum eius est. Denique cum dixisset Apostolus, Nescitis quia corpus uestrum templum in uobis Spiritus sancti est, quem habetis a Deo, et non estis uestri? empti enim estis pretio magno; continuo secutus adiunxit, Glorificate ergo Deum in corpore uestro . Ubi dilucide ostendit Deum esse Spiritum sanctum, glorificandum scilicet in corpore nostro, tanquam in templo suo. Et quod Ananie dixit apostolus Petrus, Ausus es mentiri Spiritui sancto? atque ostendens Deum esse Spiritum sanctum, Non es, inquit, hominibus mentitus, sed Deo .

2. Miror autem cor uestrum, quantum sermone explicare non possum, quomodo cum sic laudetis Spiritum sanctum, ut eum sanctificandis fidelibus ubique asseratis esse presentem, tamen negare audeatis Deum. Itane Deus non est, qui repleuit orbem terrarum? Scriptura enim dicit: Spiritus Domini repleuit orbem terrarum . Sed quid dicamus quod repleuit orbem, qui repleuit orbis etiam Redemptorem? Dominus enim iehsu plenus Spiritu sancto regressus est a Iordane : et presumitis dicere, quia ipse Dominus iehsu Deus erat, et Spiritus sanctus quo plenus erat, non erat Deus; tam male sentientes de Spiritu sancto, ut non ei tribuatis saltem quod tributum est Moysi famulo Dei, qui non munera gratiarum, sed plagarum prodigia in eodem Spiritu sancto, quia ipse est digitus Dei , Aegyptiis ingerebat, et tamen Pharaoni deus erat.  Uno loco erat ad affligendos Aegyptios, et Pharaoni deus erat : ubique adest Spiritus sanctus ad homines in eternam uitam regenerandos, et non est eis Deus! Imo uero est, et Deus uerus est, quia ueri Dei membra templum eius est. Et utique subiectum est templum illi cuius est templum: quomodo ergo Deus non est, cui sunt membra Dei subiecta? Ac per hoc et Dominus est templi sui: quis enim hoc neget, quis ita desipiat, ut dicat non esse aliquem dominum domus sue? Quomodo ergo Spiritus sanctus non est Dominus, qui Dominus est membrorum Domini? Ipse est quippe Spiritus Domini, de quo uno eodemque loco dictum est: Cum autem conuersus fuerit ad Dominum, auferetur uelamen. Dominus autem Spiritus est; ubi autem Spiritus Domini, ibi libertas .

3. Iam creatorem superius demonstraui Spiritum sanctum: quomodo autem rex non est, cuius templum est que membra sunt regis? Quomodo non consedet Patri et Filio, qui repleuit Filium, qui membra Filii suam possidet domum? Nisi forte quando Filius regressus est a Iordane, plenus erat Spiritu sancto; et quando sedere cepit ad dexteram Patris, exclusit a se Spiritum sanctum? Deinde cum de Patre procedat, quomodo cum Patre non sedeat? Cum ipsa sessio non sit utique cogitanda carnaliter: alioquin opinaturi sumus honorabilius Filium sedere quam Patrem; honorabilius quippe sedetur ad dexteram: et uidebitur esse consequens ut Pater sedeat ad sinistram. Postremo qualis uobis persuaserit spiritus, ut sancto Spiritui denegetis quod sanctis hominibus sancta Scriptura concedit, uos uideritis. Ait enim Apostolus: Cum essemus mortui peccatis, conuiuificauit nos Christo, cuius gratia sumus salui facti; et simul excitauit, et simul sedere fecit in celestibus in Christo Iesu . Sancti ergo quos sanctificat Spiritus sanctus, conuiuificati Christo, ita simul sessuri predestinati sunt, ut iam factum dicat Apostolus, quod certum est adfuturum: et ipsi Spiritui sancto subtrahitur a uobis quisquis est ille consessus, tanquam sedere cum Patre uel Filio sit indignus, qui eadem sede efficit dignos. Cui mouetis etiam questionem quod non adoretur, et hoc utique simillimo errore, cum legatis, ut iam supra docui, a sanctis etiam homines adoratos. Et tamen ut inuidiam blasphemantis euites; ita laudas Spiritum sanctum, ut tribuas ei quod non habet ulla creatura, et detrahas ei quod adipiscitur et humana creatura.



CAPUT XXII.

1. Dixisse me quod commemoras, fateor, et nunc dico, quod Saluator noster non dixerit, Ut ipsi et nos unum; sed, Ut ipsi sint unum. Et de his euangelicis uerbis satis a me recolo iam fuisse responsum, cum ostenderem refellere te non potuisse que dixi. Quoniam poposci ut proferres ubi legeris, Unum sunt, dictum esse de aliquibus rebus que non essent unius eiusdemque substantie: neque protulisti. Quid enim te adiuuat, quod dilectionis consensione affirmas dictum esse de Paulo et Apollo, Qui plantat autem et qui rigat, unum sunt ; cum eos non ostendas diuerse fuisse substantie?  Ambo quippe homines erant. Si enim non diligerent inuicem, natura unum essent, dilectione non essent: si autem unum natura non essent, unum dici dilectione non possent. Poscit ergo Filius ut ita sint unum, quomodo ipse et Pater unum sunt; id est, non solum natura, quod iam erant; uerum etiam perfectione caritatis atque iustitie, pro sue capacitate nature, quantum in Dei regno esse potuerint: ut etiam ipsi summe unum sint in natura sua, quemadmodum Pater et Filius summe unum sunt, quamuis in excellentiore atque incomparabiliter meliore natura sua. Dixit ergo ad Patrem Filius: Pater sancte, serua eos in nomine tuo, quos dedisti mihi; ut sint unum, sicut et nos. Non dixit, Ut sint unum nobiscum; aut, Ut simus unum ipsi et nos. Item paulo post: Non pro his autem rogo tantum, sed et pro eis qui credituri sunt per uerbum ipsorum in me; ut omnes unum sint, sicut tu Pater in me, et ego in te, ut et ipsi in nobis unum sint. Neque hic dixit, Ut ipsi et nos unum simus, sed, unum sint in nobis. Quoniam homines qui natura unum sunt, summe atque perfecte secundum suum modum unum esse non possunt iustitie plenitudine, nisi in Deo perficiantur, ut unum sint in Patre et Filio; id est, in ipsis unum, non cum ipsis unum. Adhuc sequitur, et adiungit: Ut mundus credat quia tu me misisti, et ego claritatem quam mihi dedisti, dedi illis, ut sint unum, sicut nos unum sumus: ego in eis, et tu in me, ut sint consummati in unum. Neque hic dixit, Ut nobiscum sint unum, aut, Ut ipsi et nos simus unum. Deinde cum addidisset, Ut cognoscat mundus quia tu me misisti, et dilexisti eos sicut et me dilexisti; secutus adiunxit, Pater, uolo ut ubi ego sum, et ipsi sint mecum . Ubi sum, inquit, mecum sint: non ait, Unum mecum sint [1 1Kb] . Hoc ergo uoluit, ut cum illo essent, non ut illi et ipse unum essent. Quid est quod dicere uoluisti, Dilectionis fecit mentionem, et non substantie? Quamuis tu non eo loco ista Domini uerba posueris, quo ab ipso sunt posita. Sed quid ad nos? quandoquidem non ipsos et se, uel ipsos et Patrem dixit aut uoluit unum esse; sed ipsos unum esse uoluit, quos nouerat unius esse substantie. Sicut et nos, inquit, unum sumus: quos identidem nouerat unius esse substantie.

2. Tu si uis aliquid respondere, ostende secundum Scripturam sanctam de aliquibus rebus dici, Unum sunt, quarum est diuersa substantia. Hoc enim Christus non dixit, quod tamen tu ausus es dicere, id est, Apostolos unum esse cum Patre et Filio, in eo quod in omnibus ad uoluntatem Dei Patris respicientes, ad imitationem Filii subditi uni Deo Patri et ipsi inueniuntur  . Hec dicens, Deum et homines sanctos unum esse fecisti. Potest ergo quisquam sanctorum dicere, Ego et Deus unum sumus? Absit hoc a cordibus et oribus sanctis. Puto autem quod et uos a quocumque hoc audiatis, horrescitis, nec fertis quemquam hominem, quantolibet munere sanctitatis excellat, dicentem, Ego et Deus unum sumus. Sed forte arrogantie  uideatur, si hoc de se ipso aliquis dicat. Itane uero quisquam uestrum etsi non audet dicere, Ego et Deus unum sumus; saltem audet dicere, Paulus et Deus unum sunt; sicut incunctanter dicimus, Paulus et Apollo unum sunt; Deus Pater et Deus Filius unum sunt? Porro, si non audetis dicere, Quilibet homo sanctus, quilibet propheta, quilibet apostolus, et Deus, unum sunt; quis te urgebat, quis te impingebat, quis te precipitabat [1 1Kb] , ut diceres, Apostoli unum sunt cum Patre et Filio? Unum sunt, inquis, Pater et Filius, non tamen unus: continuoque subiungis, Unum ad concordiam pertinet; Unus, ad numerum singularitatis. uolebas autem dicere, Unum sunt, ad concordiam pertinet; Unus est, ad numerum singularitatis: sed te a consideratione uerborum tuorum impetus disputationis auertit. Nam et Unum et Unus utique ad numerum pertinet singularem. Sed quod uerum [2 1Kb] est; Unum sunt, propter id quod additum est, Sunt, pluralem indicat numerum, quadam singularitate connexum: Unus est autem, apertissime est numerus singularis. Sed numquid Apostolus diceret, Qui autem adheret Domino, unum sunt? Quid enim aliud diceret, si hoc diceret, nisi, Homo sanctus, et Deus, unum sunt? Sed absit, absit ab illa sapientia ista sententia: et tamen dixit, Qui autem adheret Domino, unus spiritus est ; ut noueris de his dici, Unum sunt, que unius sunt eiusdemque substantie: sicut quibusdam hominibus dictum est, Omnes enim uos unum estis in Christo Iesu ; et sicut ait ipse Christus, Ego et Pater unum sumus . Cum autem unus dicitur, et quid unus dicitur [3 1Kb] : et de diuersis substantiis dici potest, sicut dictum est, Qui adheret Domino, unus spiritus est; et de rebus unius substantie, sicut dictum est, Erat eis anima et cor unum . Erat, dixit; non dixit, Erant: quoniam dixit et quid erat; id est, anima et cor. Sic etiam de Patre et Filio, et, Unum sunt, dicimus, quia unius substantie duo sunt: et, Unus est, dicimus, sed addimus quid unus; id est, unus Deus, unus Dominus, unus Omnipotens, et si quid huiusmodi. Satis me uobis duarum istarum locutionum arbitror inculcasse distantiam. Scrutare itaque Scripturas canonicas ueteres et nouas, et inueni, si potest, ubi dicta sunt aliqua, Unum sunt, que sunt diuerse nature atque substantie.

3. Sane falli te nolo in Epistola Ioannis apostoli ubi ait: Tres sunt testes; spiritus, et aqua, et sanguis; et tres unum sunt . Ne forte dicas spiritum et aquam et sanguinem diuersas esse substantias, et tamen dictum esse, tres unum sunt: propter hoc admonui ne fallaris. Hec enim sacramenta sunt, in quibus non quid sint, sed quid ostendant semper attenditur: quoniam signa sunt rerum, aliud existentia, et aliud significantia. Si ergo illa que his significantur, intelligantur, ipsa inueniuntur unius esse substantie;  tanquam si dicamus, Petra et aqua unum sunt, uolentes per petram significare Christum; per aquam, Spiritum sanctum: quis dubitat petram et aquam diuersas esse naturas? Sed quia Christus et Spiritus sanctus unius sunt eiusdemque nature; ideo cum dicitur Petra et aqua unum sunt; ex ea parte recte accipi potest, qua iste due res quarum est diuersa natura, aliarum quoque signa sunt rerum quarum est una natura. Tria itaque nouimus de corpore Domini exisse, cum penderet in ligno: primo, spiritum; unde scriptum est, Et inclinato capite tradidit spiritum; deinde, quando latus eius lancea perforatum est, sanguinem et aquam . Que tria si per se ipsa intueamur, diuersas habent singula queque substantias; ac per hoc non sunt unum. Si uero ea, que his significata sunt, uelimus inquirere, non absurde occurrit ipsa Trinitas, qui unus, solus, uerus, summus est Deus, Pater et Filius et Spiritus sanctus, de quibus uerissime dici potuit, Tres sunt testes, et tres unum sunt: ut nomine spiritus significatum accipiamus Deum Patrem: de ipso quippe adorando loquebatur Dominus, ubi ait, Spiritus est Deus . Nomine autem sanguiris, Filium: quia, uerbum caro factum est . Et nomine aque Spiritum sanctum: cum enim de aqua loqueretur iehsu, quam daturus erat sitientibus, ait euangelista, Hoc autem dixit e Spiritu, quem accepturi erant credentes in eum . Testes uero esse Patrem et Filium et Spiritum sanctum, quis Euangelio credit, et dubitat, dicente Filio, Ego sum qui testimonium perhibeo de me: et testimonium perhibet de me, qui misit me, Pater ? Ubi etsi non est commemoratus Spiritus sanctus, non tamen intelligitur separatus. Sed nec de ipso alibi tacuit, eumque testem satis aperteque monstrauit. Nam cum illum promitteret, ait: Ipse testimonium perhibebit de me. Hi sunt tres testes: et tres unum sunt , quia unius substantie sunt. Quod autem signa quibus significati sunt, de corpore Domini exierunt, figurauerunt Ecclesiam predicantem Trinitatis unam eamdemque naturam: quoniam hi tres qui trino modo significati sunt, unum sunt; Ecclesia uero eos predicans, corpus est Christi. Si ergo tres res quibus significati sunt, ex corpore Domini exierunt: sicut ex corpore Domini sonuit, ut baptizarentur gentes in nomine Patris et Filii et Spiritus sancti . In nomine; non, In nominibus: hi enim tres unum sunt, et hi tres unus est Deus. Si quo autem alio modo tanti sacramenti ista profunditas, que in Epistola Ioannis legitur, exponi et intelligi potest secundum catholicam fidem, que nec confundit nec separat Trinitatem, nec abnuit tres personas, nec diuersas credit esse substantias, nulla ratione respuendum est. Quod enim ad exercendas mentes fidelium in Scripturis sanctis obscure ponitur, gratulandum est, si multis modis, non tamen insipienter exponitur.



CAPUT XXIII.

1. Quid est autem quod poscis ut astruam, Si pater et Filius et Spiritus sanctus  unus est Deus: cum hoc astruat uoce clarissima Scriptura diuina dicens, Audi, Isrel; Dominus Deus tuus, Dominus unus est ? Quod et uos utique audiretis, si Isrel esse uelletis, non carnaliter ut Iudei, sed spiritualiter ut Christiani. Qui enim non uult fideliter audire quod dictum est, Audi, Isrel; Dominus Deus tuus, Dominus unus est; superest ut eum qui hoc dixit, credat esse mendacem. Si autem mendax ille non est, uox ista uera est: si uox ista uera est, questio ista finita est. Procul dubio quippe uos ueritas cogit Patrem et Filium et Spiritum sanctum confiteri unum Dominum Deum. Sed Spiritum sanctum, cuius templum non manufactum, sed corpus est nostrum, cuius templum non ligna et lapides, sed membra sunt Christi, negatis Deum: de ipso Christo quid dicturi estis, quem Deum et Dominum confitemini? Respondete itaque nobis, utrum Pater et Filius unus sit Dominus Deus. Si enim non est unus, duo sunt: si duo sunt, mentitur qui dicit, Audi, Isrel; Dominus Deus tuus, Dominus unus est; mentitur qui dicit, uidete quoniam ego sum Deus, et non est alius preter me . Sed quia illum mentientem dicere non audetis, quare uos corrigere dubitatis, et uenire uel redire ad catholicam fidem, que Patrem et Filium et Spiritum sanctum non tres dominos deos, sed unum Dominum Deum credit, et audit clamantem populo suo, Audi, Isrel; Dominus Deus tuus, Dominus unus est; et, uidete quoniam ego sum Dominus, et non est alius preter me? Si te dicam surdum et cecum, qui nec audis ista, nec uides, contumeliosum sine dubio me putabis. Ecce non dico: expone nobis quomodo accipias, Audi, Isrel; Dominus Deus tuus, Dominus unus est: utrum ibi sit intelligendus et Christus, an non sit. Si enim dixeris, Ibi est; confiteberis mecum Patrem et Filium unum esse Dominum Deum. Si autem responderis, Christum non esse ibi intelligendum, duos contra uocem diuinam introducturus es dominos deos, quoniam non negas etiam Christum esse Dominum Deum. Similiter abs te quero quomodo accipias, uidete quoniam ego sum Dominus, et non est alius preter me. Ibi est et Christus, an non est? Si ibi est, profecto Pater et Filius unus est Dominus: si autem ibi non est, et tamen Dominus est; mentitur qui dicit, Non est alius preter me. Est enim alius Dominus Filius, si non unus est Dominus Pater et Filius. Quantumlibet enim excellentius laudes Patrem, et infra eum deprimas Filium, id agis, ut equales non sint, non ut duo non sint. Clama, quantum uis, Pater est maior, Filius minor: respondetur tibi, Duo sunt tamen maior et minor. Nec dictum est, Dominus Deus tuus maior, Dominus unus est: sed dictum est, Dominus Deus tuus, Dominus unus est. Neque dictum est, Non est alius equalis mihi: sed dictum est, Non est alius Dominus preter me. Aut ergo confitere Patrem et Filium unum esse Dominum Deum, aut aperte nega Dominum Deum esse Christum, sicut aperte negas Dominum Deum esse Spiritum sanctum. Quod si feceris, istis quidem te diuinis uocibus non urgebo;  sed alia testimonia diuina proferam, quibus te et in isto errore detestabiliorem conuincam [1 1Kb] . Nunc autem et si negas Dominum Deum esse Spiritum sanctum, tamen ut istis Dei uocibus conteraris, satis est quod Christum Dominum Deum confiteris: qui si non est cum Patre unus Dominus Deus, duo domini dii nostri erunt, et false ille Dei uoces erunt, Dominus Deus tuus, Dominus unus est; et, Non est alius preter me. Sed quanto melius erunt uestra uerba emendata, quam Dei uerba mendacia?

2. Queris a me utrum, Iudaico modo te horter profiteri unum Deum; an de subiectione Filii potius secundum quod fides habet Christiana, ostendatur unus esse Deus, cuius Filius noster est Deus. Ita hoc dicis, quasi Iudeorum sit uox, Audi, Isrel; Dominus Deus tuus, Dominus unus est; aut, Ego sum Dominus, et non est alius preter me. Ipse Deus hoc dixit: agnosce, et tace; uel potius edissere quomodo uerum dixerit, quem nullus nostrum audet affirmare mentitum. Edissere, inquam, quomodo uerum sit, Dominus Deus tuus, Dominus unus est; si domini dii nostri, ut dicitis, duo sunt, unus maior, alius minor: edissere quomodo uerum sit, Ego sum Dominus, et non est alius preter me. Quis enim hoc dixerit quero, utrum Pater, an Filius. Si Pater dixit, Ego sum Dominus, et non est alius preter me; non uerum dixit, quia est alius Dominus Filius. Si Filius hoc dixit; nec ipse uerum dixit, quia est alius Dominus Pater. Si autem hoc dixit Trinitas; profecto et uerum dixit, et uos falsum dicere ostendit. Trinitas quippe secundum rectam fidem, id est, Pater et Filius et Spiritus sanctus, in cuius nomine baptizamur, et unus Dominus Deus noster est, et preter ipsum alius non est. Ipse est enim Deus de quo dicit Apostolus: Nullus est Deus, nisi unus . Nam si hoc de Patre acceperis dictum, non tibi erit Deus Christus, quia non potest solui Scriptura, dicens, Nullus Deus, nisi unus: ut hic uobis taceam de Spiritu sancto, quem superius Dominum Deum ostendimus, uobis negantibus. Quapropter si Macedoniani heretici essetis, qui de solo Spiritu sancto catholice fidei consentire detrectant, Patrem uero et Filium duos quidem esse, id est, illum Patrem, illum Filium, et equales esse, atque unius eiusdemque substantie, nec tamen duos dominos deos, sed ambos simul unum Dominum Deum esse consentiunt: si ergo et uos saltem hactenus erraretis, non utique his diuinis uocibus urgeremini. Patrem quippe et Filium assereretis unum Dominum Deum dixisse, Non est alius preter me. Utinam non restaret agere uobiscum, nisi ut adiungeretis Spiritum sanctum, et non dualitatem, sed Trinitatem diceretis unum Dominum Deum. Nunc uero cum sic asseritis Patrem Dominum Deum, et Filium Dominum Deum, ut simul ambos non dicatis unum Dominum Deum, sed duos, maiorem unum, minorem alterum; prorsus confodimini gladio ueritatis dicentis, Audi, Isrel; Dominus Deus tuus, Dominus unus est: qui clamat, Ego sum Dominus, et non est alius preter  me. Neque enim Deus Pater sic uellet Isrelitas a cultu deorum reuocare multorum atque falsorum, ut eis de uno Deo ac Domino mentiretur, et diceret non esse preter se alium Dominum, cum sciret Deum et Dominum esse suum Filium. Absit ut ueritas et ueritatis Pater mendacio deciperet populum suum: hereticorum sit hec, non catholicorum tam horrenda et detestanda blasphemia. Prorsus Deus uerum dicit, cum dicit, Audi, Isrel; Dominus Deus tuus, Dominus unus est: quia Pater et Filius et Spiritus sanctus, non tres dii, sed unus Deus; nec tres domini, sed unus Dominus est. Prorsus uerum dicit, Ego sum Dominus, et non est alius preter me; quia non hoc Pater tantum, sed ipsa Trinitas dicit: hic est Dominus unus, et non alius preter ipsum. Nam si Pater diceret, Ego sum Dominus, et non est alius preter me; negaret utique Dominum esse unigenitum Filium. Et quis nostrum auderet eum Dominum confiteri, contradicente Patre atque dicente, Ego sum Dominus, et non est alius preter me? Ac per hoc secundum rectam fidem, non Patris, sed Trinitatis hec uox est: et Patris ergo, et Filii, et Spiritus sancti. Obticescant igitur lingue ignorantium ueritatem: hec Trinitas Deus unus est. De hoc uno Deo dicitur, Audi, Isrel; Dominus Deus tuus, Dominus unus est. Hic Deus unus dicit, Ego sum Dominus, et non est alius preter me. Subiectus est quidem Patri filius secundum formam hominis: non tamen sunt duo dii et duo domini secundum formam Dei; sed ambo cum Spiritu suo unus est Dominus.

3. Testimonia que de Paulo apostolo protulisti, contra te loquuntur, et nescis. Dicit enim ille: Gratia uobis et pax a Deo Patre nostro et Domino Iesu Christo . Quomodo est autem Dominus iehsu Christus, si Pater dicit, Ego sum Dominus, et non est alius preter me? Non ergo solius Patris, ut dixi, sed Trinitatis hec uox est. Adhibes alterum testimonium, et ipsum contra te ipsum, ubi ait Apostolus, Unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos in ipso, sicut tu locutus es: Apostolus autem, et nos per ipsum ait; non ait, in ipso. Sed hoc quid ad causam? Solent ista contingere ex memoria proferentibus testimonia, non ex codice illa legentibus: quod ad rem pertinet potius intuere. Ecce, dixit Apostolus, Unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum . Omnino duas personas, unam Patris, alteram Filii, sine ulla confusione et sine ullo errore distinxit. Neque enim duo sunt dii patres, sed unus Deus Pater: nec duo sunt domini Iesu Christi, sed unus Dominus iehsu Christus. In illa quippe Trinitate que Deus est, unus est Pater, non duo uel tres; et unus Filius, non duo uel tres; et unus amborum Spiritus, non duo uel tres: et ipse unus Pater utique Deus est, et ipse unus Filius etiam uobis fatentibus Deus est, et ipse amborum Spiritus etiam uobis negantibus Deus est. Sic et Dominum si queras, singulum quemque respondeo; sed simul  omnes non tres dominos deos, sed unum Dominum Deum dico. Hec est fides nostra, quoniam hec fides est recta, que fides etiam catholica nuncupatur. Tu autem qui huic fidei contradicis, queso te, expone nobis, etiam iehsu Christus quomodo sit Dominus, qui non Trinitatis, sed solius Patris esse asseris uocem, Ego sum Dominus, et non est alius preter me. Nempe turbaris; nempe quid respondeas non inuenis, nisi quia tacere, quando conuinceris, non uis. Si enim non Deus Trinitas, sed Pater tantum dixit, Ego sum Dominus, et non est alius preter me: procul dubio negauit esse Dominum Filium; quoniam si Dominus est et Filius, falso dictum est, Non est alius Dominus preter me. Non enim agitur de Domino, quales sunt homines domini hominum seruorum, quos Apostolus secundum carnem dominos esse dicit : sed de Domino agitur, cui seruitus illa debetur, que grece dicitur, secundum quam dictum est, Dominum Deum tuum adorabis, et illi soli seruies . Qui Dominus Deus si non Trinitas, sed solus est Pater: prohibemur utique Domino Christo tali seruitute seruire, in eo quod audimus, Illi soli seruies; si ita dictum est, ac si diceretur, Deo Patri soli seruies. Qui profecto si solus, et non ipsa Trinitas dixit, Ego sum Dominus, et non est alius preter me; negauit esse Filium Dominum talem, quali domino seruitus illa debetur, qua nonnisi Deo cum uera religione seruitur. Non enim dixit, Ego sum Dominus maior aut melior, et non est tantus aut talis preter me: sed uolens sibi soli ea que Domino Deo debetur seruitute seruiri, Ego sum, inquit, Dominus, et non est alius preter me. Porro si uox ista, sicut catholica fides dicit, unius Dei est, quod est ipsa Trinitas; sine ulla dubitatione huic soli seruiendum est ea seruitute, que nonnisi Domino Deo debetur, quia ipse est Dominus, et non est alius preter ipsum.

4. Deinde quero quomodo accipias quod dictum est, Unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum. Numquid non et ex Filio sunt omnia: quandoquidem ipse dicit, Quecumque Pater facit, hec et Filius similiter facit ? Si autem ita distinguis, ut non sint per Patrem omnia, sed ex Patre; nec omnia sint ex Filio, sed per Filium: quis eorum tibi uidetur esse ille de quo idem apostolus dicit, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini? Aut quis consiliarius eius fuit? Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia: ipsi gloria in secula seculorum. Amen . Utrum Pater est intelligendus, an Filius? Deum namque prius nominauit, dicens: O altitudo diuitiarum sapientie et scientie Dei! Postea uero eum Dominum appellauit, ubi ait: Quis enim cognouit sensum Domini? Sed hoc non habet controuersiam: utrumque enim nomen etiam uos et Patri assignatis et Filio. Neque enim sic dicitis Deum Patrem, ut negetis esse Deum Filium; aut sic dicitis Deum Filium, ut negetis esse Deum Patrem.  Quamuis in hoc apostolico testimonio quod adhibuisti, Deus dicatur Pater, Dominus Filius, id est, Unus Deus Pater, ex quo omnia; et unus Dominus iehsu Christus, per quem omnia. Sed illud attende ubi dictum est. O altitudo diuitiarum sapientie et scientie Dei! Nam siue Pater sit iste, siue Filius, ex ipso, et per ipsum, et in ipso sunt omnia. Quomodo ergo ex Patre omnia, non ex Filio; et per Filium omnia, non per Patrem: quandoquidem quemlibet eorum Apostolus uoluerit hoc loco intelligi, Ex ipso, inquit, et per ipsum, et in ipso sunt omnia? Si ergo siue de Patre siue de Filio, uerissime tamen dicitur, quod ex ipso et per ipsum, et in ipso sunt omnia; sine dubio Patris et Filii demonstratur equalitas. Si autem quoniam non nominauit Patrem et Filium et Spiritum sanctum, sed Deum et Dominum, quod et ipsa Trinitas dici potest, singula horum trium referri ad singulos uoluit: ex ipso dicens, propter Patrem; et per ipsum, propter Filium; in ipso, propter Spiritum sanctum: cur hanc Trinitatem unum Dominum Deum non uultis agnoscere? Quandoquidem non ait, Ex ipsis, et per ipsos, et in ipsis; sed ait, ex ipso, et per ipsum, et in ipso sunt omnia: nec ait, Ipsis gloria; sed, ipsi gloria in secula seculorum. Amen.

5. Falleris sane, qui putas de Patre solo esse dictum, Nemo bonus, nisi unus Deus. Si enim dixisset, Nemo bonus, nisi unus Pater; nec sic exclusum Filium et Spiritum sanctum ab ista unitate bonitatis uoluisset intelligi: quia et illud quod simili locutione dictum est, quam supra commemoraui, Ea que Dei sunt, nemo scit, nisi Spiritus Dei : non excludit ab hac scientia Filium Dei. Quanto ergo nobis latitudo intelligentie magis patet, quia non dixit, Nemo bonus, nisi unus Pater; sed, Nemo bonus, nisi unus Deus; quod est ipsa Trinitas. Querebat quippe ille cui hoc respondit iehsu, non bonum qualecumque, sed bonum quo fieret beatus; imo ipsam beatitudinem ueram, id est, uitam desiderabat eternam: et interpellauerat tanquam hominem Christum, nesciens eum esse etiam Deum. Dixerat enim: Magister bone, quid faciam, ut uitam eternam consequar? Tunc ait ille: Quid me dicis bonum? Nemo bonus, nisi unus Deus . uel, sicut legitur apud alium euangelistam, quod tantumdem ualet, Nemo bonus, nisi solus Deus . Tanquam diceret: Recte me appellabis bonum, si me noueris Deum. Nam quando me nichil aliud quam hominem putas, quid me dicis bonum? Non te facit bonum nec beatum, nisi bonum immutabile quod solus est Deus. Nam bonus angelus, bonus homo, bona cetera creatura: hec non ita bona sunt, ut ea quisquis adeptus fuerit, sit beatus; nec ulla est beata uita, si non sit eterna. Quomodo autem non est tale bonum Dei Filius uerus, cum sit uerus Deus et uita eterna, ad quam cupiebat ille qui interrogauerat peruenire?

6. Proinde cum ego asseram, Nemo bonus, nisi unus et solus Deus, de ipsa Trinitate dictum esse, qui Deus unus et solus est; tu autem asseras de solo Deo Patre dictum esse, quia ipse de nullo alio Deus, de nullo  alio bonus est; Filius autem de Patre Deus, de Patre magnus et bonus est: diligenter attende quis nostrum bene sentiat de Deo Patre et de Deo Filio; utrum ego qui dico, Deus quidem Pater, non de alio Deo Deus est, Deus autem Filius de Patre Deo Deus est, sed tantus iste de illo, quantus ille de nullo; et bonus Pater non de alio bono bonus est, Filius uero de Patre bono bonus est, sed tam bonus hic de illo, quam bonus ille de nullo: an tu qui propterea dicis solum esse Patrem Deum bonum, quia nec Deus est de alio Deo, nec bonus de alio bono; Filium uero ideo Patri non esse cequandum, quia de illo Deus est, de illo bonus est? In qua sententia utrumque blasphemas: et Patrem scilicet, quia non tantum genuit quantus est ipse, nec talem qualis est ipse; et Filium, quia talis tantusque nasci non meruit, qualis quantusque est ille qui genuit. Denique ista ipsa duo de quibus agimus, hoc est, deitas et bonitas, quoniam dictum est, Nemo bonus, nisi unus Deus, in hac tua opinione deficiunt. Tantum enim quantus est ipse, et talem qualis est ipse, si non potuit gignere, quomodo Deus est? si noluit, quomodo bonus est?

7. Pater, inquis, fons bonitatis est, qui quod est bonus a nemine accepit. Numquid ideo minus bonus est Filius, quoniam quod bonus est, ab eo Patre accepit, qui nascenti Filio tantam bonitatem quantacumque illi est, quia Deus est, dare potuit; et dedit, quia bonus inuidere non potuit? Nam si minus bonitatis, quam quod ipse habet unico dedit, minus bonus est et ipse quam debuit: quod sentire dementie est. Ergo quantum ipse habet bonitatis, tantum Filio dedit [1 1Kb] . Et quia natura est, non gratia Filius, nascenti, non indigenti dedit; et plenus plenum, fons bonitatis fontem genuit bonitatis. Ac per hoc nec auxit in se hic quod accepit, nec minuit in se ille qui dedit [2 1Kb] : quia non habet immutabilitas unde deficiat, non habet plenitudo quo crescat. Quid est autem ipsa bonitas, nisi uita uiuificans? Proinde quia fons fontem genuit, sicut Pater suscitat mortuos et uiuificat, sic et Filius quos uult uiuificat . Hoc ipse Filius dixit, non ego. Unde merito Deo Patri dicitur, Quoniam apud te est fons uite. Quis est autem iste fons uite apud Patrem, nisi de quo dicitur, In principio erat uerbum, et uerbum erat apud Deum, et Deus erat uerbum; hoc erat in principio apud Deum: de quo etiam paulo post dictum est, Et uita erat lux hominum ? Hec uita fons uite est, et lux ista lux lucis est. Unde cum dictum esset, Apud te est fons uite; continuo subiunctum est, In lumine tuo uidebimus lumen , hoc est, in Filio tuo Spiritum sanctum; quem tu quoque esse illuminatorem in Collationis nostre prima parte professus es. Fons ergo de fonte, Filius de Patre, et simul ambo fons unus: lux de luce, Filius de Patre, et simul ambo lux una: sicut Deus de Deo, et simul ambo utique Deus unus: et hoc totum non sine Spiritu amborum. Ex hoc fonte bonitatis, ex hoc fonte  uite, ex hoc immutabili lumine, ex hac indeficiente plenitudine, id est, Patre, et Filio, et Spiritu sancto, uno Domino Deo solo, secundum mensuram fidei sue quicumque ueraciter credunt, sumentes boni fiunt, uiuificantur, illuminantur, implentur. Quibus tu unigenitum Filium, pace tua dixerim, nescio qua incredibili temeritate iunxisti. Tua quippe ista sunt uerba: Siue, inquis, Filius, siue qui per Filium sunt facti, de illo uno fonte bonitatis unusquisque secundum mensuram fidei sue assumpserunt ut essent boni. Ubi est ergo quod fueras ante confessus, illum natura Filium esse, non gratia [1 1Kb] ? Ecce contra sententiam tuam uenis: ecce iam prodis nefarium secretum heresis uestre, quia unigenitum uerum Dei Filium, uerum Deum, non natura Filium, sed gratia profitemini. Si enim et ipse, sicut uerba tua clamant, secundum mensuram fidei sue, ut bonus esset, assumpsit; gratia est ergo Filius, non natura: et fuit aliquando non bonus, et credendo factus est bonus; quia ut esset bonus, quemadmodum dicis, secundum mensuram fidei sue de illo qui Pater est, fonte bonitatis assumpsit. Legimus quidem quod iehsu proficiebat etate et sapientia, et gratia Dei erat in illo : sed secundum formam hominis quam pro nobis accepit ex nobis, non secundum formam Dei, in qua non alienum arbitratus est esse equalis Deo . uerumtamen etiam in ipsa forma hominis legimus eum etate et sapientia profecisse, non tamen ut ex non bono bonus fieret credendo meruisse. Neque nunc inter nos questio uertitur de natura filii hominis, in qua Dei Filius minor est Patre: sed de natura Filii Dei, in qua, ut nos dicimus, uos negatis, equalis est Patri: quia Filius uerus, Filius unicus, Filius de uero Deo uerus Deus, in nullo degenerauit a Patre. Proinde incomparabilem Patrem Filio, nec in Scripturis sanctis alicubi legere potuisti. Nec sana fide ipse dixisti immensum etiam Patrem; quoniam propterea dicis, ut Filium non pariter immensum, sed mensura existimes terminatum. Tecum habeto mensuram tuam, qua tuum falsum dominum metiaris, et de uero Domino mentiaris.



CAPUT XXIu.

Bene confiteris quod et Pater diligat Filium, et Filius diligat Patrem: sed si et hoc confitearis, quia non est maior dilectio in Patre quam in Filio. Quia enim natura diuinitatis equales sunt, equaliter se inuicem diligunt. Facit autem Filius sicut homo mandatum Patris. Nam sicut Deus, ipse Filius est mandatum Patris, quia ipse est uerbum Patris. Unde alio loco de mandato Patris, hoc est, de se ipso dicit: Scio quia mandatum eius uita eterna est . Quod autem ipse Dei Filius sit uita eterna, Scriptura diuina testatur. Ubi autem ait, Qui me uidit, uidit et Patrem ; quis nesciat ideo dictum, quoniam quisquis per intelligentiam uidet Filium, Patri utique uidet equalem? Quod uos ideo non uultis, quia per oculos cordis, quantum in hac uita uideri potest, Filium non uidetis.



CAPUT XXu.


Putas non recte a me dictum esse, quod propter formam serui quam suscepit Filius , maior sit Pater. Tu enim secundum heresim uestram, in ipsa Dei forma Patrem Filio uis esse maiorem: cui paternam sic inuides formam, ut ideo perfectum uelis natum esse Filium eterna perfectione, ne ad paternam formam saltem crescendo ualeat peruenire. Sed inaniter inuidet homo paternam formam Dei Filio, cui Pater eam non inuidit, quia equalem sibi unicum genuit. Sed dicis non esse Patris magnam gloriam, si ea forma serui maior est, qua forma sunt maiores et Angeli. uide si aliud conaris, nisi ad unius Patris gloriam, per unici Filii contumeliam peruenire, ut scilicet non augeatur Pater in gloria, nisi minuatur Filius in natura. Cohibe te: nescis et Patri et Filio te ingerere contumeliam, si nec ille potuit aut noluit gignere equalem sibi, nec iste nasci equalis Patri? Non se uult Deus ita laudari Patrem, ut Filium dicatur de se ipso generasse degenerem. Non uult bonus Filii dilector ita predicari formam suam, ut eam non potuerit unicus eius uel nascendo sumere, uel crescendo comprehendere. Quod autem tibi uidetur nichil magnum de Deo Patre dici, si forma serui maior est; qua maiores uidentur et Angeli: non recte cogitas quem locum in rebus habeat humana natura, que condita est ad imaginem Dei. Maiores Angeli dici possunt homine, quia maiores sunt hominis corpore: maiores sunt et animo, sed in forma quam peccati originalis merito corruptibile aggrauat corpus. Natura uero humana, qualem naturam Christus humane mentis assumpsit, que nullo peccato potuit deprauari, solus maior est Deus. Denique propter quid dictum sit, Minorasti eum modico minus quam angelos ; aperuit Scriptura, ubi legitur, Eum autem modico minus quam angelos minoratum uidimus Iesum propter passionem mortis . Non ergo propter naturam hominis; sed, propter passionem mortis. Natura uero hominis, que mente rationali et intellectuali creaturas ceteras antecedit, Deus solus est maior: cui utique iniuria facta non est, ubi scriptum est, Maior est Deus corde nostro . Filius ergo Dei susceptum hominem leuaturus ad Patrem quando dicebat, Si diligeretis me, gauderetis utique, quia uado ad Patrem; quia Pater maior me est ; non carni sue solum, sed etiam menti, quam gerebat, humane Deum Patrem utique preferebat: que tota sine dubio forma agnoscitur serui, quoniam tota seruit creatura Creatori.



CAPUT XXuI.

1. Postrema tibi disputatio fuit, quomodo sit Deus patribus uisus, quando corpus humanum in quo uideretur, nondum acceperat Christus, cum inuisibilis sit per se ipsa diuina natura. Quod cum etiam tu ita confessus fueris ut inter cetera non solum Patrem, sed nec ipsum Filium in substantia diuinitatis sue diceres esse uisibilem, non solum hominibus, sed nec ipsis celestibus potestatibus: postea, mutata sententia, dicis eum et ante incarnationem suam conspectibus apparuisse mortalium, asserens illud quod ait Apostolus, Quem nemo  hominum uidit, nec uidere potest , de solo Deo Patre dictum esse; Filium uero ex initio generis humani uideri solitum esse ab hominibus. Quod cum probare uoluisses, multa de Scripturis sanctis testimonia protulisti, que te nichil adiuuare potuerunt. Non enim legis alicubi scripsisse Moysen, sicut dicis, quod ab illo primo homine Adam usque ad ipsam incarnationem semper Filius uisus est. Hoc enim eum describere pronuntias in Geneseos libro, quod ita falsum est, ut etiam ridiculum sit. Numquid enim liber Geneseos, ab Adam usque ad incarnationem Christi, ea que gesta sunt continet? aut ipse Moyses usque ad tempora incarnationis Christi, uel in carne uixit, uel ea que facta sunt scripsit? Hec dicis, et putas te aliquid dicere, uel putaris ab eis qui nec ista possunt, que tam manifeste falsa sunt, cernere.

2. Deinde quod commemoras Patrem ad Filium dicentem, Faciamus hominem ad imaginem et similitudinem nostram; quid hoc ad rem pertinet, rogo te? quid ad rem pertinet? Tantumne tibi uacabat loqui, ut non attendens quid probare susceperas, memoriter nobis et inaniter Scripturam Geneseos uentilares? Numquid hinc probatur ante carnem susceptam uisus ab hominibus Christus, quia dixit Pater ad Filium, Faciamus hominem ad imaginem et similitudinem nostram? Deinde adiungis, ac dicis, Et fecit Deus hominem : atque addis, Quis Deus, nisi Filius? Et ut mihi de opere quasi prescribas meo, Hoc utique, inquis, et tu in tuis tractatibus exposuisti. Ubi nolo querere quam uerum loquaris, quando uideo nichil ad causam pertinere quod loqueris. Agitur quippe inter nos, utrum per sue diuinitatis substantiam Christus uisibus apparuisset humanis. Et tu dicis, Fecit Deus hominem: et addis, Quis Deus, nisi Filius? quasi propterea necesse fuerit ut homo Deum opificem suum uideret oculis carneis. Hoc si ita esset, omnes homines uiderent Deum: quis enim alius eos facit in uteris matrum? Adhuc adiicis talia, et dicis: Iste ergo Filius qui est propheta sui genitoris, dicebat: »Non est bonum solum esse hominem, faciamus ei adiutorium secundum se« . Si queram, quis tibi indicauerit quia Filius hoc dicebat, in quibus angustiis te uidebis? Scriptura enim que dixit, In principio fecit Deus celum et terram, non exprimens utrum Pater, an Filius, an Spiritus sanctus, an ipsa Trinitas fecerit, qui unus est Deus; per cetera etiam ita commemorat Deum, ut dicat Et fecit Deus, Et dixit Deus, per queque opera eius, quorum illum asserit conditorem. Simili ergo locutione ait, Et Dixit Deus, Faciamus hominem ad imaginem et similitudinem nostram. Et fecit Deus hominem: nec aliter locuta est, ubi ait, Non est bonum esse hominem solum; faciamus ei adiutorium secundum se. Unde igitur tibi persuasum est, cetera superiora Patrem dixisse, hoc autem Filium? Unde, queso, distinguis, unde discernis Patrem dixisse, Fiat lux , et cetera; Patrem denique dixisse, Faciamus hominem; et Filium dixisse, Faciamus ei adiutorium:  cum tibi Scriptura ubique non dicat nisi, Dixit Deus? Que est ista temeritas? que presumptio? Deinde cum ideo Patrem maiorem soleatis asserere, quia dixit, Fiat hoc, aut illud, tanquam iubens Filio; Filium uero ideo minorem, quia iussa perfecit: quid dicturi estis, ubi scriptum est, Faciamus hominem? Non enim ait sicut in superioribus, Fiat homo, tanquam id iusserit Filio: sed, Faciamus, inquit, hominem. Quod non quero quem dixisse arbitreris: iam enim uerba tua tenemus, quod Pater hoc dixerit Filio. Cur ergo non ait, Fiat, uel, Fac; sed ait, Faciamus? An cetera Deus imperauit, et Filius fecit; hominem uero ambo fecerunt, sed Patre et iubente, et cooperante, Filio autem non iubente [1 1Kb] , sed tantum iussa faciente? Sed si propterea Patrem iubentem intelligis, quia scriptum est, Dixit Deus, Faciamus hominem: ergo iussit et Filius; quia tu ipse non Patrem accipis dixisse, sed Filium, Faciamus ei adiutorium. Et sicut illud ubi dictum est, Et fecit Deus hominem; obedisse iubenti Patri Filium uis uideri, quia Pater dixerat, Faciamus hominem: ita etiam ubi legimus, Et immisit Dominus soporem in Adam, et sumpsit unam de costis eius , et cetera, quibus ostenditur factum homini esse adiutorium, obedisse Patrem iubenti Filio, te auctore, intelligamus; quia non Patrem, sed Filium dixisse asseris, Faciamus ei adiutorium.

3. Sed hec ita loquor, quasi ad causam que a nobis agitur, quidquam pertineat, quodlibet hinc uolueris credere aut suspicari. Prorsus, sicut dicis, Pater iusserit, ubi dictum est, Faciamus hominem; et Filius obedierit, ubi dictum est, Et fecit Deus hominem: prorsus sicut te delectat, Filius dixerit, Non est bonum solum esse hominem; faciamus ei adiutorium; sed talia dicens ipse non iusserit, quia hoc uultis: quomodo ostendis Filium qui hominem fecerit, ab homine uisum? Quomodo ostendis Filium qui dixit, Non est bonum hominem esse solum; faciamus ei adiutorium, ab homine uisum, uel ab ipsa muliere, si eam factam non uis a Patre, ne Filio Pater obedisse uideatur; sed ipse eam Filius, tanquam sibi iubens sibique obediens, et faciendam dixit et fecit? Demonstra Filium uisum esse a uiro, uisum esse a muliere. Demonstraturum te quippe promiseras, et antequam incarnaretur uisum fuisse humanis aspectibus Filium. Ostende promissa. Quid pergis in uacua? Quid deludis exspectationem nostram, nec exhibes pollicitationem tuam? Multiplicas uerba non necessaria, ut necessaria occupes tempora. Si propterea uisus est a uiro Filius quia fecit eum, et propterea uisus ab eius muliere quia fecit eam; defini, si audes, non posse Deum Filium et operari uidentia, et a suis operibus, quamuis alia uidentibus, non uideri. Si autem hoc potest Deus Filius; ipse quippe usque nunc operatur cuncta uidentia, et tamen eorum a se ipso creatis oculis non uidetur; quid est quod dixisti? Cur ista de libro Geneseos in tuo sermone posuisti? cur nobis necessaria temporum spatia superflua loquacitate finisti?

 4. Sed iste, inquis, Filius uisus est Ade, secundum quod legimus, Adam dicentem, »uocem tuam audiui deambulantis in paradiso; et abscondi me, quia nudus sum« . Hoc ergo prius diceres, homo bone, inde inciperes promissa monstrare. Quamuis et hic Adam, uocem tuam, inquit, audiui: non ait, Faciem uel speciem tuam uidi. Et quod ait, Abscondi me, quia nudus sum; uideri se a Deo timuit, non a se Deum uisum esse monstrauit. Nam si uox quando auditur, sequitur uisio; uisus est et Deus Pater quoties uoce attestatus est Filio. Nouimus quippe in Euangelio uerba Patris sonantis, atque dicentis, Tu es Filius meus dilectus, etc. , ubi auditus ab hominibus, non tamen uisus est. Ac per hoc et in illis uerbis que adiungis, ubi dicit, Quis nuntiauit tibi quia nudus es? et sequentia; potuit audiri, et non uideri Deus. Nondum itaque aliquid ex eo quod promiseras dixisse te uide: et dic tandem aliquid quod discutere debeamus, aut quod pro tua causa esse fateamur.

5. Hic Deus, inquis, et Abrahe uisus est. uisum esse Deum Abrahe negare non possumus. Scriptura quippe fidelissima apertissime hoc loquitur, dicens: uisus est autem illi Deus ad quercum Mambre. Sed neque hic expressum est, utrum Pater an Filius. Cum autem narraret Scriptura, quomodo ei uisus sit Deus, tres uiros illi apparuisse declarat, in quibus magis ipsa Trinitas, qui unus est Deus, recte intelligi potest. Denique tres uidet, et non dominos, sed Dominum appellat, quoniam Trinitas tres quidem persone sunt, sed unus Dominus Deus. Sic autem narratur quod uidit Abraham: Respiciens, inquit, oculis suis uidit, et ecce tres uiri stabant super eum; et uidens procurrit in obuiam illis ab ostio tabernaculi sui, et adorauit super terram, et dixit: Domine, si inueni gratiam ante te, ne pretereas seruum tuum. Hic uidemus tres uiros apparuisse, et unum Dominum dici, unumque Dominum rogari ne pretereat seruum suum, quoniam congruit Deo uisitare famulos suos. Deinde tres personas pluraliter alloquitur, dicens: Sumatur nunc aqua, et lauem pedes uestros, et refrigerate sub arbore, et sumam panem, et manducate, et postea transibitis in uiam uestram, propter quod declinastis ad seruum uestrum. Manifestum est eos tanquam homines inuitari: non enim tale illis preberetur obsequium, quo indigentia reficerent corpora, nisi homines putarentur. Et Scriptura pluraliter eos respondisse commemorat: ait enim, Et dixerunt, Sic fac quemadmodum dixisti. Non ait, Et dixit; sed, dixerunt. Deinde cum esset parata refectio, dicit Scriptura: Et apposuit ante illos, et ederunt. Non ait, Apposuit ante illum, et edit. Sed ubi ad id uentum est, ut Abrahe filius promitteretur ex Sara, quia diuinum offerebatur beneficium, non ut hominibus humanum exhibebatur obsequium, unum narrat Scriptura dicentem, Ubi est Sara uxor tua? Non enim ait, Dixerunt autem ad illum: sed ait, Dixit autem ad illum: Ubi est Sara uxor tua? Quis autem hoc dixerit, postea manifestat; ubi cum risisset Sara, ait eadem Scriptura: Et dixit Dominus ad Abraham: Quare risit Sara in semetipsa? et cetera usque ad finem, tanquam  unus Dominus singulariter loquitur. Ac post hec, ut homines pluraliter abire narrantur, et dicitur: Exsurgentes autem inde uiri, conspexerunt in faciem Sodomorum et Gomorrhe; Abraham uero ambulabat cum illis, deducens. Rursus autem redit Scriptura ad singularem numerum, ac dicit: Dominus autem dixit: Numquid celabo ego puero meo Abraham que ego facio? Deinde promittitur Abrahe preclara et copiosa posteritas, et Sodomorum denuntiatur interitus. Sequens autem Scriptura dicit: Et conuersi inde uiri, uenerunt in Sodoma; Abraham autem erat adhuc stans ante Dominum. Et appropians Abraham dixit: Ne simul perdas iustum cum impio; et erit iustus tanquam impius? Et post collocutionem Domini atque Abrahe, sequitur Scriptura, et dicit: Abiit autem Dominus, ut desiit loqui ad Abraham, et Abraham regressus est in locum suum. uenerunt autem duo angeli in Sodoma ad uesperam. Hi sunt de quibus paulo ante dixerat: Conuersi inde uiri uenerunt in Sodoma. Sed duos esse non expresserat, cum ab initio tres uiros dixisset apparuisse Abrahe, et hospitaliter ab illo esse susceptos, quos et abeuntes deduxit, ambulans cum eis.

6. Fortassis ergo iam pronuntiare festinas, unum fuisse in eis Dominum Christum, qui singulariter promittebat et respondebat Abrahe; duos uero illos, angelos eius, qui uenerunt in Sodoma tanquam missi angeli a Domino suo. Sed exspecta: quid properas? Consideremus omnia diligenter, ac prius intueamur uerba Domini loquentis Abrahe: Clamor Sodomorum, inquit, et Gomorrhe multiplicatus est, et peccata eorum magna ualde. Descendens ergo uidebo, si secundum clamorem ipsorum uenientem ad me consummant. Hic se ipsum descensurum dixit in Sodoma, quo tamen non ipse descendit, sed angeli duo. Ipse quippe abiit, ut desiit loqui ad Abraham; Abraham autem regressus est in locum suum. uenerunt autem, sicut dictum est, duo angeli ad uesperam in Sodoma. Quid, si et in illis duobus angelis unus Dominus inuenitur, qui secundum uerbum suum in ipsis angelis descendit in Sodoma? Nonne manifestum erit in tribus illis uiris unum Dominum uisum fuisse, ubi quid aliud quam ipsa Trinitas figurata est? Sed uideamus utrum nobis sancta Scriptura demonstret, etiam in illis duobus angelis, ut dixi, unum Dominum inuentum, ne forte hec ex nostro corde affirmasse uideamur. uenerunt ergo duo angeli in Sodoma ad uesperam; Loth uero sedebat, ut scriptum est, iuxta portam Sodomorum. uidens autem Loth, surrexit in obuiam illis, et adorauit in faciem in terram. uides nempe hic a iusto uiro angelos adoratos, et tu non uis adorari Spiritum sanctum, quem uos quoque omnibus angelis [1 1Kb] sine ambiguitate preponitis? Sed dicturus es, Homines esse credebat; nam et in hospitium tanquam homines inuitauit. Hoc magis est contra te, qui dicis non adorari Spiritum sanctum, omnibus Angelis preferendum; cum uideas et homines inferiores Angelis a iustis hominibus adorari. Sed adhuc dicturus es, Dominum adorauit: eum quippe in duobus illis, quos putabat esse homines,  tanquam in prophetis esse cognouit. Iam ergo probatum est, quod me per Scripturam sanctam demonstraturum esse promiseram, eumdem Dominum qui dictus fuerat abiisse ut cessauit loqui ad Abraham, in illis duobus angelis descendisse in Sodoma, sicut dixerat, et in eis ab homine iusto agnitum fuisse. Exhibuit itaque hospitalitatem quomodo sanctis hominibus Dei, in quibus Deum esse cognouit, cum eos, sicut etiam ipse Abraham, angelos esse nesciret. Hi enim Patriarche sunt significati in Epistola ad Hebreos, ubi de hospitalitate loquens ait: Per hanc quidam nescientes, hospitio receperunt angelos . Receptis ergo eis Loth, nesciens quod angeli essent, cognoscens tamen sicut ipso Domino demonstrante cognoscere potuit, quis in eis esset, ut ea que interea facta sunt taceam, exiit, cum eis de Sodomis: quod antequam fieret, sicut Scriptura loquitur, dixerunt uiri ad Loth: Sunt tibi hic generi, aut filii, aut filie? aut si quis tibi alius est in ciuitate, educ de loco hoc: quoniam perdimus [1 1Kb] nos locum hunc; quia exaltatus est clamor eorum ante Dominum, et misit nos Dominus conterere eum. Ecce ubi apparet illud incendium Sodomorum per angelos factum, quos misit Dominus; in quibus tamen et ipse erat: neque enim sic mittit suos, ut recedat ab eis. In eis ergo descendit in Sodoma, quod se facturum esse predixerat, quando cum Abraham loquebatur: quod posteaquam fecit, abiisse ipse dictus est, et angeli uenisse in Sodoma ad uesperam. Deinde paulo post, mox ut eduxerunt illum foras, et dixerunt, sicut eadem Scriptura narrat, Saluam fac animam tuam; ne respexeris retro, nec steteris in tota regione; in monte saluum te fac, nequando comprehendaris: dixit Loth ad illos, Oro, Domine, quia inuenit puer tuus misericordiam ante te, etc. Que cum finisset loquendo, et elegisset sibi ciuitatem pusillam in qua saluaretur, sequitur Scriptura, et ei dicit esse responsum: Ecce miratus sum [2 1Kb] faciem tuam et super uerbum hoc, ne euerterem ciuitatem de qua locutus es. Festina ergo ut saluus sis ibi: non enim potero facere uerbum, donec tu illo intreas . Quis hoc ei respondit, nisi ille cui dixerat, Oro, Domine? Hoc autem ad ambos dixerat, non ad unum, sicut apertissime scriptum est, Dixit autem Loth ad illos, Oro, Domine. Agnouit ergo [3 1Kb] Loth unum Dominum in angelis duobus, sicut Abraham unum agnouit in tribus.

7. Non est cur dicatur: Ille abierat qui Dominus erat et cum Abraham locutus erat; duo uero angeli eius erant qui in Sodoma, illo abeunte [4 1Kb] , uenerunt. Omnes enim tres uiri dicti sunt qui apparuerunt Abrahe, sicut Scriptura solet uiros etiam angelos nuncupare. Nec eorum alicui uni promptius et humilius Abraham obsecutus est quam duobus, sed equaliter omnibus pedes lauit, equaliter omnibus epulas ministrauit.  Ergo in omnibus Deum uidit. Propter quod Scriptura predixerat, quod uisus fuerat Deus Abrahe ad quercum Mambre, sub cuius umbra arboris tres uiros pauit, quos oculis corporis uidit: in eis uero Deum, non corporis, sed cordis oculis uidit, id est, intellexit atque cognouit; sicut Loth in duobus, cum quo non pluraliter, sed singulariter loquebatur, eique respondebat etiam ipse tanquam unus. Primo quippe Abraham per tres uiros illum audiuit, postea per unum, qui duobus in Sodoma euntibus manens locutus est cum eo; Loth autem per duos, tamen et ipse unum Dominum, quem pro liberatione sua rogabat, et qui ei respondebat, audiuit: cum ambo, id est, et Abraham et Loth, homines putarent eos qui angeli erant; Deum uero in eis intelligerent qui erat, non putarent esse qui non erat. Quid sibi ergo uult ista uisibilis Trinitas et intelligibilis unitas, nisi ut nobis insinuaretur quod ita tres essent Pater et Filius et Spiritus sanctus, ut tamen simul non tres dii et domini essent, sed unus Dominus Deus? Tu autem dixisti, Hic Deus uisus est Abrahe: sciens te legisse quod scriptum est, uisum esse Deum Abrahe ad quercum Mambre: et uolens quasi probare Dominum Filium uisum esse illi patriarche, declinasti ab illis tribus uiris, et eos omnino tacuisti, in quibus narrat Scriptura Deum uisum fuisse Abrahe; ne tu ipse nos admoneres unius esse substantie Trinitatem Deum, sicut unius erant substantie tres uiri quos uidit Abraham: cum predixisset Scriptura, uisus est Deus Abrahe, nec tamen tres deos esse, quia et, uisus est Deus, dictum est; non, uisi sunt dii: et ipse Abraham tres uidit, et unum adorauit: a quo preteriri noluit; ab uno responsa diuinitatis accepit. Nec aliquos duos eorum duos esse deos sensit, sed unum in omnibus: quia et Loth duos uidit, et tamen unum Dominum agnouit. Ubi mihi uidentur per angelos significari Filius et Spiritus sanctus: quoniam se illi angeli missos esse dixerunt; et de Trinitate que Deus est, solus Pater non legitur missus; leguntur autem missi et Filius et Spiritus sanctus; quorum non ideo est diuersa natura: nam et illi uiri per quos significati sunt, unius erant eiusdemque nature. Hanc ergo Scripturam qua conuinci posses, astuto silentio deuitasti. Et cum dixisses, Hic Deus uisus est Abrahe: uolens Filium solum uisum putari in eo quod in Genesi legitur, uisum esse Deum Abrahe, quomodo sit uisus, dicere noluisti, ne ibi non solus Filius, sed Trinitas agnosceretur Deus.

8. Dixisti autem: Si uis credere, quia Filius uisus est Abrahe, utique ipse Unigenitus in sancto affirmauit Euangelio sic: »Abraham pater uester exsultauit ut uideret diem meum; et uidit, et gauisus est.« . O disputare, o probare promissa! quasi dixerit Dei Filius, Abraham pater uester concupiuit me uidere; et uidit, et gauisus est. Quamuis et hoc sic adhuc posset intelligi, quod sanctus Patriarcha oculis cordis uiderit Dei Filium, non oculis carnis, unde inter nos uertitur questio. Sed cum dixerit Christus, Abraham concupiuit uidere diem meum; et uidit, et  gauisus est; cur non diem Christi intelligimus tempus Christi, quo erat uenturus in carne, quod Abraham sicut et alii Prophete in spiritu potuit uidere atque gaudere? Neque hic igitur quod proposueras et pollicitus fueras, probare potuisti.

9. Post hec uenisti ad Iacob, qui luctatus est cum Angelo, quem scriptura ipsa Geneseos et hominem dicit et Deum. Nam ita legitur: Remansit autem Iacob solus, et luctabatur homo cum illo usque in mane. uidit autem quod non potest ad eum, et tetigit latitudinem femoris eius, et obstupuit [1 1Kb] latitudo femoris Iacob, dum luctaretur cum eo; et dixit illi: Dimitte me; ascendit enim aurora. Ille autem dixit: Non te dimittam, nisi me benedixeris. Dixit autem ei: Quod est nomen tuum? Ille autem dixit: Iacob. Et dixit ei: Non uocabitur amplius nomen tuum Iacob; sed Isrel erit nomen tuum, quia ualuisti cum Deo, et cum hominibus potens es. Rogauit autem eum Iacob dicens: Enuntia mihi nomen tuum. Et dixit: Quare hoc interrogas tu nomen meum? Et benedixit eum illic. Et appellauit Iacob nomen loci illius, Aspectus Dei: uidi enim Deum facie ad faciem, et salua facta est anima mea . Ex ista lectione unicum Dei Filium et antequam uenisset in carne uisibiliter apparuisse conaris ostendere: ubi etsi non absurde Christus intelligitur figuratus, propter prophetiam futura nuntiantem, quia futurum erat ut Iacob in filiis suis qui crucifixerunt Christum, preualuisse Christo uideretur; et in filiis suis uideret Christum facie ad faciem, et salua fieret anima Isrelitarum qui fideliter hoc uiderunt: tamen hunc hominem qui luctatus est cum Iacob, Osee propheta euidenter angelum dicit. Sic enim apud eum scriptum est de Iacob: In utero supplantauit fratrem suum, et in labore preualuit Deo, et confortatus est cum angelo, et potuit . Sicut ergo in Genesi ille qui luctatus est cum Iacob, et homo et Deus dicitur [2 1Kb] ; ita et ab hoc propheta et Deus et angelus. Ac per hoc ita qui erat angelus, dictus est homo, quomodo illi dicti sunt uiri qui apparuerunt Abrahe, quando nescientes [3 1Kb] et ipse et Loth hospitio receperunt angelos. Deus ergo erat in angelo, sicut est Deus in homine, maxime quando per hominem loquitur. Ita uero per hunc angelum figuratus est Christus, sicut per hominem. Nam et Isaac filius Abrahe, quid erat in figura, nisi Christus, quando sicut ouis ad immolandum ductus est , et quando sicut Dominus crucem suam, ita et ipse sibi quibus fuerat imponendus ligna portabat? Postremo, quid miramur per angelum figuratum esse Iesum, si non solum per hominem, uerum etiam per pecudem figuratus est? Nam quis alius erat ille aries qui cornibus tenebatur in uepre, nisi Christus crucifixus, uel spinis etiam coronatus. Hunc autem arietem pro filio, cui parcere iussus est, immolauit Abraham . Ita enim homini parci Deus iussit, ut tamen ex  pecore, propter passionem Christi, que illo modo prenuntiabatur, mysterium sacri sanguinis impleretur. Si ergo putas proprietate, non figura, Christum fuisse angelum, qui luctatus est cum Iacob; potes dicere proprietate, non figura, Christum fuisse arietem, quem patriarcha immolauit Abraham: potes postremo dicere proprietate, non figura, Christum fuisse petram, que percussa ligno, sitienti populo potum largissimum fudit . Sic enim dicit Apostolus: Bibebant enim de spirituali sequente petra; petra autem erat Christus . Figure iste non res ipse fuerunt, quibus figuris precedentibus res significabantur esse uenture: que figure per subiectam Deo creaturam, et maxime per Angelorum ministerium, mortalium exhibebantur aspectibus, Dei quidem agente potentia, sed tamen latente natura, siue Patris, siue Filii, siue Spiritus sancti.

10. Frustra itaque asseris Filium Dei uisum fuisse ab hominibus, Patrem autem non fuisse uisum: cum per subiectam sibi creaturam et Pater uideri potuerit, et Filius, et Spiritus sanctus; per suam uero substantiam nullus illorum uisus est. Ergo Deus, sicut infirmis hominum sensibus, magis significatus quam demonstratus est. Non itaque uisus est sicut est: hoc quippe in futura uita promittitur sanctis. Unde dicit apostolus Ioannes: Dilectissimi, nunc filii Dei sumus, et nondum apparuit quid erimus: scimus autem quia cum apparuerit, similes ei erimus, quoniam uidebimus eum sicuti est . uiderunt ergo et in hoc seculo Apostoli Dominum; uiderunt, sed non sicut est. Denique Moyses eum sibi cupiebat ostendi, quamuis cum eo facie ad faciem Scriptura indice loqueretur . Quod cum in mea superius prosecutione dixissem, quasi non audieris preteristi, cum tibi eiusdem mee prosecutionis recitari ex tabulis uniuersa uoluissem. Non autem discernens quid sit uideri Deum per substantiam suam, et quid sit uideri Deum per subiectam creaturam, in tantam blasphemiam decidisti, ut unigenitum Dei Filium per hoc ipsum quod Deus est mutabilem diceres: quandoquidem soli Patri putasti esse tribuendum quod scriptum esse dixisti, Ego sum qui sum, et non sum mutatus; quasi Filius uel Spiritus sanctus sit mutatus quando uisibiliter apparuit, uel ille quod constat natus ex femina, uel iste in specie columbe aut igneis linguis se humanis aspectibus monstrans. Unde iam respondi tibi in eo sermone, ubi ostendi non te refellisse que dixi. Nunc uero ut intelligas quomodo dixerit Deus, Ego sum qui sum, et non sum mutatus, uel quod scriptum magis inuenitur, Ego enim Dominus, et non mutor ; quoniam non solus Pater, sed Deus unus hoc dixit, quod est ipsa Trinitas; Psalmum attende ubi legitur: Tu in principio, Domine, terram fundasti, et opera manuum tuarum sunt celi: ipsi peribunt; tu autem permanebis: et omnes sicut uestimentum ueterascent, et uelut tegumentum mutabis eos, et mutabuntur; tu autem idem ipse es, et anni tui non deficient . Hoc autem ad Filium Dei dictum esse in Epistola que est  ad Hebreos sancta Scriptura testatur . Quis uero non intelligat, ubi dicitur, Celi mutabuntur; tu autem idem ipse es; nichil dici aliud, nisi, Tu non mutaris? Ac per hoc etiam Deo Filio conuenit dicere, Ego sum qui sum, et non sum mutatus; uel, Ego enim Dominus, et non mutor. Quod tu ideo soli Patri assignasti, ut in sua substantia crederetur esse mutabilis Filius; tanquam ita susceperit hominem, ut in hominem uerteretur. Hanc tantam blasphemiam non emendabis, nisi credideris, in assumptione hominis accessisse Filio quod non erat, non autem recessisse uel defecisse quod erat.

11. Deinde quero, quis apparuerit Moysi in igne quando rubus inflammabatur, et non urebatur. Quanquam et illic angelum apparuisse Scriptura ipsa declarat, dicens: Apparuit autem illi angelus Domini in flamma ignis de rubo. In angelo autem Deum fuisse, quis dubitet? Sed quis Deus erat? utrum Pater, an Filius? Dicturus es, Filius: non uis enim Patrem ullo modo, uel per subiectam creaturam, uisibus apparuisse mortalium. Sed quodlibet horum eligas, ad utrumque respondeo. Si Pater erat, apparuit et Pater hominibus: si Filius erat, non mutatur et Filius. Ibi enim cum quesisset Moyses, quis esset qui eum mitteret; ille respondit: Ego sum qui sum. Quod quid est aliud, nisi, Mutabilis non sum: sicut propheticum testimonium ipse posuisti, Ego sum qui sum, et non sum mutatus? Dixit etiam rursus ad Moysen: Ego sum Deus Abraham, et Deus Isaac, et Deus Iacob . Aude, si potes, negare Deum Patrem Deum esse Abraham, et Isaac, et Iacob; si non ipse de rubo, sed Filius loquebatur. Si autem Pater, confitere etiam Patrem Deum hominibus uisum. Si uero uterque est Deus Abraham, et Deus Isaac, et Deus Iacob, quod esse annuis; quid ambigis utrumque unum Deum? Iacob quippe ipse est Isrel, cuius filiis dicitur: Audi, Isrel; Dominus Deus tuus, Dominus unus est .

12. Quapropter uerum esse agnosce quod dixi, diuinitatem non per substantiam suam, in qua inuisibilis et immutabilis est, sed per creaturam sibi subiectam mortalium oculis apparuisse cum uoluit. Non itaque sicut accipere uel accipi mea uerba uoluisti, ego diuinitatem sic patribus [1 1Kb] ostendisse se dixi, tanquam eam uoluerim credi uisibilem, quam prius inuisibilem dixeram esse: sed dixi, quando se patribus diuinitas ostendebat, per subiectam creaturam se uisibilem demonstrabat. Nam per ipsam suam naturam usque adeo inuisibilis est, ut ipse Moyses ei cum quo facie ad faciem loquebatur diceret: Si inueni gratiam ante te, ostende mihi temetipsum manifeste . Ecce quod dixi: relege, et inuenies me uerum dicere; te autem non intelligere uoluisse, uel non potuisse, quod dixi. Audi ergo idipsum me aliquanto planius disserentem. Ego diuinitatem Patris et Filii et Spiritus sancti in sua natura atque substantia mortalibus oculis inuisibilem dico. Eam uero se in  formas uisibiles uertere, absit ut dicam, quia et immutabilem dico. Restat ergo ut aspectibus humanis quando se ostendit ut uoluit, per subiectam intelligatur hoc fecisse creaturam, que potest oculis apparere mortalibus.

13. Quid est autem quod cum de Patre dixisses, Unus est inuisibilis, unde iam satis est disputatum; addidisti, Unus etiam incapabilis atque immensus? Incapabilem quidem non legimus Deum. Cur sane dicas incapabilem, nescio. Si enim capi non potest, quomodo non solum Filius, uerum etiam Pater ueniunt ad hominem, sicut dicit ipse Filius, et mansionem apud eum faciunt ? Puto quod capiat eos apud quem faciunt mansionem. An forte dicis, Non ex toto, sed ex parte capiuntur? Dic quod uis: respondetur enim tibi, Non sunt ergo incapabiles, qui sunt uel ex parte capabiles. An ideo tibi non sufficit incapabilem dicere, sed addidisti, et immensum, ut exponeres quatenus incapabilem dixeris? id est, quia totius capax non est humana natura; immensus est enim? uerum hoc et de Filio dici potest. Neque enim quisquam sic capit unigenitum uerbum, ut eius capacem se omni modo audeat profiteri. Prorsus etiam ipsum non esse dubitamus immensum. Nam quero abs te, de quo accipias quod scriptum est: Magnus est, et non habet finem; excelsus et immensus. De ipso quippe paulo post dicitur: Hic Deus noster, non estimabitur alius ad eum; hic inuenit omnem uiam discipline, et dedit eam Iacob puero suo, et Isrel dilecto suo: post hec super terram uisus est, et inter homines conuersatus est ? Quis est iste, responde? Quis est, inquam, Magnus, et non habens finem; excelsus et immensus; qui super terram uisus est, et inter homines conuersatus est? uideo quos estus, quas patiaris angustias. Times dicere, Pater est; ubi audis, super terram uisus est, et inter homines conuersatus est. Tu enim Patrem per suam substantiam reuera inuisibilem, nec per subiectam creaturam uis esse ab hominibus uisum. Times dicere, Filius est; ubi audis, non habet finem, excelsus et immensus. Tu enim Patrem tantummodo esse contendis immensum. Times dicere, Spiritus sanctus est; ubi audis, hic Deus noster. Tu enim nec Deum uis esse Spiritum sanctum. Quid es acturus, quid responsurus, homo qui non uis esse catholicus, ut Christum sic accipias in forma serui super terram uisum, et inter homines conuersatum, ut tamen in forma Dei in qua inuisibilis mansit, confitearis immensum? Hic Deus noster, non estimabitur alius ad eum. Quis alius, nisi Antichristus, quem uerum Christum fides uera non estimat, sed eum pro uero Christo exsecrabilis Iudeorum error exspectat?

14. Si oras, et petis, ut dicis, discipulus esse diuinarum Scripturarum, ad rem pertinentia testimonia diuina considera. Noli per multa que te nichil adiuuant, euagari: elige prudenter tacere quam inaniter loqui, quando non inuenis quid respondeas manifestissime ueritati. Timere te ostendis, ne te nudem  discipulis tuis. Utinam tu Christo sic induaris, ut discipulos tuos magis ipsius uelis discipulos esse quam tuos. Nam me non penitet, quantum Dominus donat, operam dare ut tu et discipuli tui sub uno magistro sitis condiscipuli mei. Tractatui autem meo, cui post tantum tempus adhuc te responsurum esse promittis, si ita responsurus es, ut modo respondisti uel interrogationibus, uel prosecutionibus meis, non plane aliquid respondebis; sed ut homines non intelligentes quomodocumque deciplas, non tacebis. Ex his ergo omnibus, que sicut potui disputaui, satis apparet Patris et Filii et Spiritus sancti unam esse uirtutem, unam esse substantiam, unam deitatem, unam maiestatem, unam gloriam; quia ipsa Trinitas est unus Dominus Deus noster, de quo dictum est, Audi, Isrel; Dominus Deus tuus, Dominus unus est . Tunc autem dictum est, quando Dominus solus deducebat eos, et non fuit in eis deus alienus. Neque enim non eos deducebat et Christus, cum dicat Apostolus. Neque tentemus Christum, sicut quidam illorum tentauerunt ; aut Christus [1 1Kb] non est Deus, aut Christus Deus est alienus. Hic est ergo Deus Pater et Filius et Spiritus sanctus, Trinitas unus Deus: cui uni iubemur ea que non nisi Deo debetur seruitute seruire, cum audimus, Dominum Deum tuum adorabis, et illi soli seruies . Neque enim hac seruitute non seruimus Christo, cuius membra sumus; aut Spiritui sancto, cuius templum sumus. Hec Trinitas unus Deus dicit: Ego sum Dominus, et non est alius preter me . Neque enim non est Dominus Christus, quem uos quoque Deum et Dominum confitemini; aut Spiritus sanctus non est Dominus domus sue, hoc est templi sui. Ipse est quippe Spiritus Domini de quo dicitur: Dominus autem spiritus est; ubi autem spiritus Domini, ibi libertas . Hec est Trinitas unus Deus, de quo dicit Apostolus: Nullus Deus, nisi unus . Non enim cum hec auditis, Deum negare unigenitum audetis. Hic Deus Trinitas dicit: Ego sum qui sum, et non sum mutatus . Non enim mutatus est Christus, cui dicitur: Mutabis celos, et mutabuntur; tu autem idem ipse es : aut mutabitur Spiritus ueritatis, cum sit immutabilis ueritas, cui tantum honorem dat ipse Christus, ut dicat, Expedit uobis ut ego eam: nisi enim ego abiero, Paracletus non ueniet ad uos ; et, Quicumque dixerit blasphemiam in Filium hominis, dimittetur ei; qui autem dixerit in Spiritum sanctum, non dimittetur ei . Et cum de se ipso dixerit, Ecce ego uobiscum sum usque ad consummationem seculi ; de illo dixit, Ut uobiscum sit in eternum . His atque huiusmodi testimoniis, que omnia querere et colligere longum est, si pacifice acquiescas, eris, quod orare et optare te dicis, diuinarum Scripturarum discipulus, ut de tua fraternitate gaudeamus.





ITEM CONTRA ARIANOS,

    IN TOMO II.---Epistole CLXX, CCXXXuIII, CCXXXIX, CCXL, CCXLI et CCXLII.
    IN TOMO III.---Tractatus in Ioan. XuIII, XX, XXXuI, XXXuII, LIX et LXXI.
    IN TOMO u.---Sermones LII, CXuII, CXuIII, CXXXIX, CXL, CCCXLI et CCCLXXXIu.





[DE TRINITATE.]





ADMONITIO IN LIBROS DE TRINITATE.

 Prolixum de Trinitate opus per annos non paucos in manibus habuit Augustinus; cum illud, ut ipse ad Aurelium scribit, iuuenis inchoarit, senex ediderit. Quippe id facile intermittebat, quoties alii cuipiam incumbendum erat operi, quod pluribus profuturum existimabat; ratus istud operosius et minus utile quam pleraque alia, quod res minus necessarias et a paucioribus intelligendas contineret. Hunc laborem suscepit in eorum potissimum gratiam, qui fidei auctoritatem non recipientes, mysteriorum ueritatem ratione demonstrari sibi uolebant. Cum enim in sacrarum rerum meditatione, cui se maxime deditum uir sanctus in lib. 1, cap. 3, profitetur, plura in dies et altiora diuino illustratus lumine detegeret, non patiebatur caritas ipsum, que ex Dei dono accepisset, aliis denegare. Sperabat siquidem fore, ut aliis ministrando que legerent, ipse quoque proficeret; ac aliis cupiens respondere querentibus, etiam ipse id quod querebat inueniret. Ergo suscepi, ait, lib. 1, cap. 5, hec, iubente atque adiuuante Domino Deo nostro, non tam cognita cum auctoritate disserere, quam ea cum pietate disserendo cognoscere. Testatur in tertii libri exordio, stilum se perlibenter fuisse suppressurum, si res huiusmodi a Latinis inuenirentur explicate, aut Greci qui de iis rebus tractarunt, essent latine redditi, aut alii denique curam respondendi questionibus ipsi propositis, quas, ait, pro persona mea quam in seruitio Christi gero, necesse est me pati, uellent suscipere.

Argumentum suum uariasque propositas circa id questiones et difficultates hoc ordine pertractat. In libro I summe Trinitatis unitatem et equalitatem demonstrat ex Scripturis: earum testimonia que contra Filii equalitatem perperam obiectantur, quomodo interpretanda sint secundum catholicam fidem, ostendit.

II. Eamdem Trinitatis equalitatem asserit, probans nichil obstare que de Filii missione ac Spiritus sancti, deque uariis Dei apparitionibus dicuntur in Scripturis. Trinitatem enim totam in sua natura immutabilem, inuisibilem, ubique presentem, in missione qualibet uel apparitione inseparabiliter operari.

III. Querit an in predictis Dei apparitionibus corporea tantummodo creatura formata sit, in qua Deus humanis ostenderetur aspectibus; an Angeli iam ante existentes ita sint missi, ut ex persona Dei loquerentur, siue per corporalem speciem de corporea creatura assumptam, siue per suum ipsorum corpus in quas uellent species conuersum: ita ut ipsa Dei essentia nunquam per se ipsam uisa fuerit.

Iu. Docet ad quid missus sit Filius Dei. Ceterum, Filium Dei, quamuis missione factus sit minor, non ideo esse minorem quia misit eum Pater, nec ideo minorem Spiritum sanctum quia et Pater eum misit et Filius.

u. Pergit ad refellenda hereticorum argumenta illa, que iam non e diuinis libris, sed e suo sensu proferunt. Ac primum quod obiectant gignere et gigni, uel genitum esse et ingenitum, quoniam diuersa sunt, substantias esse diuersas, refellit, ostendens ista de Deo non secundum substantiam dici, sed relatiue.

uI. In eos qui contra Filii equalitatem disputant ex eo quod Christus ab Apostolo dictus sit Dei uirtus et Dei Sapientia, questionem proponit, annon et ipse Pater sapientia sit. Cuius tantisper dilata solutione, adhuc probat unitatem et equalitatem Patris, Filii, ac Spiritus sancti; et non Deum triplicem, sed Trinitatem dici et credi oportere. Tum explicat dictum Hilarii; Aeternitas in Patre, species in Imagine, usus in Munere.

uII. Questionem, que dilata fuerat, resoluit, docetque Patrem, Filium, et Spiritum sanctum esse unam uirtutem et unam sapientiam, non secus atque unum Deum et unam essentiam. Querit postea quomodo dicatur in Deo, a Latinis una essentia, tres persone; a Grecis, una essentia, tres substantie uel hypostases.

uIII. Ratione etiam reddita monstrat, non solum Patrem Filio non esse maiorem, sed nec ambos simul aliquid maius esse quam Spiritum sanctum, nec quoslibet duos simul in eadem Trinitate maius aliquid quam unum, nec omnes simul tres maius aliquid quam singulos. Admonet ut ex ueritatis intellectione, ex notitia summi boni, et ex insito amore iustitie, intelligatur natura Dei; presertim uero ut ipsius cognitio pueratur per caritatem, in qua tria quedam uelut Trinitatis uestigium inesse obseruat.

IX. Trinitatem in homine, qui imago Dei est, quamdam inueniri docet: mentem, et notitiam qua se nouit, et amorem quo se notitiamque suam diligit; et hec tria esse inter se equalia et unius essentie.

X. Aliam in hominis mente euidentiorem reperiri trinitatem; in memoria scilicet, intelligentia, et uoluntate.

XI. Etiam in exteriori homine Trinitatis aliqua uestigia, ueluti in corporali uisione, deprehendi.

 XII. Premissa distinctione sapientie a scientia, ostendit in ea que proprie scientia dicitur, quamdam trinitatem: que licet ad interiorem hominem iam pertineat, nondum tamen imago Dei sit appellanda.

XIII. Repertam in scientia trinitatem exponit per commendationem fidei christiane.

XIu. De sapientia hominis uera dicit, qua uidelicet meminit, intelligit, et diligit Deum: ostendit quod in eo ipso sit homo imago Dei secundum mentem; que quidem hic renouatur in agnitione Dei, tunc uero erit in ea imagine perfecta Dei similitudo, quando Dei perfecta erit uisio.

Xu. Quidquid in superioribus exposuit, compendiario sermone complectitur: ac postremo Trinitatem, in cuius perfecta uisione nobis beata uita promittitur, ostendit a nobis hic uideri tanquam per speculum et in enigmate, dum uidetur per imaginem Dei quod nos sumus.

Hosce libros in Retractationibus collocat inter opuscula circiter annum Christi 400 conscripta, quia illos eo tempore inchoauit. In epistola 120, ad Consentium anno 410 missa, n. 13, meminit operis de Trinitate, quod in manibus habebat, et ob argumenti prestantiam ac difficultatem nondum perficere potuerat. In 162, ad Euodium, que ad annum 414 pertinet, scribit n. 2 se libros de Trinitate nondum edidisse: et in 169 ad eumdem epistola, que exeunte anno 415 scripta est, se nondum illos compleuisse, n. 1 testatur. Ex epistola 143, ad Marcellinum data sub finem anni 412, licet intelligere, n. 4, amicos ab eo flagitasse, ut hos libros publicaret; ipsum contra diutius eos retinuisse, quam uellent et ferrent. Unde coniicias priorem ipsam publicationem, que opere necdum absoluto facta est, non precessisse annum 412. Constat autem alteram nonnisi longo post tempore factam, cum ipse in libro 13 citet illud quod scripserat in libro 12 de Ciuitate Dei, qui ante annum 416 perfectus non fuit. Libro 15 citat Tractatum 90 in Ioannem. Ad istud opus Prosperum remittit lib. de Predestinatione Sanctorum, cap. 8, ratus id iam in Galliis haberi.

Cassiodorus senator, in Institut. cap. 16, laudat quindecim libros, quos Augustinus de sancta Trinitate mirabili profunditate conscripsit, curiosa intentione meditandos. Eosdem libros e latino sermone in grecum transtulit Maximus Planudes monachus, qui sub Andronico seniore uiuebat, circiter annum 1350. Demetrius uero Cydonius sub Ioanne Cantacuzeno, capita aliquot uertit ex eiusdem sermonibus. Has uersiones Rome asseruari in bibliotheca uaticana, testatur Posseuinus in Apparatu. uidimus Indicem Ms. codd. Grec. biblioth. uatic. qui est penes u. C. Antonium Faure Doct. Theolog. Paris. et similem alium in codice Colbertine bibliothece 5125, in quibus hec leguntur: , . Item: . uide Allatium, lib. 2 de utriusque Ecclesie Consensione, cap. 17, § 4.


Domino beatissimo, et sincerissima caritate uenerando, sancto fratri et consacerdoti pape AURELIO AUGUSTINUS, in Domino salutem.

De Trinitate, que Deus summus et uerus est, libros iuuenis inchoaui, senex edidi. Omiseram quippe hoc opus, posteaquam comperi prereptos mihi esse siue subreptos antequam eos absoluerem, et retractatos, ut mea dispositio fuerat, expolirem. Non enim singillatim, sed omnes simul edere ea ratione decreueram, quoniam precedentibus consequentes inquisitione proficiente nectuntur. Cum ergo per eos homines  dispositio mea nequiuisset impleri, interruptam dictationem reliqueram, cogitans hoc ipsum in aliquibus meis scriptis conqueri, ut scirent, qui possent, non a me fuisse eosdem libros editos, sed ablatos priusquam mihi editione mea digni uiderentur. uerum multorum fratrum uehementissima postulatione, et maxime tua iussione compulsus, opus tam laboriosum, adiuuante Domino terminare curaui: eosque emendatos, non ut uolui, sed ut potui, ne ab illis qui subrepti iam in manus hominum exierant, plurimum discreparent, uenerationi tue per filium nostrum condiaconum carissimum misi, et cuicumque audiendos, describendos, legendosque permisi: in quibus si seruari mea dispositio potuisset, essent profecto etsi easdem sententias habentes, multo tamen enodatiores atque planiores, quantum rerum tantarum explicandarum difficultas et facultas nostra pateretur. Sunt autem qui primos quatuor uel potius quinque etiam sine proemiis habent, et duodecimum sine extrema parte non parua: sed si eis hec editio potuerit innotescere, omnia si uoluerint et ualuerint, emendabunt. Peto sane ut hanc epistolam, seorsum quidem, sed tamen ad caput eorumdem librorum iubeas anteponi. uale. Ora pro me.





S. AURELII AUGUSTINI HIPPONENSIS EPISCOPI DE TRINITATE Libri quindecim  . [1Kb] [1Kb] [1Kb] 



LIBER PRIMUS. In quo secundum Scripturas sacras ostenditur unitas et equalitas summe Trinitatis, et quedam loca contra Filii equalitatem allata diluuntur.



CAPUT PRIMUM.


1. Scribit contra eos qui ratione abutentes calumniantur fidem Trinitatis. Error disputantium de Deo, ex triplici causa. Scriptura sacra remotis falsitatibus euehit gradatim ad diuina. Immortalitas uera. Fide nutrimur, ut habiles ad diuina capienda efficiamur. Lecturus hec que de Trinitate disserimus, prius oportet ut nouerit, stilum nostrum aduersus eorum uigilare calumnias, qui fidei contemnentes initium, immaturo et peruerso rationis amore falluntur. Quorum nonnulli ea que de corporalibus rebus, siue per sensus corporeos experta nouerunt [1 1Kb] , siue que natura humani ingenii et diligentie uiuacitate uel artis adiutorio perceperunt, ad res incorporeas et spirituales transferre conantur, ut ex his illas metiri atque opinari uelint. Sunt item alii qui secundum humani animi naturam uel affectum de Deo sentiunt, si quid sentiunt; et ex hoc errore, cum de Deo disputant, sermoni [2 1Kb] suo distortas et fallaces regulas figunt [3 1Kb] . Est item aliud hominum genus, eorum qui uniuersam quidem creaturam, que profecto mutabilis est, nituntur transcendere, ut ad incommutabilem substantiam que Deus est, erigant intentionem: sed mortalitatis onere pregrauati, cum et uideri uolunt scire quod nesciunt, et quod uolunt scire non possunt; presumptiones opinionum suarum audacius affirmando, intercludunt sibimet intelligentie uias, magis eligentes sententiam suam non corrigere peruersam, quam mutare defensam. Et hic quidem omnium morbus est trium generum que proposui: et eorum scilicet qui secundum corpus de Deo sapiunt; et eorum qui secundum spiritualem creaturam, sicuti est anima; et eorum qui neque secundum corpus, neque secundum spiritualem creaturam, et tamen de Deo falsa existimant, eo remotiores a uero, quo id quod sapiunt, nec in corpore reperitur, nec in facto et condito spiritu, nec in ipso Creatore. Qui enim opinatur Deum, uerbi gratia, candidum uel rutilum, fallitur; sed tamen hec inueniuntur in corpore. Rursus qui opinatur Deum nunc obliuiscentem, nunc recordantem, uel si quid huiusmodi est, nichilominus in errore est; sed tamen hec inueniuntur in animo. Qui autem putat eius esse potentie Deum, ut seipsum ipse genuerit, eo plus errat, quod non solum Deus ita non est, sed nec spiritualis nec corporalis creatura: nulla enim omnino res est que se ipsam gignat ut sit.

2. Ut ergo ab huiusmodi falsitatibus humanus animus purgaretur, sancta Scriptura paruulis congruens, nullius generis rerum uerba uitauit, ex quibus quasi gradatim ad diuina atque sublimia noster intellectus uelut nutritus assurgeret. Nam et uerbis ex rebus corporalibus sumptis usa est, cum de Deo loqueretur; uelut cum ait, In tegmine alarum tuarum protege me . Et de spirituali creatura multa transtulit, quibus significaret illud quod ita non esset, sed ita dici opus esset; sicuti est, Ego sum Deus zelans ; et, Penitet me hominem fecisse . De rebus autem que omnino non sunt, non traxit aliqua uocabula, quibus uel figuraret  locutiones, uel spissaret [1 1Kb] enigmata. Unde perniciosius et inanius euanescunt, qui tertio illo genere erroris a ueritate secluduntur, hoc suspicando de Deo, quod neque in ipso, neque in ulla creatura inueniri potest. Rebus enim que in creatura inueniuntur, solet Scriptura diuina uelut infantilia oblectamenta formare, quibus infirmorum ad querenda superiora et inferiora deserenda, pro suo modulo tanquam passibus moueretur affectus. Que uero proprie de Deo dicuntur, queque in nulla creatura inueniuntur, raro ponit Scriptura diuina; sicut illud quod dictum est ad Moysen, Ego sum qui sum; et, Qui est, misit me ad uos . Cum enim esse aliquo modo dicatur et corpus et animus, nisi proprio quodam modo uellet intelligi, non id utique diceret. Et illud quod ait Apostolus, Qui solus habet immortalitatem : cum et anima modo quodam immortalis esse dicatur et sit, non diceret, solus habet, nisi quia uera immortalitas incommutabilitas est, quam nulla potest habere creatura; quoniam solius est Creatoris. Hoc et Iacobus dicit: Omne datum optimum, et omne donum perfectum desursum est, descendens a Patre luminum, apud quem non est commutatio, nec momenti obumbratio . Hoc et Dauid: Mutabis ea, et mutabuntur; tu uero idem ipse es .

3. Proinde substantiam Dei sine ulla sui commutatione mutabilia facientem, et sine ullo suo temporali motu temporalia creantem, intueri et plene nosse difficile est: et ideo est necessaria purgatio mentis nostre, qua illud ineffabile ineffabiliter uideri possit; qua nondum prediti, fide nutrimur, et per quedam tolerabiliora, ut ad illud capiendum apti et habiles efficiamur, itinera ducimur. Unde Apostolus in Christo quidem dicit esse omnes thesauros sapientie et scientie absconditos : eum tamen quamuis iam gratia eius renatis, sed adhuc carnalibus et animalibus, tanquam paruulis in Christo, non ex diuina uirtute in qua equalis est Patri, sed ex humana infirmitate ex qua crucifixus est, commendauit. Ait namque: Neque enim iudicaui me scire aliquid in uobis, nisi Iesum Christum, et hunc crucifixum. Deinde secutus ait: Et ego in infirmitate, et timore, et tremore multo fui apud uos . Et paulo post dicit eis: Et ego, fratres, non potui loqui uobis quasi spiritualibus, sed quasi carnalibus. Quasi paruulis in Christo, lac potum dedi uobis, non escam: nondum enim poteratis; sed nec adhuc quidem potestis . Hoc cum dicitur quibusdam, irascuntur, et sibi contumeliose dici putant; et plerumque malunt credere eos potius, a quibus hoc audiunt, non habere quod dicant, quam se capere non posse quod dixerint. Et aliquando afferimus eis rationem, non quam petunt cum de Deo querunt; quia nec ipsi eam ualent sumere, nec nos fortasse uel apprehendere uel proferre: sed qua demonstretur eis quam sint inhabiles minimeque idonei percipiendo quod exigunt. Sed quia non audiunt quod uolunt, aut callide nos agere putant ut nostram occultemus imperitiam, aut malitiose quod  eis inuideamus peritiam; atque ita indignantes perturbatique discedunt.



CAPUT II.

4. De Trinitate quomodo hoc in opere disserendum. Quapropter adiuuante Domino Deo nostro suscipiemus et eam ipsam quam flagitant, quantum possumus, reddere rationem, quod Trinitas sit unus et solus et uerus Deus, et quam recte Pater et Filius et Spiritus sanctus unius eiusdemque substantie uel essentie dicatur, credatur, intelligatur; ut non quasi nostris excusationibus illudantur, sed reipsa experiantur, et esse illud summum bonum quod purgatissimis mentibus cernitur, et a se propterea cerni comprehendique non posse, quia humane mentis acies inualida in tam excellenti luce non figitur, nisi per iustitiam fidei nutrita uegetetur. Sed primum secundum auctoritatem Scripturarum sanctarum, utrum ita se fides habeat, demonstrandum est. Deinde si uoluerit et adiuuerit Deus, istis garrulis ratiocinatoribus, elatioribus quam capacioribus, atque ideo morbo periculosiore laborantibus, sic fortasse seruiemus, ut inueniant aliquid unde dubitare non possint, et ob hoc in eo quod inuenire nequiuerint, de suis mentibus potius quam de ipsa ueritate, uel de nostris disputationibus conquerantur: atque ita si quid eis erga Deum uel amoris est uel timoris, ad initium fidei et ordinem redeant, iam sentientes quam salubriter in sancta Ecclesia medicina fidelium constituta sit, ut ad perceptionem incommutabilis ueritatis imbecillem mentem obseruata pietas sanct, ne in opinionem noxie falsitatis temeritas inordinata precipitet. Nec pigebit autem me, sicubi hesito, querere; nec pudebit, sicubi erro, discere.



CAPUT III.

5. Quid a suis lectoribus exposcat Augustinus. Lectorum tardiorum errores auctori non tribuendi. Proinde quisquis hec legit, ubi pariter certus est, pergat mecum; ubi pariter hesitat, querat mecum: ubi errorem suum cognoscit, redeat ad me; ubi meum, reuocet me. Ita ingrediamur simul caritatis uiam, tendentes ad eum de quo dictum est, Querite faciem eius semper . Et hoc placitum pium atque tutum coram Domino Deo nostro cum omnibus inierim [1 1Kb] , qui ea que scribo legunt, et in omnibus scriptis meis, maximeque in his ubi queritur unitas Trinitatis, Patris et Filii et Spiritus sancti [2 1Kb] ; quia nec periculosius alicubi erratur, nec laboriosius aliquid queritur, nec fructuosius aliquid inuenitur. Quisquis ergo cum legit dicit, Hoc non bene dictum est, quoniam non intelligo; locutionem meam reprehendit [3 1Kb] , non fidem: et forte uere potuit dici planius; uerumtamen nullus hominum ita locutus est, ut in omnibus ab omnibus intelligeretur. uideat ergo cui hoc in sermone meo displicet, utrum alios in talibus rebus questionibusque uersatos intelligat, cum me non intelligit: et si ita est, ponat librum meum, uel etiam, si hoc uidetur, abiiciat; et eis potius quos intelligit,  operam et tempus impendat. Non tamen propterea putet me tacere debuisse, quia non tam expedite ac dilucide quam illi quos intelligit, eloqui potui. Neque enim omnia que ab omnibus conscribuntur, in omnium manus ueniunt: et fieri potest ut nonnulli qui etiam hec nostra intelligere ualent, illos planiores non inueniant libros, et in istos saltem incidant. Ideoque utile est, plures a pluribus fieri diuerso stilo, non diuersa fide, etiam de questionibus eisdem, ut ad plurimos res ipsa perueniat; ad alios sic, ad alios autem sic. At si ille qui se ista non intellexisse conqueritur, nulla unquam de talibus rebus diligenter et acute disputata intelligere potuit; secum agat uotis et studiis ut proficiat, non mecum querelis et conuiciis ut taceam. Qui uero hec legens dicit, Intelligo quidem quid dictum sit, sed non uere dictum est; asserat, si placet [1 1Kb] , sententiam suam, et redarguat meam, si potest. Quod si cum caritate et ueritate fecerit, mihique etiam  cognoscendum facere curauerit, uberrimum fructum laboris huius mei cepero. Quod si mihi non potuerit, quibus id potuerit, me uolente ac libente prestiterit: ego tamen in lege Domini meditor, si non die ac nocte , saltem quibus temporum particulis possum; et meditationes meas, ne obliuione fugiant, stilo alligo: sperans de misericordia Dei, quod in omnibus ueris que certa mihi sunt, perseuerantem me faciet; si quid autem aliter sapio, id quoque mihi ipse reuelabit , siue per occultas inspirationes atque admonitiones, siue per manifesta eloquia sua, siue per fraternas sermocinationes. Hoc oro, et hoc depositum desideriumque meum penes ipsum habeo, qui mihi satis idoneus est custodire que dedit, et reddere que promisit.

6. Arbitror sane nonnullos tardiores, in quibusdam locis librorum meorum opinaturos me sensisse quod non sensi, aut non sensisse quod sensi. Quorum errorem mihi tribui non debere quis nesciat, si uelut me sequentes neque apprehendentes deuiauerint in aliquam falsitatem, dum cogor per quedam densa et opaca uiam carpere: quandoquidem nec ipsis sanctis diuinorum Librorum auctoritatibus [3 1Kb] ullo modo quisquam recte tribuerit tam multos et uarios errores hereticorum; cum omnes ex eisdem Scripturis falsas atque fallaces opiniones suas conentur defendere? Admonet me plane ac mihi iubet suauissimo imperio lex Christi, hoc est caritas, ut cum aliquid falsi in libris meis me sensisse homines putant quod ego non sensi, atque idipsum falsum alteri displicet, alteri placet, malim me reprehendi a reprehensore falsitatis, quam ab eius laudatore laudari. Ab illo enim quamuis ego non recte, qui hoc non senserim, error tamen ipse recte uituperatur: ab hoc autem nec ego recte laudor a quo existimor id sensisse quod uituperat ueritas, nec ipsa sententia quam uituperat ueritas. Ergo in nomine Domini susceptum opus aggrediamur.



CAPUT Iu.


7. Que sit doctrina fidei catholice de Trinitate. Omnes quos legere potui, qui ante me scripserunt de Trinitate, que Deus est, diuinorum Librorum ueterum et nouorum catholici tractatores, hoc intenderunt secundum Scripturas docere, quod Pater et Filius et Spiritus sanctus, unius eiusdemque substantie inseparabili equalitate diuinam insinuent unitatem; ideoque non sint tres dii, sed unus Deus: quamuis Pater Filium genuerit, et ideo Filius non sit qui Pater est; Filiusque a Patre sit genitus, et ideo Pater non sit qui Filius est; Spiritusque sanctus nec Pater sit nec Filius, sed tantum Patris et Filii Spiritus, Patri et Filio etiam ipse cequalis, et ad Trinitatis pertinens unitatem. Non tamen eamdem Trinitatem natam de uirgine Maria, et sub Pontio Pilato crucifixam et sepultam, tertio die resurrexisse, et in celum ascendisse, sed tantummodo Filium. Nec eamdem Trinitatem descendisse in specie columbe super Iesum baptizatum ; aut die Pentecostes post ascensionem Domini, sonitu facto de celo quasi ferretur flatus uehemens, et linguis diuisis uelut ignis sedisse super unumquemque eorum, sed tantummodo Spiritum sanctum  Nec eamdem Trinitatem dixisse de celo, Tu es Filius meus , siue cum baptizatus est a Ioanne, siue in monte quando cum illo erant tres discipuli ; aut quando sonuit uox, dicens, Et clarificaui, et iterum clarificabo : sed tantummodo Patris uocem fuisse ad Filium factam; quamuis Pater et Filius et Spiritus sanctus, sicut inseparabiles sunt, ita inseparabiliter operentur. Hec et mea fides est, quando hec est catholica fides.



CAPUT u.

8. Difficultates de Trinitate: quomodo tres unus Deus, et inseparabiliter operantes prestent quedam sine inuicem. Sed in ea nonnulli perturbantur, cum audiunt Deum Patrem, et Deum Filium, et Deum Spiritum sanctum, et tamen hanc Trinitatem non tres deos, sed unum Deum; et quemadmodum id intelligant querunt: presertim cum dicitur, inseparabiliter operari Trinitatem in omni re quam Deus operatur, et tamen quamdam uocem Patris sonuisse, que uox Filii non sit; in carne autem natum, et passum, et resurrexisse, et in celum ascendisse nonnisi Filium; in columbe autem specie uenisse nonnisi Spiritum sanctum: intelligere uolunt, quomodo et illam uocem, que nonnisi Patris fuit, Trinitas fecerit; et illam carnem, in qua nonnisi Filius de uirgine natus est, eadem Trinitas creauerit; et illam columbe speciem, in qua nonnisi Spiritus sanctus apparuit, illa ipsa Trinitas operata sit. Alioquin non inseparabiliter Trinitas operatur, sed alia Pater facit, alia Filius, alia Spiritus sanctus: aut si quedam simul faciunt, quedam sine inuicem, iam non inseparabilis est Trinitas. Mouet etiam quomodo Spiritus sanctus in Trinitate sit, quem nec Pater, nec Filius, nec ambo genuerint, cum sit Spiritus et Patris et Filii. Quia ergo querunt ista homines, et tedio nobis sunt; si quid hinc ex dono Dei sapit infirmitas nostra, edisseramus eis ut possumus, neque cum inuidia  tabescente iter habeamus . Si dicimus nichil nos de talibus rebus cogitare solere, mentimur: si autem fatemur habitare [1 1Kb] ista in cogitationibus nostris, quoniam rapimur amore indagande ueritatis, flagitant iure caritatis ut eis indicemus quid hinc excogitare potuerimus: non quia iam acceperim, aut perfectus sim;  sed pro modulo meo, si ea que retro sunt obliuiscor, et in anteriora me extendo, et secundum intentionem sequor ad palmam superne uocationis , quantum eiusdem uie peregerim, et quo peruenerim, unde mihi in finem reliquus cursus est, ut aperiam desideratur a me, illis desiderantibus quibus me seruire cogit libera caritas. Oportet autem, et donabit Deus, ut eis ministrando que legant, ipse quoque proficiam; et eis cupiens respondere querentibus, ipse quoque inueniam quod querebam. Ergo suscepi hec, iubente atque adiuuante Domino Deo nostro, non tam cognita cum auctoritate disserere, quam ea cum pietate disserendo cognoscere.



CAPUT uI.

9. Filium esse uerum Deum eiusdem cum Patre substantie. Non solus Pater, sed Trinitas dicta immortalis. Non ex solo Patre omnia, sed etiam ex Filio. Spiritum sanctum esse uerum Deum Patri et Filio equalem. Qui dixerunt Dominum nostrum Iesum Christum non esse Deum, aut non esse uerum Deum, aut non cum Patre unum et solum Deum, aut non uere immortalem, quia mutabilem, manifestissima diuinorum testimoniorum et consona uoce conuicti sunt; unde sunt illa: In principio erat uerbum, et uerbum erat apud Deum, et Deus erat uerbum. Manifestum est enim quod uerbum Dei, Filium Dei unicum accipimus, de quo post dicit, Et uerbum caro factum est, et habitauit in nobis, propter natiuitatem incarnationis eius, que facta est in tempore ex uirgine. In eo autem declarat, non tantum Deum esse, sed etiam eiusdem cum Patre substantie, quia cum dixisset, Et Deus erat uerbum: Hoc erat, inquit, in principio apud Deum; omnia per ipsum facta sunt, et sine ipso factum est nichil . Neque enim dicit, omnia; nisi que facta sunt, id est omnem creaturam. Unde liquido apparet ipsum factum non esse per quem facta sunt omnia. Et si factus non est, creatura non est: si autem creatura non est, eiusdem cum Patre substantie est. Omnis enim substantia que Deus non est, creatura est; et que creatura non est, Deus est. Et si non est Filius eiusdem substantie cuius Pater; ergo facta substantia est: si facta substantia est, non omnia per ipsum facta sunt: at omnia per ipsum facta sunt; unius igitur eiusdemque cum Patre substantie est. Et ideo non tantum Deus, sed et uerus Deus. Quod idem Ioannes apertissime in Epistola sua dicit: Scimus quod Filius Dei uenerit, et dederit nobis intellectum ut cognoscamus uerum Deum, et simus in uero Filio eius Iesu Christo. Hic est uerus Deus, et uita eterna .

 10. Hinc etiam consequenter intelligitur non tantummodo de Patre dixisse apostolum Paulum, Qui solus habet immortalitatem; sed de uno et solo Deo quod est ipsa Trinitas. Neque enim ipsa uita eterna mortalis est secundum aliquam mutabilitatem: ac per hoc Filius Dei, quia uita eterna est, cum Patre etiam ipse intelligitur, ubi dictum est, Qui solus habet immortalitatem. Eius enim uite eterne et nos participes facti, pro modulo nostro immortales efficimur. Sed aliud est ipsa cuius participes efficimur, uita eterna; aliud nos qui eius participatione uiuemus in eternum. Si enim dixisset, Quem temporibus propriis ostendet Pater beatus et solus potens, Rex regum et Dominus dominantium, qui solus habet immortalitatem, nec sic inde separatum Filium oporteret intelligi. Neque enim, quia ipse Filius alibi loquens uoce Sapientie  ait, Gyrum celi circuiui sola , separauit a se Patrem: quanto magis ergo non est necesse ut tantummodo de Patre preter Filium intelligatur, quod dictum est, Qui solus habet immortalitatem, cum ita dictum sit: Ut serues, inquit, mandatum sine macula, irreprehensibile, usque in aduentum Domini nostri Iesu Christi: quem temporibus propriis ostendet beatus et solus potens, Rex regum et Dominus dominantium; qui solus habet immortalitatem, et lucem habitat inaccessibilem; quem nemo hominum uidit, nec uidere potest; cui est honor et gloria in secula seculorum. Amen . In quibus uerbis, nec Pater proprie nominatus est, nec Filius, nec Spiritus sanctus; sed beatus et solus potens, Rex regum et Dominus dominantium, quod est unus et solus et uerus Deus ipsa Trinitas.

11. Nisi forte que sequuntur, perturbabunt hunc intellectum, quia dixit, Quem nemo hominum uidit, nec uidere potest: cum hoc etiam ad Christum pertinere secundum eius diuinitatem accipiatur, quam non uiderunt Iudei, qui tamen carnem uiderunt et crucifixerunt. uideri autem diuinitas [1 1Kb] humano uisu nullo modo potest: sed eo uisu uidetur, quo iam qui uident, non homines sed ultra homines sunt. Recte ergo ipse Deus Trinitatis intelligitur beatus et solus potens, ostendens aduentum Domini nostri Iesu Christi temporibus propriis. Sic enim dictum est, Solus habet immortalitatem; quomodo dictum est, Qui facit mirabilia solus . Quod uelim scire de quo dictum accipiant: si de Patre tantum, quomodo ergo uerum est, quod ipse Filius dicit, Quecumque enim Pater facit, hec eadem et Filius facit similiter? An quidquam est inter mirabilia mirabilius quam resuscitare et uiuificare mortuos? Dicit autem idem Filius, Sicut Pater suscitat mortuos et uiuificat, sic et Filius quos uult uiuificat . Quomodo ergo solus Pater facit mirabilia, cum hec uerba nec Patrem tantum, nec Filium tantum permittant intelligi, sed utique Deum unum uerum solum, id est, Patrem et Filium et Spiritum sanctum?

 12. Item cum dicit idem apostolus, Nobis unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum ; quis dubitet eum omnia que creata sunt dicere, sicut Ioannes, Omnia per ipsum facta sunt? Quero itaque de quo dicat alio loco, Quoniam ex ipso, et per ipsum, et in ipso sunt omnia: ipsi gloria in secula seculorum. Amen. Si enim de Patre et Filio et Spiritu sancto, ut singulis personis singula tribuantur; Ex ipso, ex Patre; per ipsum, per Filium; in ipso, in Spiritu sancto: manifestum quod Pater et Filius et Spiritus sanctus unus Deus est, quando singulariter intulit, Ipsi gloria in secula seculorum. Unde enim cepit hunc sensum, non ait, O altitudo diuiliarum sapientie et scientie Patris, aut Filii, aut Spiritus sancti; sed, sapientie et scientie Dei! Quam inscrutabilia sunt iudicia eius, et inuestigabiles uie eius! Quis enim cognouit mentem Domini? Aut quis consiliarius eius fuit? Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia: ipsi gloria in secula seculorum. Amen . Si autem hoc de Patre tantummodo intelligi uolunt, quomodo ergo omnia per Patrem sunt, sicut hic dicitur; et omnia per Filium, sicut ad Corinthios ubi ait, Et unus Dominus iehsu Christus, per quem omnia; et sicut in Euangelio Ioannis, Omnia par ipsum facta sunt? Si enim alia per Patrem, alia per Filium, iam non omnia per Patrem, nec omnia per Filium. Si autem omnia per Patrem, et omnia per Filium; eadem per Patrem, que per Filium. Aequalis est ergo Patri Filius, et inseparabilis operatio est Patris et Filii. Quia si uel Filium fecit Pater quem non fecit ipse Filius, non omnia per Filium facta sunt: at omnia per Filium facta sunt; ipse igitur factus non est, ut cum Patre faceret omnia que facta sunt. Quanquam nec ab ipso uerbo tacuerit Apostolus, et apertissime omnino dixerit, Qui cum in Dei forma esset, non rapinam arbitratus est esse equalis Deo : hic Deum proprie Patrem appellans, sicut alibi, Caput autem Christi, Deus .

13. Similiter et de Spiritu sancto collecta sunt testimonia, quibus ante nos qui hec disputauerunt, abundantius usi sunt, quia et ipse Deus, et non creatura. Quod si non creatura, non tantum , sed etiam uerus Deus. Ergo Patri et Filio prorsus equalis, et in Trinitatis unitate consubstantialis et ceternus. Maxime uero illo loco satis claret, quod Spiritus sanctus non sit creatura, ubi iubemur non seruire creature, sed Creatori : non eo modo quo iubemur per caritatem seruire inuicem , quod est grece ; sed eo modo quo tantum Deo seruitur, quod est grece . Unde idololatre dicuntur qui simulacris eam seruitutem exhibent que debetur Deo. Secundum hanc enim seruitutem dictum est, Dominum Deum tuum adorabis, et illi soli seruies . Nam et hoc distinctius in greca Scriptura inuenitur; enim habet. Porro si tali seruitute creature seruire prohibemur, quandoquidem  dictum est, Dominum Deum tuum adorabis, et illi soli seruies; unde et Apostolus detestatur eos qui coluerunt, et seruierunt creature, potius quam Creatori: non est utique creatura Spiritus sanctus, cui ab omnibus sanctis talis seruitus exhibetur dicente Apostolo, Nos enim sumus circumcisio, Spiritui Dei seruientes , quod est in greco, . Plures enim codices etiam latini sic habent, qui Spiritui Dei seruimus: greci autem omnes, aut pene omnes. In nonnullis autem exemplaribus latinis inuenimus non, Spiritui Dei seruimus; sed, spiritu Deo seruimus  . Sed qui in hoc errant, et auctoritati grauiori cedere detrectant, numquid et illud uarium in codicibus reperiunt: Nescitis quia corpora uestra templum in uobis est [1 1Kb] Spiritus sancti, quem habetis a Deo? Quid autem insanius magisque sacrilegum est, quam ut quisquam dicere audeat membra Christi templum esse creature minoris secundum ipsos, quam Christus est? Alio enim loco dicit: Corpora uestra membra sunt Christi. Si autem que membra sunt Christi, templum est Spiritus sancti, non est creatura Spiritus sanctus: quia cui corpus nostrum templum exhibemus, necesse est ut huic eam seruitutem debeamus, qua nonnisi Deo seruiendum est, que grece appellatur . Unde consequenter dicit: Glorificate ergo [2 1Kb] Deum in corpore uestro .



CAPUT uII.

14 Filius quomodo minor Patre ac se ipso. His et talibus diuinarum Scripturarum testimoniis, quibus, ut dixi, priores nostri copiosius usi, expugnauerunt hereticorum tales calumnias uel errores, insinuatur fidei nostre unitas et equalitas Trinitatis. Sed quia multa in sanctis Libris propter incarnationem uerbi Dei, que pro salute nostra reparanda facta est, ut mediator Dei et hominum esset homo Christus iehsu , ita dicuntur, ut maiorem Filio Patrem significent, uel etiam apertissime ostendant; errauerunt homines minus diligenter scrutantes uel intuentes uniuersam seriem Scripturarum, et ea que de Christo Iesu secundum hominem dicta sunt, ad eius substantiam que ante incarnationem sempiterna erat, et sempiterna est, transferre conati sunt. Et illi quidem dicunt minorem Filium esse quam Pater est, quia scriptum est ipso Domino dicente, Pater maior me est . ueritas autem ostendit secundum istum modum etiam se ipso minorem Filium. Quomodo enim non etiam se ipso minor factus est, qui semetipsum exinaniuit, formam serui accipiens? Neque enim sic accepit formam serui, ut amitteret formam Dei, in qua erat equalis Patri. Si ergo ita accepta est forma serui, ut non amitteretur forma Dei, cum et in forma serui et in  forma Dei idem ipse sit Filius unigenitus Dei Patris, in forma Dei equalis Patri, in forma serui mediator Dei et hominum homo Christus iehsu; quis non intelligat quod in forma Dei etiam ipse se ipso maior est, in forma autem serui etiam se ipso minor est? Non itaque immerito Scriptura utrumque dicit, et equalem Patri Filium, et Patrem maiorem Filio. Illud enim propter formam Dei, hoc autem propter formam serui, sine ulla confusione intelligitur. Et hec nobis regula per omnes sacras Scripturas dissoluende huius questionis, ex uno capitulo Epistole Pauli apostoli promitur, ubi manifestius ista distinctio commendatur. Ait enim: Qui cum in forma Dei esset, non rapinam arbitratus est esse equalis Deo; sed semetipsum exinaniuit, formam serui accipiens, in similitudinem hominum factus, et habitu inuentus ut homo . Est ergo Dei Filius Deo Patri natura equalis, habitu minor. In forma enim serui quam accepit, minor est Patre: in forma autem Dei in qua erat etiam antequam hanc accepisset, equalis est Patri. In forma Dei, uerbum per quod facta sunt omnia : in forma autem serui, factus ex muliere, factus sub Lege, ut eos qui sub Lege erant, redimeret . Proinde in forma Dei fecit hominem; in forma serui factus est homo. Nam si Pater tantum sine Filio fecisset hominem, non scriptum esset, Faciamus hominem ad imaginem et similitudinem nostram . Ergo quia forma Dei accepit formam serui, utrumque Deus et utrumque homo: sed utrumque Deus propter accipientem Deum, utrumque autem homo propter acceptum hominem. Neque enim illa susceptione alterum eorum in alterum conuersum atque mutatum est: nec diuinitas quippe in creaturam mutata est, ut desisteret esse diuinitas; nec creatura in diuinitatem, ut desisteret esse creatura.



CAPUT uIII.

15. Scripturas de subiectione Filii sub Patre perperam intellectas explicat. Regnum Patri non sic tradet Christus, ut adimat sibi. Contemplatio promissa finis omnium actionum. Spiritus sanctus ad beatitudinem nostram sufficit perinde ac Pater. Illud autem quod dicit Apostolus, Cum autem ei omnia subiecta fuerint, tunc et ipse Filius subiectus erit ei qui illi subiecit omnia; aut ideo dictum est, ne quisquam putaret habitum Christi, qui ex humana creatura susceptus est, conuersum iri postea in ipsam diuinitatem, uel, ut certius expresserim, deitatem, que non est creatura, sed est unitas Trinitatis incorporea et incommutabilis et sibimet consubstantialis et co3eterna natura. Aut si quisquam contendit, ut aliqui senserunt, ita dictum, Et ipse Filius subiectus erit ei qui illi subiecit omnia, ut ipsam subiectionem, commutationem et conuersionem credat futuram creature in ipsam substantiam uel essentiam Creatoris, id est, ut que fuerat substantia creature, fiat substantia Creatoris; certe uel hoc concedit, quod non habet ullam dubitationem, nondum hoc fuisse factum cum Dominus diceret, Pater maior me est. Dixit enim hoc non solum antequam ascendisset in celum, uerum etiam antequam passus resurrexisset a mortuis. Illi autem qui  putant humanam in eo naturam in deitatis substantiam mutari atque conuerti, et ita dictum, Tunc et ipse Filius subiectus erit ei qui illi subiecit omnia, ac si diceretur, Tunc et ipse Filius hominis et a uerbo Dei suscepta humana natura commutabitur in eius naturam, qui ei subiecit omnia; tunc futurum putant, cum post diem iudicii tradiderit regnum Deo et Patri. Ac per hoc etiam secundum istam opinionem adhuc Pater maior est, quam que de uirgine serui forma accepta est. Quod si aliqui et hoc affirmant, quod iam fuerit in Dei substantiam mutatus homo Christus iehsu; illud certe negare non possunt, quod adhuc natura hominis manebat, quando ante passionem dicebat, Quoniam Pater maior me est: unde nulla cunctatio est secundum hoc dictum esse, quod forma serui maior est Pater, cui in forma Dei equalis est Filius. Nec quisquam cum audierit quod ait Apostolus, Cum autem dixerit, quia omnia subiecta sunt ei, manifestum quia preter eum qui illi subiecit omnia , ita existimet de Patre intelligendum, quod subiecerit omnia Filio, ut ipsum Filium sibi omnia subiecisse non putet. Quod Apostolus ad Philippenses ostendit dicens: Nostra autem conuersatio in celis est; unde et Saluatorem exspectamus Dominum Iesum Christum, qui transfigurabit corpus humilitatis nostre, conforme ut fiat corpori glorie sue, secundum operationem suam, qua possit etiam sibi subiicere omnia . Inseparabilis enim operatio est Patris et Filii. Alioquin nec ipse Pater sibi subiecit omnia, sed Filius ei subiecit, qui ei regnum tradit, et euacuat omnem principatum et omnem potestatem et uirtutem. De Filio quippe ista dicta sunt: Cum tradiderit, inquit, regnum Deo et Patri, cum euacuauerit omnem principatum et omnem potestatem et uirtutem. Ipse enim subiicit, qui euacuat.

16. Nec sic arbitremur Christum traditurum regnum Deo et Patri, ut adimat sibi. Nam et hoc quidam uaniloqui crediderunt. Cum enim dicitur, tradiderit regnum Deo et Patri, non separatur ipse; quia simul cum Patre unus Deus est. Sed diuinarum Scripturarum incuriosos [1 1Kb] et contentionum studioses fallit uerbum quod positum est, donec. Ita namque sequitur, Oportet enim illum regnare, donec ponat omnes inimicos suos sub pedibus suis : tanquam cum posuerit, non sit regnaturus. Nec intelligunt ita dictum, sicuti est illud: Confirmatum est cor eius; non commouebitur, donec uideat super inimicos suos . Non enim cum uiderit, iam commouebitur. Quid ergo est, Cum tradiderit regnum Deo et Patri? quasi modo non habeat regnum Deus et Pater? Sed quia omnes iustos, in quibus nunc regnat ex fide uiuentibus mediator Dei et hominum homo Christus iehsu, perducturus est ad speciem, quam uisionem dicit idem apostolus, Facie ad faciem ; ita dictum est, Cum tradiderit regnum Deo et Patri, ac si diceretur, Cum perduxerit credentes ad contemplationem Dei et Patris. Sic enim dicit: Omnia mihi tradita sunt a Patre meo: et nemo nouit  Filium, nisi Pater; et nemo nouit Patrem, nisi Filius, et cui uoluerit Filius reuelare . Tunc reuelabitur a Filio Pater, cum euacuauerit omnem principatum et omnem potestatem et uirtutem; id est, ut necessaria non sit dispensatio similitudinum per angelicos principatus et potestates et uirtutes. Ex quarum persona non inconuenienter intelligitur dici in Cantico canticorum ad sponsam, Similitudines auri faciemus tibi cum distinctionibus argenti, quoadusque rex in recubitu suo est : id est, quoadusque Christus in secreto suo est; quia uita uestra abscondita est cum Christo in Deo: cum Christus [1 1Kb] apparuerit uita uestra, tunc et uos cum ipso apparebitis in gloria . Quod antequam fiat, uidemus nunc per speculum in enigmate, hoc est in similitudinibus; tunc autem, facie ad faciem .

17. Hec enim nobis contemplatio promittitur actionum omnium finis atque eterna perfectio gaudiorum. Filii enim Dei sumus, et nondum apparuit quid erimus: scimus quia cum apparuerit, similes ei erimus, quoniam uidebimus eum sicuti est . Quod enim dixit famulo suo Moysi, Ego sum qui sum. Hec dices filiis Isrel: Qui est, misit me ad uos ; hoc contemplabimur cum uiuemus in eternum. Ita quippe ait: Hec autem est uita eterna, ut cognoscant te unum uerum Deum; et quem misisti Iesum Christum . Hoc fiet cum uenerit Dominus, et illuminauerit occulta tenebrarum , cum tenebre mortalitatis huius corruptionisque transierint. Tunc erit mane nostrum, de quo in Psalmo dicitur: Mane astabo tibi, et contemplabor . De hac contemplatione intelligo dictum, Cum tradiderit regnum Deo et Patri: id est, cum perduxerit iustos, in quibus nunc ex fide uiuentibus regnat mediator Dei et hominum homo Christus iehsu, ad contemplationem Dei et Patris. Si desipio hic, corrigat me qui melius sapit: mihi aliud non uidetur. Neque enim queremus aliud, cum ad illius contemplationem peruenerimus, que nunc non est, quamdiu gaudium nostrum in spe est. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus , quoadusque rex in recubitu suo est. Tunc erit quod scriptum est: Adimplebis me letitia cum uultu tuo . Illa letitia nichil amplius requiretur; quia nec erit quod amplius requiratur. Ostendetur enim nobis Pater, et sufficiet nobis. Quod bene intellexerat Philippus, ut diceret Domino, Ostende nobis Patrem, et sufficit nobis: sed nondum intellexerat, eo quoque modo idipsum se potuisse dicere, Domine, ostende nobis te, et sufficit nobis. Ut enim hoc intelligeret, responsum ei a Domino est, Tanto tempore uobiscum sum, et non cognouistis me? Philippe, qui uidit me, uidit et Patrem. Sed quia uolebat eum ex fide uiuere antequam illud posset uidere, secutus est, et ait: Non credis quia ego in Patre, et Pater in me est ? Quamdiu enim sumus in corpore,  peregrinamur a Domino. Per fidem enim ambulamus, non per speciem . Contemplatio quippe merces est fidei, cui mercedi per fidem corda mundantur; sicut scriptum est, Mundans fide corda eorum . Probatur autem quod illi contemplationi corda mundentur, illa maxime sententia: Beati mundicordes, quoniam ipsi Deum uidebunt . Et quia hec est uita eterna, dicit Deus in Psalmo: Longitudine dierum replebo eum, et ostendam illi salutare meum . Siue ergo audiamus, Ostende nobis Filium; siue audiamus, Ostende nobis Patrem: tantumdem ualet; quia neuter sine altero potest ostendi. Unum quippe sunt, sicut et ipse ait: Ego et Pater unum sumus . Denique propter ipsam inseparabilitatem, sufficienter aliquando nominatur, uel Pater solus, uel Filius solus adimpleturus nos letitia cum uultu suo.

18. Nec inde separatur utriusque Spiritus, id est Patris et Filii Spiritus. Qui Spiritus sanctus proprie dicitur Spiritus ueritatis, quem hic mundus accipere non potest . Hoc est enim plenum gaudium nostrum, quo amplius non est, frui Trinitate Deo ad cuius imaginem facti sumus. Propter hoc aliquando ita loquitur de Spiritu sancto tanquam solus ipse sufficiat ad beatitudinem nostram: et ideo solus sufficit, quia separari a Patre et Filio non potest; sicut Pater solus sufficit, quia separari a Filio et Spiritu sancto non potest; et Filius ideo sufficit solus, quia separari a Patre et Spiritu sancto non potest. Quid enim sibi uult quod ait, Si diligitis me, mandata mea seruate; et ego rogabo Patrem, et alium aduocatum dabit uobis, ut uobiscum sit in eternum, Spiritum ueritatis, quem hic mundus accipere non potest , id est, dilectores mundi? Animalis enim homo non percipit ea que sunt Spiritus Dei . Sed adhuc potest uideri ideo dictum, Et ego rogabo Patrem, et alium aduocatum dabit uobis, quasi non solus Filius sufficiat. Illo autem loco ita de illo dictum est tanquam solus omnino sufficiat: Cum uenerit ille Spiritus ueritatis, docebit uos omnem ueritatem . Numquid ergo separatur hinc Filius, tanquam ipse non doceat omnem ueritatem, aut quasi hoc impleat Spiritus sanctus quod minus potuit docere Filius? Dicant ergo, si placet, maiorem esse Filio Spiritum sanctum, quem minorem illo solent dicere. An quia non dictum est, Ipse solus; aut, Nemo, nisi ipse, uos docebit omnem ueritatem; ideo permittunt ut cum illo docere credatur et Filius? Apostolus ergo Filium separauit ab sciendis iis que Dei sunt, ubi ait, Sic et que Dei sunt, nemo scit, nisi Spiritus Dei : ut iam isti peruersi possint ex hoc dicere, quod et Filium non doceat que Dei sunt nisi Spiritus sanctus, tanquam maior minorem; cui Filius ipse tantum tribuit, ut diceret, Quia hec locutus sum uobis, tristitia impleuit cor uestrum. Sed ego ueritatem dico: expedit uobis ut ego eam; nam si non abiero, aduocatus non ueniet ad uos .



CAPUT IX.


In una persona interdum intelliguntur omnes. Hoc autem dixit, non propter inequalitatem uerbi Dei et Spiritus sancti, sed tanquam impedimento esset presentia Filii hominis apud eos, quominus ueniret ille qui minor non esset, quia semetipsum non exinaniuit, formam serui accipiens, sicut Filius . Oportebat ergo ut auferretur ab oculis eorum forma serui, quam intuentes, hoc solum esse Christum putabant quod uidebant. Inde est et illud quod ait, Si diligeretis me, gauderetis utique, quoniam eo ad Patrem; quia Pater maior me est : id est, propterea me oportet ire ad Patrem, quia dum me ita uidetis, ex hoc quod uidetis, estimatis quia minor sum Patre, atque ita circa creaturam susceptumque habitum occupati, equalitatem quam cum Patre habeo non intelligitis. Inde est et illud: Noli me tangere; nondum enim ascendi ad Patrem . Tactus enim tanquam finem facit notionis. Ideoque nolebat in eo esse finem intenti cordis in se, ut hoc quod uidebatur tantummodo putaretur. Ascensio autem ad Patrem erat ita uideri, sicut equalis est. Patri, ut ibi esset finis uisionis, que sufficit nobis. Aliquando item de Filio solo dicitur, quod ipse sufficiat, et in eius uisione merces tota promittitur dilectionis [1 1Kb] et desiderii nostri. Sic enim ait: Qui habet mandata mea et custodit ea, ille est qui diligit me. Qui autem me diligit, diligetur a Patre meo; et ego diligam eum, et ostendam me ipsum illi. Numquid hic, quia non dixit, Ostendam illi et Patrem, ideo separauit Patrem? Sed quia uerum est, Ego et Pater unum sumus; cum Pater ostenditur, et Filius ostenditur qui in illo est; et cum Filius ostenditur, etiam Pater ostenditur qui in illo est. Sicut ergo cum ait, Et ostendam me ipsum illi, intelligitur quia ostendit et Patrem; ita et in eo quod dicitur, Cum tradiderit regnum Deo et Patri, intelligitur quia non adimit sibi. Quoniam cum perducet credentes ad contemplationem Dei et Patris, profecto perducet ad contemplationem suam, qui dixit, Et ostendam illi me ipsum. Et ideo consequenter, cum dixisset illi Iudas, Domine, quid factum est, quia ostensurus es te nobis, et non huic mundo? respondit iehsu, et dixit illi: Si quis diligit me, sermonem meum seruabit; et Pater meus diliget illum, et ad eum ueniemus, et mansionem apud eum faciemus. Ecce quia non solum se ipsum ostendit ei a quo diligitur, quia simul cum Patre uenit ad eum, et mansionem facit apud eum.

19. An forte putabitur mansionem in dilectore suo facientibus Patre et Filio exclusus esse ab hac mansione Spiritus sanctus? Quid est ergo quod superius ait de Spiritu sancto: Quem hic mundus accipere non potest, quoniam non uidet illum: nostis illum uos, quia uobiscum manet, et in uobis est? Non itaque ab hac mansione separatus est, de quo dictum est, uobiscum manet, et in uobis est. Nisi forte quisquam sic absurdus est, ut arbitretur, cum Pater et Filius uenerint ut mansionem apud dilectorem suum faciant, discessurum inde Spiritum sanctum, et tanquam locum daturum  esse maioribus. Sed huic carnali cogitationi occurrit Scriptura: paulo quippe superius ait, Et ego rogabo Patrem, et alium aduocatum dabit uobis ut, uobiscum sit in eternum . Non ergo discedet Patre et Filio uenientibus, sed in eadem mansione cum ipsis erit in eternum; quia nec ille sine ipsis uenit, nec illi sine ipso. Sed propter insinuationem Trinitatis, personis etiam singulis nominatis dicuntur quedam separatim [1 1Kb] ; non tamen aliis separatis intelliguntur, propter eiusdem Trinitatis unitatem unamque substantiam atque deitatem Patris et Filii et Spiritus sancti.



CAPUT X.

20. Quomodo Christus tradet regnum Deo et Patri. Tradito regno Deo et Patri, Christus iam non interpellabit pro nobis. Tradet itaque regnum Deo et Patri Dominus noster iehsu Christus, non se inde separato, nec Spiritu sancto, quando perducet credentes ad contemplationem Dei, ubi est finis omnium bonarum actionum, et requies sempiterna, et gaudium quod nunquam auferetur a nobis. Hoc enim signat in eo quod ait: Iterum uidebo uos, et gaudebit cor uestrum, et gaudium uestrum nemo auferet a uobis . Huius gaudii similitudinem presignabat Maria sedens ad pedes Domini, et intenta in uerbum eius; quieta scilicet ab omni actione, et intenta in ueritatem secundum quemdam modum, cuius capax est ista uita, quo tamen prefiguraret illud quod futurum est in eternum. Martha quippe sorore sua in necessitatis actione conuersante, quamuis bona et utili, tamen, cum requies successerit, transitura, ipsa requiescebat in uerbo Domini. Et ideo Dominus conquerenti Marthe quod eam soror non adiuuaret, respondit: Maria optimam partem elegit, que non auferetur ab ea . Non partem malam dixit quod agebat Martha; sed istam optimam que non auferetur. Illa enim que in ministerio indigentie est, cum indigentia ipsa transierit, auferetur. Boni quippe operis transituri merces est requies permansura. In illa igitur contemplatione Deus erit omnia in omnibus; quia nichil ab illo aliud requiretur, sed solo ipso illustrari perfruique sufficiet. Ideoque ille in quo Spiritus interpellat gemitibus inenarrabilibus , Unam, inquit, petii a Domino, hanc requiram; ut inhabitem in domo Domini per omnes dies uite mee, ut contempler delectationem Domini . Contemplabimur enim Deum Patrem et Filium et Spiritum sanctum, cum mediator Dei et hominum homo Christus iehsu tradiderit regnum Deo et Patri, ut iam non interpellet pro nobis mediator et sacerdos noster, Filius Dei et Filius hominis; sed et ipse in quantum sacerdos est assumpta propter nos serui forma, subiectus sit ei qui illi subiecit omnia, et cui subiecit omnia; ut in quantum Deus est, cum illo nos subiectos habeat, in quantum sacerdos, nobiscum illi subiectus sit . Quapropter cum Filius sit et Deus et homo, alia substantia homo potius in Filio [2 1Kb] quam Filius in Patre: sicut  caro anime mee, alia substantia est ad animam meam, quamuis in uno homine, quam anima alterius hominis ad animam meam.

21. Cum ergo tradiderit regnum Deo et Patri, id est, cum credentes et uiuentes ex fide, pro quibus nunc mediator interpellat, perduxerit ad contemplationem, cui percipiende suspiramus et gemimus, et cum transierit labor et gemitus, iam non interpellabit pro nobis tradito regno Deo et Patri. Hoc significans ait, Hec uobiscum locutus sum [1 1Kb] in similitudinibus: ueniet hora, quando iam non in similitudinibus loquar uobis, sed manifeste de Patre nuntiabo uobis; id est, iam non erunt similitudines, cum uisio fuerit facie ad faciem. Hoc est enim quod ait, sed manifeste de Patre nuntiabo uobis; ac si diceret, manifeste Patrem ostendam uobis. Nuntiabo quippe ait, quia uerbum eius est. Sequitur enim et dicit: Illa die in nomine meo petetis, et non dico uobis quia ego rogabo Patrem: ipse enim Pater amat uos, quia uos me amastis, et credidistis quia a Deo exiui. Exiui a Patre, et ueni in hunc mundum: iterum relinquo mundum, et uado ad Patrem . Quid est, A Patre exiui; nisi, non in ea forma qua equalis sum Patri, sed aliter, id est, in assumpta creatura minor apparui? Et quid est, ueni in hunc mundum; nisi, formam serui, quam me exinaniens accepi, etiam peccatorum qui mundum istum diligunt, oculis demonstraui? Et quid est, Iterum relinquo mundum; nisi, ab aspectu dilectorum mundi aufero quod uiderunt? Et quid est, uado ad Patrem; nisi, doceo me sic intelligendum a fidelibus meis, quomodo equalis sum Patri? Hoc qui credunt, digni habebuntur perduci a fide ad speciem, id est ad ipsam uisionem, quo perducens dictus est tradere regnum Deo et Patri. Fideles quippe eius quos redemit sanguine suo, dicti sunt regnum eius, pro quibus nunc interpellat: tunc autem illic eos sibi faciens inherere, ubi equalis est Patri, non iam rogabit Patrem pro eis. Ipse enim, inquit, Pater amat uos. Ex hoc enim rogat, quo minor est Patre: quo uero equalis est, exaudit cum Patre. Unde se ab eo quod dixit, Ipse enim Pater amat uos, utique ipse non separat; sed secundum ea facit intelligi que supra commemoraui, satisque insinuaui, plerumque ita nominari unamquamque in Trinitate personam, ut et alie illic intelligantur. Sic itaque dictum est, Ipse enim Pater amat uos, ut consequenter intelligatur et Filius et Spiritus sanctus: non quia modo nos non amat, qui proprio Filio non pepercit, sed pro nobis omnibus tradidit eum ; sed tales nos amat Deus, quales futuri sumus, non quales sumus. Quales enim amat, tales in eternum conseruat: quod tunc erit, cum tradiderit regnum Deo et Patri, qui nunc interpellat pro nobis, ut iam non roget Patrem, quia ipse Pater amat nos. Quo autem merito, nisi fidei, qua credimus antequam illud quod promittitur uideamus? Per hanc enim perueniemus ad speciem, ut tales amet, quales amat ut simus; non quales odit quia  sumus [1 1Kb] , et hortatur ac prestat ne tales esse semper uelimus.



CAPUT XI.

22. Regula qua intelligitur Filius in Scripturis nunc equalis, nunc minor. Quapropter, cognita ista regula intelligendarum Scripturarum de Filio Dei, ut distinguamus quid in eis sonet secundum formam Dei, in qua equalis est Patri, et quid secundum formam serui quam accepit, in qua minor est Patre, non conturbabimur tanquam contrariis ac repugnantibus inter se sanctorum Librorum sententiis. Nam secundum formam Dei equalis est Patri et Filius et Spiritus sanctus, quia neuter eorum creatura est, sicut iam ostendimus: secundum autem formam serui, minor est Patre, quia ipse dixit: Pater maior me est : minor est se ipso, quia de illo dictum est, Semetipsam exinaniuit : minor est Spiritu sancto, quia ipse ait, Qui dixerit blasphemiam in Filium hominis, remittetur ei; qui autem dixerit in Spiritum sanctum, non remittetur ei . Et in ipso uirtutes operatus est, dicens: Si ego in Spiritu Dei eiicio demonia, certe superuenit super uos regnum Dei . Et apud Isaiam dicit, quam lectionem ipse in synagoga recitauit, et de se completam sine scrupulo dubitationis ostendit. Spiritus, inquit, Domini super me; propter quod unxit me, euangelizare pauperibus misit me, predicare captiuis remissionem , et cetera: ad que facienda ideo dicit se missum, quia Spiritus Domini est super eum. Secundum formam Dei, omnia per ipsum facta sunt : secundum formam serui, ipse factus est ex muliere, factus sub Lege . Secundum formam Dei, ipse et Pater unum sunt : secundum formam serui, non uenit facere uoluntatem suam, sed uoluntatem eius qui eum misit . Secundum formam Dei, sicut habet Pater uitam in semetipso, sic dedit et Filio uitam habere in semetipso : secundum formam serui, tristis est anima eius usque ad mortem; et, Pater, inquit, si fieri potest, transeat a me iste calix . Secundum formam Dei, ipse est uerus Deus et uita eterna : secundum formam serui, factus est obediens usque ad mortem, mortem autem crucis .

23. Secundum formam Dei, omnia que habet Pater, ipsius sunt : et, Omnia mea tua sunt, inquit, et tua mea [2 1Kb] . Secundum formam serui, non est doctrina ipsius, sed illius qui eum misit .



CAPUT XII.

Qua ratione Filius dicatur nescire diem et horam quam scit Pater. Dicta de Christo alia secundum formam Dei, alia secundum formam serui. Dare regnum quomodo et Christi est, et Christi non est. Quomodo Christus et non iudicabit, et iudicabit. Et, de die et hora nemo scit, neque Angeli in celo, neque Filius,  nisi Pater . Hoc enim nescit, quod nescientes facit, id est, quod non ita sciebat ut tunc discipulis indicaret: sicut dictum est ad Abraham, Nunc cognoui quod timeas Deum , id est, nunc feci ut cognosceres; quia et ipse sibi in illa tentatione probatus innotuit. Nam et illud utique dicturus erat discipulis tempore opportuno, de quo futuro tanquam preterito loquens, ait, Iam non dicam uos seruos, sed amicos. Seruus enim nescit uoluntatem domini sui: uos autem dixi amicos, quia omnia quecumque audiui a Patre meo, nota uobis feci : quod nondum fecerat, sed quia certo facturus erat, quasi iam fecisset locutus est. Ipsis enim ait: Multa uobis habeo dicere; sed non potestis illa portare modo . Inter que intelligitur et, De die et hora. Nam et Apostolus: Neque enim iudicaui me, inquit, scire aliquid in uobis, nisi Christum Iesum, et hunc crucifixum . Eis enim loquebatur, qui capere altiora de Christi deitate non poterant. Quibus etiam paulo post dicit: Non potui uobis loqui quasi spiritualibus, sed quasi carnalibus . Hoc ergo inter illos nesciebat, quod per illum scire non poterant. Et hoc solum se scire dicebat, quod eos per illum scire oportebat. Denique sciebat inter perfectos, quod inter paruulos nesciebat: ibi quippe ait, Sapientiam loquimur inter perfectos . Eo namque genere locutionis nescire quisque dicitur quod occultat, quo dicitur fossa ceca que occulta est. Neque enim aliquo genere loquuntur Scripture, quod in consuetudine humana non inueniatur; quia utique hominibus loquuntur.

24. Secundum formam Dei dictum est, Ante omnes colles genuit me , id est, ante omnes altitudines creaturarum; et, Ante luciferum genui te , id est, ante omnia tempora et temporalia: secundum formam autem serui dictum est, Dominus creauit me in principio uiarum suarum . Quia secundum formam Dei dixit, Ego sum ueritas; et secundum formam serui, Ego sum uia . Quia enim ipse primogenitus a mortuis  iter fecit Ecclesie sue ad regnum Dei ad uitam eternam, cui caput est ad immortalitatem etiam corporis, ideo creatus est in principio uiarum Dei in opera eius. Secundum formam enim Dei, principium est quod et loquitur nobis ; in quo principio fecit Deus celum et terram : secundum autem formam serui, Sponsus procedens de thalamo suo . Secundum formam Dei, Primogenitus omnis creature, et ipse ante omnes est, et omnia in illo constant: secundum formam serui, Ipse est caput corporis Ecclesie . Secundum formam Dei, Dominus est glorie . Unde manifestum est, quod ipse glorificet sanctos suos. Quos enim predestinauit, ipsos et uocauit; et quos uocauit, ipsos et iustificauit; quos autem iustificauit, ipsos et glorificauit . De illo quippe dictum est quod iustificet impium ; de illo dictum est quod sit iustus et iustificans . Si ergo quos iustificauit, ipsos et glorificauit,  qui iustificat ipse et glorificat, qui est, ut dixi, Dominus glorie. Secundum formam tamen serui satagentibus discipulis de glorificatione sua, respondit: Sedere ad dexteram uel ad sinistram meam non est meum dare uobis, sed quibus paratum est a Patre meo .

25. Quod autem paratum est a Patre eius, et ab ipso Filio paratum est: quia ipse et Pater unum sunt . Iam enim ostendimus in hac Trinitate per multos diuinarum locutionum modos etiam de singulis dici quod omnium est, propter inseparabilem operationem unius cuiusdemque substantie. Sicut et de Spiritu sancto dicit, Cum ego iero, mittam illum ad uos . Non dixit, Mittemus; sed ita quasi tantum Filius eum missurus esset, et non Pater; cum alio loco dicat, Hec locutus sum uobis apud uos manens; aduocatus autem Spiritus sanctus, quem mittet Pater in nomine meo, ille uobis declarabit omnia . Hic rursus ita dictum est, quasi non eum missurus esset et Filius, sed tantum Pater. Sicut ergo ista, ita et illud quod ait, sed quibus paratum est a Patre meo: cum Patre se intelligi uoluit parare sedes glorie quibus uellet. Sed dicit aliquis: Illic cum de Spiritu sancto loqueretur, ita se missurum ait, ut non negaret Patrem missurum; et alio loco ita Patrem, ut non negaret se missurum: hic uero aperte ait, Non est meum dare; atque ita secutus, a Patre dixit ista preparata. Sed hoc est quod prestruximus [1 1Kb] secundum formam serui dictum: ut ita intelligeremus, Non est meum dare, ac si diceretur, Non est humane potestatis hoc dare: ut per illud intelligatur hoc dare, per quod Deus equalis est Patri. Non est meum, inquit, dare, id est, non humana potestate ista do, sed quibus paratum est a Patre meo: sed iam tu intellige, quia si omnia que habet Pater, mea sunt , et hoc utique meum est, et cum Patre, ista paraui.

26. Nam et illud quero, quomodo dictum sit, Si quis non audit uerba mea, ego non iudicabo illum. Fortassis enim ita hic dixit, Ego non iudicabo illum, quemadmodum ibi, Non est meum dare. Sed quid hic sequitur? Non enim ueni, inquit, ut iudicem mundum, sed ut saluum faciam mundum: deinde adiungit et dicit, Qui me spernit et non accipit uerba mea, habet qui se iudicet. Hic iam intelligeremus Patrem, nisi adiungeret et diceret: uerbum quod locutus sum, ipsum iudicabit illum in nouissimo die. Quid igitur, iam nec Filius iudicabit, quia dixit, Ego non iudicabo illum? nec Pater, sed uerbum quod locutus est Filius? Imo audi adhuc quod sequitur: Quia ego, inquit, non ex me locutus sum, sed qui me misit Pater, ille mandatum mihi dedit quid dicam, et quid loquar; et scio quia mandatum eius uita eterna est. Que ergo ego loquor, ita ut dixit mihi Pater, sic loquor . Si ergo non iudicat Filius, sed uerbum quod locutus est Filius; ideo autem iudicat uerbum quod locutus est Filius, quia non ex se locutus est Filius, sed qui misit eum Pater mandatum dedit ei quid dicat, et quid loquatur:  Pater utique iudicat, cuius uerbum est quod locutus est Filius, atque ipsum uerbum Patris idem ipse est Filius. Non enim aliud est mandatum Patris, aliud uerbum Patris: nam et uerbum hoc appellauit, et mandatum. uideamus ergo ne forte quod ait, Ego non ex me locutus sum, hoc intelligi uoluerit, Ego non ex me natus sum. Si enim uerbum Patris loquitur, se ipsum loquitur, quia ipse est uerbum Patris. Plerumque enim dicit, Dedit mihi Pater: in quo uult intelligi quod eum genuerit Pater: non ut tanquam iam existenti et non habenti dederit aliquid; sed ipsum dedisse ut haberet, genuisse est ut esset. Non enim sicut creatura, ita Dei Filius ante incarnationem et ante assumptam creaturam, unigenitus per quem facta sunt omnia, aliud est, et aliud habet: sed hoc ipsum est, quod est id quod habet. Quod illo loco manifestius dicitur, si quis ad capiendum sit idoneus, ubi ait: Sicut habet Pater uitam in semetipso ita dedit Filio uitam habere in semetipso . Neque enim iam existenti et uitam non habenti dedit ut haberet uitam in semetipso, cum eo ipso quod est, uita sit [1 1Kb] . Hoc est ergo, dedit Filio uitam habere in semetipso, genuit Filium esse [2 1Kb] incommutabilem uitam, quod est uita eterna. Cum ergo uerbum Dei sit Filius Dei, et Filius Dei sit uerus Deus et uita eterna, sicut in Epistola sua dicit Ioannes ; etiam hic quid aliud agnoscimus, cum dicit Dominus, uerbum quod locutus sum, ipsum iudicabit eum in nouissimo die; et ipsum uerbum, Patris uerbum esse dicit et mandatum Patris, ipsumque mandatum uitam eternam? Et scio, inquit, quia mandatum eius uita eterna est.

27. Quero itaque quomodo intelligamus, Ego non iudicabo; sed uerbum quod locutus sum iudicabit: quod ex consequentibus apparet ita dictum, ac si diceret, Ego non iudicabo; sed uerbum Patris iudicabit. uerbum autem Patris est ipse Filius Dei. Siccine intelligendum est, Ego non iudicabo, sed ego iudicabo? Quomodo potest istud esse uerum, nisi ita: Ego scilicet non iudicabo ex potestate humana, quia Filius hominis sum; sed ego iudicabo ex potestate uerbi, quoniam Filius Dei sum. Aut si contraria et repugnantia uidentur, Ego non iudicabo, sed ego iudicabo: quid illic dicemus, ubi ait, Mea doctrina non est Mea? Quomodo mea, quomodo non mea? Non enim dixit, Ista doctrina non est mea; sed, Mea doctrina non est mea: quam dixit suam, eamdem dixit non suam. Quomodo istud uerum est, nisi secundum aliud suam dixerit; secundum aliud, non suam: secundum formam Dei, suam; secundum formam serui, non suam? Cum enim dicit, non est mea, sed eius qui me misit , ad ipsum uerbum nos facit recurrere. Doctrina enim Patris est uerbum Patris, qui est unicus Filius. Quid sibi et illud uult, Qui in me credit, non in me credit ? Quomodo in ipsum, quomodo non in ipsum? Quomodo  contrarium sibique aduersum potest intelligi, Qui in me credit, inquit, non in me credit, sed in eum qui me misit: nisi ita intelligas, Qui in me credit, non in hoc quod uidet credit, ne sit spes nostra in creatura; sed in illo qui suscepit creaturam, in qua humanis oculis appareret, ac sic ad se equalem Patri contemplandum per fidem corda mundaret? Ideoque ad Patrem referens intentionem credentium, et dicens, Non in me credit, sed in eum qui me misit, non utique se a Patre, id est ab illo qui eum misit, uoluit separari: sed ut sic in eum crederetur, quomodo in Patrem cui est equalis. Quod aperte alio loco dicit, Credite [1 1Kb] in Deum, et in me credite : id est, Sicut creditis in Deum, sic et in me; quia ego et Pater unus Deus. Sicuti ergo hic, tanquam abstulit a se fidem hominum, et in Patrem transtulit, dicendo, Non in me credit, sed in eum qui me misit, a quo tamen se utique non separauit: sic etiam quod ait, Non est meum dare, sed quibus paratum est a Patre meo, puto clarere secundum quid utrumque acipiendum sit. Tale est enim et illud, Ego non iudicabo; cum ipse iudicaturus sit uiuos et mortuos : sed quia non ex potestate humana, propterea recurrens ad deitatem, sursum erigit corda hominum, propter que subleuanda descendit.



CAPUT XIII.

28. De eodem Christo diuersa predicantur, ob diuersas naturas hypostaseos. Cur Pater dicitur non iudicaturus, sed iudicium dedisse Filio. Nisi tamen ipse idem esset Filius hominis propter formam serui quam accepit, qui est Filius Dei propter Dei formam in qua est; non diceret Paulus apostolus de principibus huius seculi; Si enim cognouissent, nunquam Dominum glorie crucifixissent . Ex forma enim serui crucifixus est, et tamen Dominus glorie crucifixus est. Talis enim erat illa susceptio, que Deum hominem faceret, et hominem Deum. Quid tamen propter quid, et quid secundum quid dicatur, adiuuante Domino prudens, et diligens, et pius lector intelligit. Nam ecce diximus quia secundum id quod Deus est, glorificat suos, secundum hoc utique quod Dominus glorie est; et tamen Dominus glorie crucifixus est, quia recte dicitur et Deus crucifixus, non ex uirtute diuinitatis, sed ex infirmitate carnis : sicut dicimus, quia secundum id quod Deus est iudicat, hoc est ex potestate diuina, non ex humana; et tamen ipse homo iudicaturus est, sicut Dominus glorie crucifixus est: ita enim aperte dicit, Cum uenerit Filius hominis in gloria sua, et omnes Angeli cum eo, tunc congregabuntur ante eum omnes gentes ; et cetera que de futuro iudicio usque ad ultimam sententiam in eo loco predicantur. Et Iudei, quippe qui in malitia perseuerantes, in illo iudicio puniendi sunt, sicuti alibi scriptum est, uidebunt in quem pupugerunt . Cum enim et boni et mali uisuri sint iudicem uiuorum et mortuorum, procul dubio eum uidere mali non poterunt, nisi secundum formam qua filius hominis est; sed tamen in claritate in qua iudicabit,  non in humilitate in qua iudicatus est. Ceterum illam Dei formam in qua equalis est Patri, procul dubio impii non uidebunt. Non enim sunt mundicordes: Beati enim mundicordes, quoniam ipsi Deum uidebunt . Et ipsa uisio est facie ad faciem , que [1 1Kb] summum premium promittitur iustis; et ipsa fiet, cum tradet regnum Deo et Patri; in quo et sue forme uisionem uult intelligi, subiecta Deo uniuersa creatura, et ipsa in qua Filius Dei filius hominis factus est. Quia secundum hanc et ipse Filius tunc subiectus illi erit, qui ei subiecit omnia, ut sit Deus omnia in omnibus . Alioquin si Filius Dei iudex in forma qua equalis est Patri, etiam impiis cum iudicaturus est apparebit, quid est quod pro magno dilectori suo pollicetur dicens, Et ego diligam eum, et ostendam me ipsum illi ? Quapropter Filius hominis iudicaturus est, nec tamen ex humana potestate, sed ex ea qua Filius Dei est: et rursus Filius Dei iudicaturus est, nec tamen in ea forma apparens, in qua Deus est equalis Patri, sed in ea qua filius hominis est.

29. Itaque utrumque dici potest; et, Filius hominis iudicabit; et, Non Filius hominis iudicabit: quia Filius hominis iudicabit, ut uerum sit quod ait, Cum uenerit Filius hominis, tunc congregabuntur ante eum omnes gentes; et non Filius hominis iudicabit, ut uerum sit quod ait, Ego non iudicabo ; et, Ego non quero gloriam meam; est qui querat, et iudicet . Nam secundum id quod in iudicio non forma Dei, sed forma filii hominis apparebit, nec ipse Pater iudicabit; secundum hoc enim dictum est, Pater non iudicat quemquam, sed omne iudicium dedit Filio. Quod utrum ex illa locutione dictum sit, quam supra commemorauimus, ubi ait, Sic dedit Filio habere uitam in semetipso , ut significaret quia sic genuit Filium: an ex illa de qua loquitur [2 1Kb] Apostolus dicens, Propter quod eum suscitauit [3 1Kb] , et donauit illi nomen quod est super omne nomen. Hoc enim de filio hominis dictum est, secundum quem Dei Filius excitatus est a mortuis. Ille quippe in forma Dei equalis Patri, ex quo [4 1Kb] se exinaniuit, formam serui accipiens, in ipsa forma serui et agit, et patitur, et accipit, que consequenter contexit Apostolus: Humiliauit se, factus obediens usque ad mortem, mortem autem crucis: propter quod et Deus illum exaltauit, et donauit ei nomen, quod est super omne nomen, ut in nomine Iesu omne genu flectatur, celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris . Utrum ergo secundum illam, an secundum istam locutionem dictum sit, Omne iudicium dedit Filio, satis hinc apparet, quia si secundum illud diceretur secundum quod dictum est, Dedit Filio habere uitam in semetipso; non utique diceretur,  Pater non iudicat quemquam. Secundum hoc enim quod equalem Pater genuit Filium, iudicat cum illo. Secundum hoc ergo dictum est, quod in iudicio, non forma Dei, sed forma filii hominis apparebit. Non quia non iudicabit qui dedit omne iudicium Filio, cum de illo dicat Filius, Est qui querat, et iudicet: sed ita est dictum, Pater non iudicat quemquam, sed omne iudicium dedit Filio; ac si diceretur, Patrem nemo uidebit in iudicio uiuorum et mortuorum, sed omnes Filium: quia et filius hominis est, ut possit et ab impiis uideri, cum et illi uidebunt in quem pupugerunt.

30. Quod ne coniicere potius quam aperte demonstrare uideamur, proferamus eiusdem Domini certam manifestamque sententiam, qua ostendamus ipsam fuisse causam ut diceret, Pater non iudicat quemquam, sed omne iudicium dedit Filio, quia iudex in forma filii hominis apparebit, que forma non est Patris, sed Filii; nec ea Filii in qua equalis est Patri, sed in qua minor est Patre; ut sit in iudicio conspicuus et bonis et malis. Paulo enim post dicit: Amen dico uobis, quia qui uerbum meum audit et credit ei qui misit me, habet uitam eternam, et in iudicium non ueniet, sed transiet a morte in uitam. Hec uita eterna est illa uisio, que non pertinet ad malos. Deinde sequitur: Amen, amen dico uobis, quia ueniet [1 1Kb] hora, et nunc est, cum mortui audient uocem Filii Dei, et qui audierint uiuent. Et hoc proprium est piorum qui sic audiunt de incarnatione eius, ut credant, quia Filius Dei est; id est, sic eum propter se factum accipiunt minorem Patre in forma serui, ut credant quia equalis est Patri in forma Dei. Et ideo sequitur, et hoc ipsum commendans dicit: Sicut enim Pater habet uitam in semetipso, ita dedit et Filio uitam habere in semetipso. Deinde uenit ad uisionem sue claritatis, in qua uenturus est ad iudicium; que uisio communis erit et impiis et iustis. Sequitur enim et dicit: Et potestatem dedit ei et [2 1Kb] iudicium facere, quoniam Filius hominis est. Puto nichil esse manifestius. Nam quia Filius Dei est equalis Patri, non accipit hanc potestatem iudicii faciendi, sed habet illam cum Patre in occulto: accipit autem illam, ut boni et mali eum uideant iudicantem, quia filius hominis est. uisio quippe filii hominis exhibebitur et malis: nam uisio forme Dei nonnisi mundis corde, quia ipsi Deum uidebunt; id est, solis piis quorum dilectioni hoc ipsum promittit, quia se ipsum ostendet illis. Et ideo uide quid sequatur: Nolite mirari hoc, inquit. Quid nos prohibet mirari, nisi illud quod reuera miratur omnis qui non intelligit, ut ideo diceret Patrem dedisse ei potestatem et iudicium facere, quia filius hominis est; cum magis quasi hoc exspectaretur ut diceret, quoniam Filius Dei est? Sed quia Filium Dei secundum id quod in forma Dei equalis est Patri uidere iniqui non possunt; oportet autem ut iudicem uiuorum et mortuorum, cum coram iudicabuntur, et iusti uideant et  iniqui: Nolite, inquit, hoc mirari, quoniam ueniet hora, in qua omnes qui in monumentis sunt, audient uocem eius: et prodient qui bona gesserunt, in resurrectionem uite; qui autem mala gesseruut, in resurrectionem iudicii . Ad hoc ergo oportebat ut ideo acciperet illam potestatem, quia filius hominis est, ut resurgentes omnes uiderent eum in forma, in qua uideri ab omnibus potest, sed alii ad damnationem, alii ad uitam eternam. Que est autem uita eterna nisi illa uisio, que non conceditur impiis? Ut cognoscant te, inquit, unum uerum Deum, et quem misisti Iesum Christum . Quomodo et ipsum Iesum Christum, nisi quemadmodum unum uerum Deum, qui ostendet se ipsum illis; non quomodo se ostendet etiam puniendis in forma filii hominis?

31. Secundum illam uisionem bonus est, secundum quam uisionem Deus apparet mundis corde: quoniam, Quam bonus Deus Isrel rectis corde ! Quando autem iudicem uidebunt mali, non eis uidebitur bonus; quia non ad eum gaudebunt corde, sed tunc se plangent omnes tribus terre , in numero utique malorum omnium et infidelium. Propter hoc etiam illi qui eum dixerat magistrum bonum, querenti ab eo consilium consequende uite eterne, respondit: Quid me interrogas de bono? Nemo bonus, nisi unus Deus . Cum et hominem alio loco dicat bonum ipse Dominus: Bonus homo, inquit, de bono thesauro cordis sui profert bona; et malus homo de malo thesauro cordis sui profert mala . Sed quia ille uitam eternam querebat, uita autem eterna est in illa contemplatione, qua non ad penam uidetur Deus, sed ad gaudium sempiternum; et non intelligebat cum quo loquebatur, qui tantummodo eum filium hominis arbitrabatur: Quid me interrogas, inquit, de bono? id est, Istam formam quam uides, quid interrogas de bono, et uocas me secundum quod uides magistrum bonum? Hec forma filii hominis est, hec forma accepta est, hec forma apparebit in iudicio, non tantum iustis, sed et impiis; et huius forme uisio non erit in bonum eis qui male agunt. Est autem uisio forme mee, in qua cum essem, non rapinam arbitratus sum esse equalis Deo, sed ut hanc acciperem me ipsum exinaniui . Ille ergo unus Deus Pater et Filius et Spiritus sanctus, qui non apparebit nisi ad gaudium quod non auferetur a iustis; cui gaudio futuro suspirat qui dicit, Unam petii a Domino, hanc requiram; ut inhabitem in domo Domini per omnes dies uite mee, ut contempler delectationem Domini : unus ergo Deus ipse est solus bonus, ob hoc [1 1Kb] , quia nemo eum uidet ad luctum et planctum, sed tantum ad salutem et letitiam ueram. Secundum illam formam si me intelligis, bonus sum: si autem secundum hanc solam, quid me interrogas de bono? si inter illos es [2 1Kb] qui uidebunt in quem pupugerunt  ; et ipsa uisio malum eis erit, quia penalis erit. Ex ista sententia dixisse [1 1Kb] Dominum Quid me interrogas de bono? Nemo bonus, nisi unus Deus, his documentis que commemoraui probabile est, quia uisio illa Dei qua contemplabimur incommutabilem atque humanis oculis inuisibilem Dei substantiam, que solis sanctis promittitur, quam dicit apostolus Paulus, facie ad faciem ; et de qua dicit apostolus Ioannes, Similes ei erimus, quoniam uidebimus eum sicuti est ; et de qua dicitur, Unam petii a Domino, ut contempler delectationem Domini; et de qua dicit ipse Dominus, Et ego diligam eum, et ostendam me ipsum illi ; et propter quam solam fide corda mundamus, ut simus beati mundicordes, quoniam ipsi Deum uidebunt ; et si qua alia de ista uisione dicta sunt, que copiosissime sparsa per omnes Scripturas inuenit quisquis ad eam querendam oculum amoris intendit: sola est summum bonum nostrum, cuius adipiscendi causa precipimur agere quidquid recte agimus. uisio uero illa filii hominis que prenuntiata est, cum congregabuntur ante eum omnes gentes, et dicent ei, Domine, quando te uidimus esurientem et sitientem? et cetera, nec bonum erit impiis qui mittentur in ignem eternum, nec summum bonum erit iustis. Adhuc enim uocat eos ad regnum, quod eis paratum est ab initio mundi. Sicut enim illis dicet, Ite in ignem eternum; ita istis, uenite, benedicti Patris mei, possidete paratum uobis regnum . Et sicut ibunt illi in ambustionem eternam; sic iusti in uitam eternam. Quid est autem uita eterna, nisi, ut cognoscant te, inquit, unum uerum Deum, et quem misisti Iesum Christum? Sed iam in ea claritate de qua dicit Patri, Quam habui apud te, priusquam mundus fieret . Tunc enim tradet regnum Deo et Patri , ut intret seruus bonus in gaudium Domini sui , et abscondat eos quos possidet Deus in abscondito uultus sui a conturbatione hominum, eorum scilicet qui tunc conturbabuntur audientes illam sententiam: a quo auditu malo iustus non timebit , si modo protegatur in tabernaculo, id est in fide recta catholice Ecclesie, a contradictione linguarum , id est a calumniis hereticorum. Si uero est alius intellectus uerborum Domini quibus ait, Quid me interrogas de bono? Nemo bonus, nisi unus Deus; dum tamen non ideo credatur maioris bonitatis esse Patris quam Filii substantia, secundum quam uerbum est per quod facta sunt omnia, nichilque abhorret a sana doctrina: securi utamur, non uno tantum, sed quotquot reperiri potuerint. Tanto enim fortius conuincuntur heretici, quanto plures exitus patent ad eorum laqueos euitandos. Sed ea que adhuc consideranda sunt, ab alio iam petamus exordio.



LIBER SECUNDUS. Rursum defendit Augustinus equalitatem Trinitatis, et de Filii missione ac Spiritus sancti agens, uariisque Dei apparitionibus, demonstrat non ideo minorem esse mittente qui missus est, quia ille misit, hic missus est: sed Trinitatem per omnia equalem, pariter in sua natura immutabilem et inuisibilem, et ubique presentem, in missione seu apparitione qualibet inseparabiliter operari.



PROeMIUM.

1. Cum homines Deum querunt, et ad intelligentiam Trinitatis pro captu infirmitatis humane animum intendunt; experti difficultates laboriosas, siue in ipsa acie mentis conantis intueri inaccessibilem lucem, siue in ipsa multiplici et multimoda locutione Litterarum sacrarum, ubi mihi non uidetur nisi atteri animam [1 1Kb] , ut Christi gratia glorificata dulcescat [2 1Kb] : cum ad aliquid certum discussa omni ambiguitate peruenerint, facillime debent ignoscere errantibus in tanti peruestigatione secreti. Sed duo sunt que in errore hominum difficillime tolerantur; presumptio, priusquam ueritas pateat; et, cum iam patuerit, presumpte defensio falsitatis. A quibus duobus uitiis nimis inimicis inuentioni ueritatis, et tractationi diuinorum sanctorumque Librorum, si me, ut precor et spero, Deus defenderit atque munierit scuto bone uoluntatis sue  et gratia misericordie sue, non ero segnis ad inquirendam substantiam Dei, siue per Scripturam eius, siue per creaturam. Que utraque nobis ad hoc proponitur intuenda, ut ipse queratur, ipse diligatur [3 1Kb] , qui et illam inspirauit, et istam creauit. Nec trepidus ero ad proferendam sententiam meam, in qua magis amabo inspici a rectis, quam timebo morderi a peruersis. Gratanter enim suscipit oculum [4 1Kb] columbinum pulcherrima et modestissima caritas; dentem autem caninum uel euitat cautissima humilitas, uel retundit solidissima ueritas: magisque optabo a quolibet reprehendi, quam siue ab errante, siue ab adulante laudari. Nullus enim reprehensor formidandus est amatori ueritatis. Etenim aut inimicus reprehensurus est, aut amicus. Si ergo inimicus insultat, ferendus est: amicus autem si errat, docendus; si docet, audiendus. Laudator uero et errans confirmat errorem, et adulans illicit in errorem. Emendabit ergo me iustus in misericordia, et arguet me; oleum autem peccatoris non impinguabit caput meum .



CAPUT PRIMUM.

2. Regula duplex ad intelligendas Scripturarum locutiones de Filio Dei. Locutiones triplicis generis. Quamobrem, quanquam firmissime teneamus de Domino nostro Iesu Christo, et per Scripturas disseminatam, et a doctis catholicis earumdem Scripturarum tractatoribus demonstratam tanquam canonicam regulam, quomodo intelligatur Dei Filius et equalis Patri secundum Dei formam in qua est, et minor Patre secundum serui formam quam accepit ; in qua forma non solum Patre, sed etiam Spiritu sancto, neque hoc tantum,  sed etiam se ipso minor inuentus est, non se ipso qui fuit, sed se ipso qui est; quia forma serui accepta, formam Dei non amisit, sicut Scripturarum, que in superiore libro commemorauimus, testimonia docuerunt: sunt tamen quedam in diuinis eloquiis ita posita, ut ambiguum sit ad quam potius regulam referantur; utrum ad eam qua intelligimus minorem Filium in assumpta creatura, an ad eam qua intelligimus, non quidem minorem esse Filium, sed equalem Patri, tamen ab illo hunc esse Deum de Deo, lumen de lumine. Filium quippe dicimus Deum de Deo: Patrem autem, Deum tantum; non, de Deo. Unde manifestum est quod Filius habeat alium de quo sit, et cui Filius sit; Pater autem non Filium de quo sit habeat, sed tantum cui Pater sit. Omnis enim filius de patre est quod est, et patri filius est: nullus autem pater de filio est quod est, sed filio pater est.

3. Quedam itaque ita ponuntur in Scripturis de Patre et Filio, ut indicent unitatem equalitatemque substantie, sicuti est, Ego et Pater unum sumus ; et, Cum in forma Dei esset, non rapinam arbitratus est esse equalis Deo ; et quecumque talia sunt. Quedam uero ita, ut minorem ostendant Filium propter formam serui, id est, propter assumptam creaturam mutabilis humaneque substantie, sicuti est quod ait, Quoniam Pater maior me est ; et, Pater non iudicat quemquam, sed omne iudicium dedit Filio. Nam paulo post consequenter ait, Et potestatem dedit ei et iudicium facere, quoniam Filius hominis est. Quedam porro ita, ut nec minor nec equalis tunc ostendatur, sed tantum quod de Patre sit intimetur, ut est illud, Sicut habet Pater uitam in semetipso, sic dedit Filio uitam habere in semetipso; et illud, Neque enim potest Filius a se facere quidquam, nisi quod uiderit Patrem facientem . Quod si propterea dictum acceperimus, quia in forma accepta ex creatura minor est Filius, consequens erit ut prior Pater super aquas ambulauerit, aut alicuius alterius ceci nati de sputo et luto oculos aperuerit, et cetera que Filius in carne apparens inter homines fecit , ut posset ea facere qui dixit non posse Filium a se facere quidquam, nisi quod uiderit Patrem facientem: quis autem uel delirus ita sentiat? Restat ergo ut hec ideo dicta sint, quia incommutabilis est uita Filii sicut Patris, et tamen de Patre est; et inseparabilis est operatio Patris et Filii, sed tamen ita operari Filio de illo est, de quo ipse est, id est de Patre; et ita uidet Filius Patrem, ut quo eum uidet hoc ipso sit Filius. Non enim aliud illi est esse de Patre, id est nasci de Patre, quam uidere Patrem; aut aliud uidere operantem, quam pariter  operari: sed ideo non a se, quia non est a se. Et ideo que uiderit Patrem facientem, hec eadem facit et Filius similiter, quia de Patre est. Neque enim alia similiter, sicut pictor alias tabulas pingit, quemadmodum alias ab alio pictas uidet; nec eadem dissimiliter, sicut corpus easdem litteras exprimit, quas animus cogitauit: sed quecumque, inquit, Pater facit, hec eadem et facit Filius similiter . Et, hec eadem dixit; et, similiter: ac per hoc inseparabilis et par est operatio Patri et Filio, sed a Patre est Filio. Ideo non potest Filius a se facere quidquam, nisi quod uiderit Patrem facientem. Ex hac ergo regula, qua ita loquuntur Scripture, ut non alium alio minorem, sed tantum uelint ostendere quis de quo sit, nonnulli eum sensum conceperunt, tanquam minor Filius diceretur. Quidam autem nostri indoctiores, et in his minime eruditi, dum hec secundum formam serui conantur accipere, et eos rectus intellectus non sequitur, perturbantur. Quod ne accidat, tenenda est hec regula, qua non minor est Filius, sed quod de Patre sit intimatur: quibus uerbis non inequalitas, sed natiuitas eius ostenditur.



CAPUT II.

4. Ex utralibet regula intelligi quasdam locutiones de Filio. Sunt ergo quedam in sanctis Libris, ut dicere ceperam, ita posita, ut ambiguum sit quonam referenda sint: utrum ad illud quod propter assumptam creaturam minor est Filius; an ad illud, quod quamuis equalis, tamen quia de Patre sit indicatur. Et mihi quidem uidetur, si eo modo ambiguum est, ut explicari discernique non possit, ex utralibet regula sine periculo posse intelligi, sicut est quod ait, Mea doctrina non est mea, sed eius qui me misit . Nam et ex forma serui potest accipi, sicut iam in libro superiore tractauimus ; et ex forma Dei, in qua sic equalis est Patri, ut tamen de Patre sit. In Dei quippe forma, sicut non est aliud Filius, aliud uita eius, sed ipsa uita Filius est; ita non est aliud Filius, aliud doctrina eius, sed ipsa doctrina Filius est. Ac per hoc sicut id quod dictum est, dedit Filio uitam, non aliud intelligitur quam, Genuit Filium qui est uita; sic etiam cum dicitur, Dedit Filio doctrinam, bene intelligitur, Genuit Filium qui est doctrina: ut quod dictum est, Mea doctrina non est mea, sed eius qui me misit, sic intelligatur ac si dictum sit, Ego non sum a me ipso, sed ab illo qui me misit.



CAPUT III.

5. De Spiritu sancto quedam ex altera tantum regula intelliguntur. Nam et de Spiritu sancto, de quo non dictum est, Semetipsum exinaniuit, formam serui accipiens; ait tamen ipse Dominus: Cum autem uenerit ille Spiritus ueritatis, docebit uos omnem ueritatem. Non enim loquetur a semetipso, sed quecumque audiet loquetur, et que uentura sunt annuntiabit uobis. Ille me clarificabit; quia de meo accipiet, et annuntiabit uobis. Post hec uerba, nisi continuo secutus dixisset, Omnia quecumque habet Pater, mea sunt: propterea dixi, Quia de meo accipiet, et annuntiabit uobis ; crederetur fortasse ita natus de Christo Spiritus sanctus, quemadmodum ille de  Patre. De se quippe dixerat, Mea doctrina non est mea, sed eius qui me misit: de Spiritu autem sancto, Non enim loquetur a semetipso, sed quecumque audiet loquetur; et, Quia de meo accipiet, et annuntiabit uobis. Sed quia reddidit causam cur dixerit, de meo accipiet; ait enim, Omnia quecumque habet Pater, mea sunt; propterea dixi, Quia de meo accipiet: resta ut intelligatur etiam Spiritus sanctus de Patris [1 1Kb] habere, sicut et Filius. Quomodo, nisi secundum id quod supra diximus: Cum autem uenerit Paracletus quem ego mittam uobis a Patre, Spiritum ueritatis qui a Patre procedit, ille testimonium perhibebit de me ? Procedendo itaque a Patre, dicitur non loqui a semetipso: et sicut non ex eo fit ut minor sit Filius quia dixit, Non potest Filius a se facere quidquam, nisi quod uiderit Patrem facientem ; ita non hinc efficitur ut minor sit Spiritus sanctus, quia dictum est de illo, Non enim loquetur a semetipso, sed quecumque audiet, loquetur: secundum hoc enim dictum est quod de Patre procedit. Cum uero et Filius de Patre sit, et Spiritus sanctus a Patre procedat, cur non ambo Filii dicantur, nec ambo geniti, sed ille unus Filius unigenitus, hic autem Spiritus sanctus nec filius nec genitus, quia si genitus utique Filius, alio loco, si Deus donauerit, et quantum donauerit, disseremus .



CAPUT Iu.

6. Glorificatio Filii a Patre, non arguit inequalitatem. uerumtamen hic euigilent, si possunt, qui hoc etiam sibi suffragari putauerunt, quasi ad demonstrandum Patrem Filio maiorem, quia dixit Filius, Pater, clarifica me. Ecce et Spiritus sanctus clarificat eum: numquidnam et ipse maior est illo? Porro autem si propterea Spiritus sanctus clarificat Filium quia de Filii accipiet, et ideo de eius accipiet quia omnia que habet Pater ipsius sunt; manifestum est quia cum Spiritus sanctus glorificat Filium, Pater glorificat Filium. Unde cognoscitur quod omnia que habet Pater non tantum Filii, sed etiam Spiritus sancti sunt, quia potens est Spiritus sanctus glorificare Filium, quem glorificat Pater. Quod si ille qui glorificat, eo quem glorificat maior est; sinant ut equales sint qui se inuicem glorificant. Scriptum est autem quod et Filius glorificet Patrem: Ego te, inquit, glorificaui super terram . Sane caueant ne putetur Spiritus sanctus maior ambobus, quia glorificat Filium quem glorificat Pater, ipsum autem nec a Patre nec a Filio scriptum est glorificari.



CAPUT u.

7. Filius et Spiritus sanctus non ideo minor quia missus. Filius etiam a se ipso missus. De missione Spiritus sancti. Sed in his conuicti, ad illud se conuertunt ut dicant, Maior est qui mittit, quam qui mittitur: proinde maior est Pater Filio, quia Filius a Patre se missum assidue commemorat; maior est et Spiritu sancto, quia de illo  dixit iehsu, Quem mittet Pater in nomine meo . Et Spiritus sanctus utroque minor est: quia et Pater eum mittit, sicut commemorauimus; et Filius, cum dicit, Si autem abiero, mittam eum ad uos. Qua in questione primum quero, unde et quo [1 1Kb] missus sit Filius. Ego, inquit, a Patre exii, et ueni in hunc mundum . Ergo a Patre exire, et uenire in hunc mundum, hoc est mitti. Quid igitur est quod de illo idem ipse euangelista dicit, In hoc mundo erat, et mundus per eum factus est, et mundus eum non cognouit? deinde coniungit, in sua propria uenit . Illuc utique missus est, quo uenit: at si in hunc mundum missus est, quia exiit a Patre, et uenit in hunc mundum, et in hoc mundo erat; illuc ergo missus est ubi erat. Nam et illud quod scriptum est in propheta Deum dicere, Celum et terram ego impleo ; si de Filio dictum est , quo missus est, nisi illuc ubi erat? Ubique enim erat qui ait, Celum et terram ego impleo. Si autem de Patre dictum est, ubi esse potuit sine uerbo suo et sine Sapientia sua, que pertendit a fine usque ad finem fortiter, et disponit omnia suauiter ? Sed neque sine Spiritu suo [2 1Kb] usquam esse potuit. Itaque si ubique est Deus, ubique est etiam Spiritus eius. Illuc ergo et Spiritus sanctus missus est ubi erat. Nam et ille qui non inuenit locum quo iret [3 1Kb] a facie Dei et dicit, Si ascendero in celum, tu ibi es; si descendero in infernum, ades; ubique uolens intelligi presentem Deum, prius nominauit Spiritum eius. Nam sic ait: Quo abibo ab Spiritu tuo? et quo a facie tua fugiam ?

8. Quocirca si et Filius et Spiritus sanctus illuc mittitur ubi erat, querendum est quomodo intelligatur ista missio, siue Filii, siue Spiritus sancti. Pater enim solus nusquam legitur missus. Et de Filio quidem ita scribit Apostolus: Cum autem uenit plenitudo temporis, misit Deus Filium suum, factum ex muliere, factum sub Lege, ut eos qui sub Lege erant redimeret . Misit, inquit, Filium suum factum ex muliere. Quo nomine quis catholicus nesciat, non eum priuationem uirginitatis, sed differentiam sexus hebreo loquendi more significare uoluisse? Cum itaque ait, Misit Deus Filium suum factum ex muliere, satis ostendit eo ipso missum Filium quo factus est ex muliere. Quod ergo de Deo natus est, in hoc mundo erat: quod autem de Maria natus est, in hunc mundum missus aduenit. Proinde mitti a Patre sine Spiritu sancto non potuit: non solum quia intelligitur Pater cum eum misit, id est, fecit ex femina, non utique sine Spiritu suo fecisse; uerum etiam quod manifestissime atque apertissime in Euangelio dicitur uirgini Marie querenti ab angelo, Quomodo fiet istud? Spiritus sanctus superueniet in te, et uirtus Altissimi obumbrabit tibi : et Mattheus dicit, Inuenta est in utero habens de Spiritu sancto . Quanquam et apud Isaiam  prophetam ipse Christus intelligitur de aduentu suo futuro dicere, Et nunc Dominus misit me, et Spiritus eius .

9. Fortasse aliquis cogat ut dicamus etiam a se ipso missum esse Filium; quia ille Marie conceptus et partus operatio Trinitatis est, qua creante omnia creantur. Et quomodo iam, inquit, Pater eum misit, si ipse se misit? Cui primum respondeo, querens ut dicat, si potest, quomodo Pater eum sanctificauit, si se ipse sanctificauit? Utrumque enim idem Dominus ait: Quem Pater, inquit, sanctificauit, et misit in hunc mundum, uos dicitis, Quia blasphemas; quoniam dixi, Filius Dei sum . Alio autem loco ait: Et pro eis sanctifico me ipsum . Item quero quomodo eum Pater tradidit, si se ipse tradidit? Utrumque enim dicit apostolus Paulus: Qui Filio, inquit, proprio non pepercit, sed pro nobis omnibus tradidit illum . Alibi autem de ipso Saluatore ait: Qui me dilexit, et tradidit se ipsum pro me . Credo respondebit, si hec probe sapit, quia una uoluntas est Patris et Filii, et inseparabilis operatio. Sic ergo intelligat illam incarnationem et ex uirgine natiuitatem, in qua Filius intelligitur missus, una eademque operatione Patris et Filii inseparabiliter esse factam, non utique inde separato Spiritu sancto, de quo aperte dicitur, Inuenta est in utero habens de Spiritu sancto. Nam etiam si ita queramus, enodatius fortassis quod dicimus apparebit: Quomodo misit Deus Filium suum? Iussit ut ueniret, atque ille iubenti obtemperans uenit; an rogauit, an tantummodo admonuit? Sed quodlibet horum sit, uerbo utique factum est, Dei autem uerbum ipse est Dei Filius. Quapropter cum eum Pater uerbo misit, a Patre et uerbo eius factum est ut mitteretur. Ergo a Patre et Filio missus est idem Filius, quia uerbum Patris est ipse Filius. Quis enim se tam sacrilega induat opinione, ut putet temporale uerbum a Patre factum esse, ut eternus Filius mitteretur et in carne appareret ex tempore? Sed utique in ipso Dei uerbo quod erat in principio apud Deum et Deus erat, in ipsa scilicet Sapientia Dei, sine tempore erat, quo tempore illam in carne apparere oporteret. Itaque cum sine ullo initio temporis in principio esset uerbum, et uerbum esset apud Deum, et Deus esset uerbum; sine ullo tempore in ipso uerbo erat, quo tempore uerbum caro fieret, et habitaret in nobis . Que plenitudo temporis cum uenisset, misit Deus Filium suum, factum ex muliere , id est, factum in tempore, ut incarnatum uerbum hominibus appareret; quod in ipso uerbo sine tempore erat, in quo tempore fieret. Ordo quippe temporum in eterna Dei Sapientia sine tempore est. Cum itaque hoc a Patre et Filio factum esset, ut in carne Filius appareret, congruenter dictus est missus ille qui in ea carne apparuit; misisse autem ille qui in ea non apparuit. Quoniam illa que coram corporeis oculis foris geruntur, ab interiore apparatu nature spiritualis existunt, et propterea conuenienter missa dicuntur. Forma porro illa suscepti hominis,  Filii persona est, non etiam Patris. Quapropter Pater inuisibilis una cum Filio secum inuisibili, eumdem Filium uisibilem faciendo misisse eum dictus est: qui si eo modo uisibilis fieret, ut cum Patre inuisibilis esse desisteret, id est, si substantia inuisibilis uerbi in creaturam uisibilem mutata et transiens uerteretur, ita missus a Patre intelligeretur Filius, ut tantum missus, non etiam cum Patre mittens inueniretur. Cum uero sic accepta est forma serui, ut maneret incommutabilis forma Dei, manifestum est quod a Patre et Filio non apparentibus factum sit quod appareret in Filio, id est, ut ab inuisibili Patre cum inuisibili Filio, idem ipse Filius uisibilis mitteretur. Cur ergo ait, Et a me ipso non ueni? Iam hoc secundum formam serui dictum est, secundum quam dictum est, Ego non iudico quemquam .

10. Si ergo missus dicitur in quantum apparuit foris in creatura corporali, qui intus in natura spirituali oculis mortalium semper occultus est, iam in promptu est intelligere etiam de Spiritu sancto cur missus et ipse dicatur. Facta est enim quedam creature species ex tempore in qua uisibiliter ostenderetur Spiritus sanctus, siue cum in ipsum Dominum corporali specie uelut columba descendit , siue cum decem diebus peractis post eius ascensionem, die Pentecostes factus est subito de celo sonus quasi ferretur flatus uehemens, et uise sunt illis lingue diuise tanquam ignis, qui et insedit super unumquemque eorum . Hec operatio uisibiliter expressa, et oculis oblata mortalibus, missio Spiritus sancti dicta est; non ut appareret eius ipsa substantia, qua et ipse inuisibilis et incommutabilis est; sicut Pater et Filius: sed ut exterioribus uisis hominum corda commota, a temporali manifestatione uenientis ad occultam eternitatem semper presentis conuerterentur.



CAPUT uI.

11. Non sic assumpta creatura a Spiritu sancto, ut caro a uerbo. Ideo autem nusquam scriptum est, quod Deus Pater maior sit Spiritu sancto, uel Spiritus sanctus minor Deo Patre, quia non sic est assumpta creatura, in qua appareret Spiritus sanctus, sicut assumptus est filius hominis, in qua forma ipsius uerbi Dei persona presentaretur: non ut haberet uerbum Dei, sicut alii sancti sapientes, sed pre participibus suis ; non utique quod amplius habebat uerbum, ut esset quam ceteri excellentiore sapientia, sed quod ipsum uerbum erat. Aliud est enim uerbum in carne, aliud uerbum caro; id est, aliud est uerbum in homine, aliud uerbum homo. Caro enim pro homine posita est in eo quod ait, uerbum caro factum est : sicut et illud, Et uidebit omnis caro pariter salutare Dei . Non enim sine anima uel sine mente: sed ita omnis caro, ac si diceretur, Omnis homo. Non ergo sic est assumpta creatura, in qua appareret Spiritus sanctus, sicut assumpta est caro illa et humana illa forma ex uirgine Maria. Neque enim columbam beatificauit Spiritus, uel illum flatum, uel illum ignem, sibique  et persone sue in unitatem habitumque coniunxit in eternum: aut uero mutabilis et conuertibilis est natura Spiritus sancti, ut non hec ex creatura fierent, sed ipse in illud atque illud mutabiliter uerteretur, sicut aqua in glaciem. Sed apparuerunt ista, sicut opportune apparere debuerunt, creatura seruiente Creatori, et ad nutum eius incommutabiliter in se ipso permanentis, ad eum significandum et demonstrandum, sicut significari et demonstrari mortalibus oportebat, mutata atque conuersa. Proinde, quanquam illa columba Spiritus dicta sit , et de illo igne cum diceretur, uise sunt illis, inquit, lingue diuise uelut ignis, qui et insedit super unumquemque eorum, et ceperunt linquis logui, quemadmodum Spiritus dabat eis pronuntiare , ut ostenderet per illum ignem Spiritum demonstratum, sicut per columbam: non tamen ita possumus dicere Spiritum sanctum et Deum et columbam [1 1Kb] , aut et Deum et ignem, sicut dicimus Filium et Deum et hominem: nec sicut dicimus Filium agnum Dei, non solum Ioanne Baptista dicente, Ecce Agnus Dei ; sed etiam Ioanne euangelista uidente Agnum occisum in Apocalypsi . Illa quippe uisio prophetica non est exhibita oculis corporcis per formas corporeas, sed in spiritu per spirituales imagines corporum. Columbam uero illam et ignem oculis uiderunt, quicumque uiderunt. Quanquam de igne disceptari potest, utrum oculis, an spiritu uisus sit, propter uerba sic posita. Non enim ait, uiderunt linguas diuisas uelut ignem; sed, uise sunt eis. Non autem sub eadem significatione solemus dicere, uisum est mihi, qua dicimus, uidi. Et in illis quidem spiritualibus uisis imaginum corporalium solet dici, et, uisum est mihi; et, uidi: in istis uero que per expressam corporalem speciem oculis demonstrantur, non solet dici, uisum est mihi; sed, uidi. De illo ergo igne potest esse questio, quomodo uisus sit; utrum intus in spiritu tanquam foris, an uere foris coram oculis carnis. De illa uero columba que dicta est corporali specie descendisse, nullus unquam dubitauit quod oculis uisa sit. Nec sicut dicimus Filium petram , ita possumus dicere Spiritum columbam uel ignem. Illa enim petra iam erat in creatura, et per actionis modum nuncupata est nomine Christi quem significabat; sicut lapis ille, quem Iacob positum ad caput etiam unctione [2 1Kb] , ad significandum Dominum assumpsit ; sicut Isaac Christus erat, cum ad se immolandum ligna portabat . Accessit istis actio quedam significatiua iam existentibus: non autem, sicut illa columba et ignis, ad hec tantummodo significanda repente exstiterunt. Magis ista similia mihi uidentur flamme illi que in rubo apparuit Moysi , et illi columne quam populus in eremo sequebatur , et fulguribus et tonitruis  que fiebant cum Lex daretur in monte . Ad hoc enim illarum rerum corporalis exstitit species, ut aliquid significaret atque preteriret.



CAPUT uII.

12. Dubitatio de apparitionibus diuinis. Propter has ergo corporales formas, que ad eum significandum, et sicut humanis sensibus oportebat demonstrandum temporaliter exstiterunt, missus dicitur etiam Spiritus sanctus: non tamen minor Patre dictus est, sicut Filius propter formam serui; quia illa forma serui inhesit ad unitatem persone, ille uero species corporales ad demonstrandum quod opus fuit ad tempus apparuerunt, et esse postea destiterunt. Cur ergo non et Pater dicitur missus per illas species corporales, ignem rubi, et columnam nubis uel ignis, et fulgura in monte, et si qua talia tunc apparuerunt, cum eum coram locutum Patribus, teste Scriptura didicimus, si per illos creature modos et formas corporaliter expressas et humanis aspectibus presentatas ipse demonstrabatur? Si autem Filius per ea demonstrabatur, cur tanto post dicitur missus, cum ex femina factus est, sicut Apostolus dicit, Cum autem uenit plenitudo temporis, misit Deus Filium suum factum ex muliere : quandoquidem et antea mittebatur, cum per illas creature mutabiles formas Patribus apparebat? Aut si non recte posset dici missus, nisi cum uerbum caro factum est; cur missus dicitur Spiritus sanctus, cuius nulla talis incorporatio facta est? Si uero per illa uisibilia que in Lege et Prophetis commendantur, nec Pater, nec Filius, sed Spiritus sanctus [1 1Kb] ostendebatur; cur etiam ipse nunc dicitur missus, cum illis modis et antea mitteretur?

13. In huius perplexitate questionis, adiuuante Domino primum querendum est, utrum Pater, an Filius, an Spiritus sanctus; an aliquando Pater, aliquando Filius, aliquando Spiritus sanctus; an sine ulla distinctione personarum, sicut dicitur Deus unus et solus, id est, ipsa Trinitas per illas creature formas Patribus apparuerit. Deinde, quodlibet horum inuentum uisumue fuerit, utrum ad hoc opus tantummodo creatura formata sit, in qua Deus, sicut tunc oportuisse iudicauit, humanis ostenderetur aspectibus: an Angeli, qui iam erant, ita mittebantur, ut ex persona Dei loquerentur, assumentes corporalem speciem de creatura corporea, in usum ministerii sui, sicut cuique opus esset; aut ipsum corpus suum cui non subduntur, sed subditum regunt, in species quas uellent accommodatas atque aptas actionibus suis mutantes atque uertentes secundum attributam sibi a Creatore potentiam. Postremo uidebimus id quod querere institueramus, utrum Filius et Spiritus sanctus et antea mittebantur; et, si mittebantur, quid inter illam missionem, et eam quam in Euangelio legimus, distet: an missus non sit aliquis eorum, nisi cum uel Filius factus esset ex Maria uirgine, uel cum Spiritus sanctus uisibili specie siue in columba, siue in igneis linguis apparuit  .



CAPUT uIII.


14. Tota Trinitas inuisibilis. Omittamus igitur eos qui nimis carnaliter naturam uerbi Dei atque Sapientiam, que in se ipsa manens innouat omnia, quem unicum Dei Filium dicimus, non solum mutabilem, uerum etiam uisibilem esse putauerunt. Hi enim multum crassum cor diuinis rebus inquirendis audacius quam religiosius attulerunt. Anima quippe cum sit substantia spiritualis, cumque etiam ipsa facta sit, nec per alium fieri potuerit, nisi per quem facta sunt omnia, et sine quo factum est nichil  quamuis sit mutabilis, non est tamen uisibilis quod illi de uerbo ipso atque ipsa Dei Sapientia, pequam facta est anima, crediderunt; cum sit illa non inuisibilis tantum, quod et anima est; sed etiam incommutabilis, quod anima non est. Eadem quippe incommutabilitas eius commemorata est ut diceretur, In se ipsa manens innouat omnia . Et isti quidem ruinam erroris sui diuinarum Scripturarum testimoniis quasi fulcire conantes, adhibent Pauli apostoli sententiam; et quod dictum est de uno solo Deo, in quo ipsa Trinitas intelligitur, tantum de Patre, non et de Filio et de Spiritu sancto dictum accipiunt, Regi autem seculorum immortali, inuisibili, soli Deo honor et gloria in secula seculorum ; et illud alterum, Beatus et solus potens, Rex regum, et Dominus dominantium; qui solus habet immortalitatem, et lucem habitat inaccessibilem; quem nemo hominum uidit, nec uidere potest . Hec quemadmodum intelligenda sint, iam satis nos disseruisse arbitror.



CAPUT IX.

15. Contra eos qui credebant solum Patrem immortalem et inuisibilem. Pacifico studio querenda ueritas. uerum illi qui ista non de Filio nec de Spiritu sancto, sed tantum de Patre accipi uolunt, dicunt uisibilem Filium, non per carnem de uirgine assumptam, sed etiam antea per se ipsum. Nam ipse, inquiunt, apparuit oculis Patrum. Quibus si dixeris, Quomodo ergo uisibilis per se ipsum Filius, ita et mortalis per se ipsum, ut constet uobis quod tantummodo de Patre uultis intelligi, quod dictum est, Qui solus habet immortalitatem: nam si propter carnem susceptam mortalis est Filius, propter hanc sinite ut sit et uisibilis: respondent, nec propter hanc se mortalem Filium dicere; sed sicut et ante uisibilem, ita et ante mortalem. Nam si propter carnem Filium dicunt esse mortalem, iam non Pater sine Filio solus habet immortalitatem; quia et uerbum eius, per quod facta sunt omnia, habet immortalitatem. Neque enim quia carnem assumpsit mortalem, ideo amisit immortalitatem suam: quandoquidem nec anime humane hoc accidere potuit, ut cum corpore moreretur, dicente ipso Domino, Nolite timere eos qui corpus occidunt, animam autem non possunt occidere : aut uero etiam Spiritus sanctus carnem assumpsit, de quo utique sine dubio turbabuntur, si propter carnem mortalis est Filius, quomodo accipiant Patrem tantummodo sine Filio et sine Spiritu sancto habere immortalitatem; quandoquidem Spiritus sanctus non assumpsit carnem: qui si non  habet immortalitatem, non ergo propter carnem mortalis est Filius: si autem habet Spiritus sanctus immortalitatem, non de Patre tantummodo dictum est, Qui solus habet immortalitatem. Quocirca ita se arbitrantur et ante incarnationem per se ipsum mortalem Filium posse conuincere, quia ipsa mutabilitas non inconuenienter mortalitas dicitur, secundum quam et anima dicitur mori: non quia in corpus uel in aliquam alteram substantiam mutatur et uertitur: sed in ipsa sua substantia quidquid alio modo nunc est ac fuit, secundum id quod destitit esse quod erat, mortale deprehenditur. Quia itaque, inquiunt, antequam natus esset Filius Dei de uirgine Maria, ipse apparuit patribus nostris, non in una eademque specie, sed multiformiter, aliter atque aliter, et uisibilis est per se ipsum, quia nondum carne assumpta, substantia eius conspicua mortalibus oculis fuit; et mortalis, in quantum mutabilis: ita et Spiritus sanctus, qui alias columba, alias ignis apparuit. Unde non Trinitati, aiunt, sed singulariter et proprie Patri tantummodo conuenit quod dictum est, Immortali, inuisibili, soli Deo; et, Qui solus habet immortalitatem, et lucem inhabitat inaccessibilem; quem nemo hominum uidit, nec uidere potest.

16. Omissis ergo istis, qui nec anime substantiam inuisibilem nosse potuerunt, unde longe remotum ab eis erat ut nossent unius et solius Dei, id est, Patris et Filii et Spiritus sancti, non solum inuisibilem, uerum et incommutabilem permanere substantiam, ac per hoc in uera et sincera immortalitate consistere: nos qui nunquam apparuisse corporeis oculis Deum nec Patrem, nec Filium, nec Spiritum sanctum dicimus, nisi per subiectam sue potestati corpoream creaturam, in pace catholica pacifico studio requiramus, parati corrigi, si fraterne ac recte reprehendimur; parati etiamsi ab inimico, uera tamen dicente, mordemur; utrum indiscrete Deus apparuerit patribus nostris antequam Christus ueniret in carne, an aliqua ex Trinitate persona, an singillatim quasi per uices.



CAPUT X.

17. An indiscrete Deus Trinitas Patribus apparuerit, an aliqua ex Trinitate persona. Apparitio Dei Adamo. De eadem apparitione. uisio Abrahe. Ac primum, in eo quod in Genesi scriptum est, locutum Deum cum homine quem de limo finxerat, si excepta figurata significatione, ut rei geste fides etiam ad litteram teneatur, ista tractamus, in specie hominis uidetur Deus cum homine tunc locutus. Non quidem expresse hoc in libro positum est, sed circumstantia lectionis [1 1Kb] id resonat, maxime illo quod scriptum est, uocem Dei audiuisse Adam deambulantis in paradiso ad uesperam, et abscondisse se in medio ligni quod erat in paradiso, Deoque dicenti, Adam, ubi es? respondisse, Audiui uocem tuam, et abscondi me a facie tua, quoniam nudus sum . Quomodo enim possit ad litteram intelligi talis Dei deambulatio et collocutio, nisi in specie humana, non uideo. Neque enim dici potest uocem solam factam ubi deambulasse  dictus est Deus, aut eum qui deambulabat in loco non fuisse uisibilem, cum et Adam dicat quod se absconderit a facie Dei. Quis erat ergo ille? utrum Pater, an Filius, an Spiritus sanctus? An omnino Deus indiscrete ipsa Trinitas, in forma hominis homini loquebatur? Contextio quidem ipsa Scripture nusquam transire sentitur a persona ad personam: sed ille uidetur loqui ad primum hominem qui dicebat, Fiat lux, et, Fiat firmamentum , et cetera per illos singulos dies; quem Deum Patrem solemus accipere, dicentem ut fiat quidquid facere uoluit. Omnia enim per uerbum suum fecit, quod uerbum eius unicum Filium eius secundum rectam fidei regulam nouimus. Si ergo Deus Pater locutus est ad primum hominem, et ipse deambulabat in paradiso ad uesperam, et ab eius facie se in medio ligni paradisi peccator absconderat: cur iam non ipse intelligatur apparuisse Abrahe et Moysi, et quibus uoluit, et quemadmodum uoluit, per subiectam sibi commutabilem atque uisibilem creaturam, cum ipse in ipso atque in substantia sua qua est incommutabilis atque inuisibilis maneat? Sed fieri potuit ut a persona ad personam occulte Scriptura transiret, et cum Patrem dixisse narrasset, Fiat lux, et cetera que per uerbum fecisse commemoratur, iam Filium indicaret [1 1Kb] loqui ad primum hominem, non aperte hoc explicans, sed eis qui possent intelligendum intimans.

18. Qui ergo habet uires, quibus hoc secretum possit mentis acie penetrare, ut ei liquido appareat uel posse etiam Patrem, uel non posse nisi Filium, et Spiritum sanctum, per creaturam uisibilem humanis oculis apparere, pergat in hec scrutanda, si potest, etiam uerbis enuntianda atque tractanda: res tamen, quantum ad hoc Scripture testimonium attinet, ubi Deus cum homine locutus est, quantum existimo occulta est: quia etiam utrum soleret Adam corporeis oculis Deum uidere, non euidenter apparet; cum presertim magna sit questio, cuiusmodi oculi eis aperti fuerint, quando uetitum cibum gustauerunt : hi enim, antequam gustassent, clausi erant. Illud tamen [2 1Kb] non temere dixerim, si paradisum corporalem quemdam locum illa Scriptura insinuat, deambulare ibi Deum nisi in aliqua corporea forma nullo modo potuisse. Nam et solas uoces factas quas audiret homo, nec aliquam formam uideret, dici potest: nec quia scriptum est, Abscondit se Adam a facie Dei; continuo sequitur ut soleret faciem eius uidere. Quid si enim non quidem uidere ipse poterat, sed uideri ipse metuebat ab eo cuius uocem audierat, et deambulantis presentiam senserat? Nam et Cain dixit Deo, A facie tua abscondam me : nec ideo fateri cogimur, eum solere cernere faciem Dei corporeis oculis, in qualibet forma uisibili, quamuis de facinore suo uocem interrogantis secumque loquentis audisset. Cuiusmodi autem loquela tunc Deus exterioribus hominum auribus insonaret, maxime ad primum hominem loquens, et inuenire difficile est,  et non hoc isto sermone suscepimus. uerumtamen si sole uoces et sonitus fiebant, quibus quedam sensibilis presentia Dei primis illis hominibus preberetur, cur ibi personam Dei Patris non intelligam nescio: quandoquidem persona eius ostenditur et in ea uoce, cum iehsu in monte coram tribus discipulis prefulgens apparuit ; et in illa, quando super baptizatum columba descendit ; et in illa ubi ad Patrem de sua clarificatione clamauit, eique responsum est, Et clarificaui, et iterum clarificabo . Non quia fieri potuit uox sine opere Filii et Spiritus sancti ; sed quia ea uox facta est, que solius personam Patris ostenderet: sicut humanam illam formam ex uirgine Maria Trinitas operata est, sed solius Filii persona est; uisibilem namque Filii solius personam, inuisibilis Trinitas operata est. Nec nos aliquid prohibet, illas uoces factas ad Adam, non solum a Trinitate factas intelligere, sed etiam personam demonstrantes eiusdem Trinitatis accipere. Ibi enim cogimur, nonnisi Patris accipere, ubi dictum est, Hic est Filius meus dilectus . Neque enim iehsu etiam Spiritus sancti filius, aut etiam suus filius credi aut intelligi potest. Et ubi sonuit, Et clarificaui, et iterum clarificabo, nonnisi Patris personam fatemur. Responsio quippe est ad illam Domini uocem qua dixerat, Pater, clarifica Filium tuum: quod non potuit dicere nisi Deo Patri tantum, non et Spiritui sancto, cuius non erat filius. Hic autem ubi scriptum est, Et dixit Dominus Deus ad Adam, cur non ipsa Trinitas intelligatur, nichil dici potest.

19. Similiter etiam quod scriptum est, Et dixit Dominus ad Abraham: Exi de terra tua, et de cognatione tua, et de domo patris tui, non est apertum, utrum sola uox facta sit ad aures Abrahe, an et aliquid oculis eius apparuerit. Paulo post autem aliquanto apertius dictum est, Et uisus est Dominus Abrahe, et dixit illi: Semini tuo dabo terram hanc . Sed nec ibi expressum est, in qua specie uisus sit ei Dominus; aut utrum Pater, an Filius, an Spiritus sanctus ei uisus sit. Nisi forte ideo putant Filium uisum esse Abrahe, quia non scriptum est, uisus est ei Deus; sed, uisus est ei Dominus. Tanquam enim proprie uidetur Filius Dominus uocari, dicente Apostolo, Nam et si sunt qui dicuntur dii siue in celo siue in terra, sicuti sunt dii multi et domini multi: nobis tamen unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum . Sed cum et Deus Pater multis locis inueniatur dictus Dominus, sicuti est illud, Dominus dixit ad me: Filius meus es tu, ego hodie genui te ; et illud, Dixit Dominus Domino meo: Sede ad dexteram meam : cum etiam Spiritus sanctus Dominus dictus inueniatur, ubi Apostolus ait, Dominus autem Spiritus est; et ne quisquam arbitraretur Filium significatum, et ideo dictum spiritum propter incorpoream substantiam, secutus contexuit, Ubi autem Spiritus  Domini, ibi libertas ; Spiritum autem Domini Spiritum sanctum esse nemo dubitauerit: neque hic ergo euidenter apparet, utrum aliqua ex Trinitate persona, an Deus ipse Trinitas, de quo uno Deo dictum est, Dominum Deum tuum adorabis, et illi soli seruies , uisus fuerit Abrahe. Sub ilice autem Mambre tres uiros uidit, quibus et inuitatis hospitioque susceptis et epulantibus ministrauit. Sic tamen Scriptura illam rem gestam narrare cepit, ut non dicat, uisi sunt ei tres uiri; sed, uisus est ei Dominus. Atque inde consequenter exponens quomodo ei uisus sit Dominus, attexit narrationem de tribus uiris, quos Abraham per pluralem numerum inuitat, ut hospitio suscipiat; et postea singulariter sicut unum alloquitur; et sicut unus ei de Sara filium pollicetur, quem Dominum dicit Scriptura, sicut in eiusdem narrationis exordio, uisus est, inquit, Dominus Abrahe. Inuitat ergo, et pedes lauat, et deducit abeuntes tanquam homines: loquitur autem tanquam cum Domino Deo, siue cum ei promittitur filius, siue cum ei Sodomis imminens interitus indicatur .



CAPUT XI.

20. De eadem uisione. Non paruam neque transitoriam considerationem postulat iste Scripture locus. Si enim uir unus uisus fuisset, iam illi qui dicunt et priusquam de uirgine nasceretur per suam substantiam uisibilem Filium, quid aliud quam ipsum esse clamarent? Quoniam de Patre, inquiunt, dictum est, Inuisibili soli Deo . Et tamen possem adhuc querere, quomodo ante susceptam carnem, habitu est inuentus ut homo: quandoquidem ei pedes loti sunt, et humanis epulis epulatus est? Quomodo istud fieri poterat, cum adhuc in forma Dei esset, non rapinam arbitratus esse equalis Deo? Numquid enim iam semetipsum exinanierat, formam serui accipiens, in similitudine hominum factus, et habitu inuentus ut homo ? cum hoc quando fecerit per partum uirginis nouerimus. Quomodo igitur antequam hoc fecisset, ut uir unus apparuit Abrahe? An illa forma uera non erat? Possem ista querere, si uir unus apparuisset Abrahe, idemque Dei Filius crederetur. Cum uero tres uiri uisi sunt, nec quisquam in eis uel forma, uel etate, uel potestate maior ceteris dictus est; cur non hic accipiamus uisibiliter insinuatam per creaturam uisibilem Trinitatis equalitatem, atque in tribus personis unam eamdemque substantiam?

21. Nam ne quisquam putaret sic intimatum unum in tribus fuisse maiorem, et eum Dominum Dei Filium intelligendum, duos autem alios angelos eius [1 1Kb] , quia cum tres uisi sint, uni Domino illic loquitur Abraham; sancta Scriptura futuris talibus cogitationibus atque opinionibus contradicendo non pretermisit occurrere, quando paulo post duos angelos dicit uenisse ad Loth, in quibus et ille uir iustus qui de Sodomorum incendio meruit liberari, ad unum Dominum loquitur. Sic enim sequitur Scriptura dicens: Abiit autem Dominus postquam cessauit loquens ad  Abraham, et Abrabam reuersus est ad locum suum.



CAPUT XII.

uisio Loth excutitur.---uenerunt autem duo angeli in Sodomis uespere. Hic attentius considerandum est, quod ostendere institui. Cum tribus certe loquebatur Abraham, et eum Dominum singulariter appellauit. Forte inquit aliquis [1 1Kb] : Unum ex tribus agnoscebat Dominum; alios autem duos, angelos eius. Quid sibi ergo uult, quod consequenter dicit Scriptura, Abiit autem Dominus postquam cessauit loquens ad Abraham, et Abraham reuersus est ad locum suum: uenerunt autem duo angeli in Sodomis uespere? An forte ille unus abscesserat, qui Dominus agnoscebatur in tribus, et duos angelos qui cum illo erant ad consumenda miserat Sodoma? Ergo sequentia uideamus. uenerunt, inquit, duo angeli in Sodomis uespere. Loth autem sedebat ad portam Sodomorum. Et cum uidisset eos Loth, surrexit in obuiam illis, et adorauit in faciem super terram, et dixit: Ecce, domini, diuertite in domum pueri uestri. Hic manifestum est, et duos angelos fuisse, et in hospitium pluraliter inuitatos, et honorifice appellatos dominos, cum fortasse homines putarentur.

22. Sed rursum mouet, quia nisi angeli Dei cognoscerentur, non adoraret Loth in faciem super terram. Cur ergo tanquam tali humanitate indigentibus, et hospitium prebetur et uictus? Sed quodlibet hic lateat, illud nunc quod suscepimus exsequamur. Duo apparent, angeli ambo dicuntur [2 1Kb] , pluraliter inuitantur, tanquam cum duobus pluraliter loquitur, donec exeatur a Sodomis. Deinde sequitur Scriptura et dicit: Et factum est postquam eduxerunt eos foras, dixerunt: Saluans salua animam tuam; ne respexeris retro, neque stes in hac uniuersa regione: in montem uade, et ibi saluaberis, ne forte comprehendaris. Dixit autem Loth ad eos; Rogo, domine, quoniam inuenit puer tuus ante te misericordiam , etc. Quid est hoc quod dixit ad eos, Rogo, domine, si iam ille discesserat qui Dominus erat, et angelos miserat? cur dicitur, Rogo, domine; et non, Rogo, domini? Aut si unum ex eis uoluit appellare, cur ait Scriptura, Dixit autem Loth ad eos: Rogo, domine, quoniam inuenit puer tuus ante te misericordiam? An et hic intelligimus in plurali numero duas personas? cum autem iidem duo tanquam unus compellantur, unius substantie unum Dominum Deum? Sed quas duas personas hic intelligimus? Patris et Filii, an Patris et Spiritus sancti, an Filii et Spiritus sancti? Hoc forte congruentius quod ultimum dixi. Missos enim se dixerunt, quod de Filio et de Spiritu sancto dicimus. Nam Patrem missum nusquam Scripturarum nobis occurrit.



CAPUT XIII.

23. uisio in rubo. Moyses autem quando ad populum Isrel ex Aegypto educendum missus est, sic ei Dominum apparuisse scriptum est: Pascebat, inquit, oues Iethro soceri sui sacerdotis Madian, et egit oues in desertum, et uenit in montem Dei Horeb. Apparuit autem illi angelus Domini in flamma  ignis de rubo. Et uidit quia in rubo arderet ignis, rubus uero non comburebatur. Et ait Moyses: Ibo, et uidebo uisum istud, quod tam magnum uidi, quoniam non comburitur rubus. Cum ergo uidit Dominus quia uenit uidere, clamauit eum [1 1Kb] Dominus de rubo dicens: Ego sum Deus patris tui, Deus Abraham, et Deus Isaac, et Deus Iacob. . Et hic primo angelus Domini dictus est, deinde Deus. Numquid ergo angelus est Deus Abraham, et Deus Isaac, et Deus Iacob? Potest ergo recte intelligi ipse Saluator, de quo dicit Apostolus: Quorum patres, et ex quibus Christus secundum carnem, qui est super omnia Deus benedictus in secula . Qui ergo super omnia est Deus benedictus in secula, non absurde etiam hic ipse intelligitur Deus Abraham, et Deus Isaac, et Deus Iacob. Sed cur prius angelus Domini dictus est, cum de rubo in flamma ignis apparuit? utrum quia unus ex multis Angelis erat, sed per dispensationem personam Domini sui gerebat; an assumptum erat aliquid creature, quod ad presens negotium uisibiliter appareret, et unde uoces sensibiliter ederentur, quibus presentia Domini per subiectam creaturam corporeis etiam sensibus hominis, sicut oportebat, exhiberetur? Si enim unus ex Angelis erat, quis facile affirmare possit utrum ei Filii persona nuntianda imposita fuerit, an Spiritus sancti, an Dei Patris, an ipsius omnino Trinitatis, qui est unus et solus Deus, ut diceret, Ego sum Deus Abraham, et Deus Isaac, et Deus Iacob? Neque enim possumus dicere Deum Abraham, et Deum Isaac, et Deum Iacob, Filium Dei esse, et Patrem non esse; aut Spiritum sanctum, aut ipsam Trinitatem, quam credimus et intelligimus unum Deum, audebit aliquis negare Deum Abraham, et Deum Isaac, et Deum Iacob. Ille enim non est illorum patrum Deus, qui non est Deus. Porro si non solum Pater Deus est, sicut omnes etiam heretici concedunt; sed etiam Filius, quod, uelint nolint, coguntur fateri, dicente Apostolo, Qui est super omnia Deus benedictus in secula; et Spiritus sanctus, dicente ipso Apostolo, Clarificate ergo Deum in corpore uestro; cum supra diceret, Nescitis quia corpora uestra templum in uobis est Spiritus sancti, quem habetis a Deo ? et hi tres unus Deus, sicut catholica sanitas credit: non satis elucet quam in Trinitate personam, et utrum aliquam, an ipsius Trinitatis gerebat ille angelus, si unus ex ceteris Angelis erat. Si autem in usum rei presentis assumpta creatura est, que et humanis oculis appareret, et auribus insonaret, et apellaretur angelus Domini, et Dominus, et Deus; non potest hic Deus intelligi Pater, sed aut Filius, aut Spiritus sanctus. Quanquam Spiritum sanctum alicubi angelum dictum non recolam, sed ex opere possit intelligi: dictum enim de illo est, Que uentura sunt annuntiabit uobis ; et utique Angelus grece, latine Nuntius interpretatur: de Domino autem Iesu Christo euidentissime legimus apud prophetam, quod magni consilii Angelus dictus sit : cum et Spiritus  sanctus, et Dei Filius, sit Deus et Dominus angelorum.



CAPUT XIu.

24. De uisione in columna nubis et ignis. Item in exitu filiorum Isrel de Aegypto scriptum est: Deus autem preibat illos, die quidem in columna nubis, et ostendebat illis uiam; nocte autem in columna ignis: et non deficiebat columna nubis die, et columna ignis nocte ante populum . Quis et hic dubitet per subiectam creaturam eamdemque corpoream, non per suam substantiam, Deum oculis apparuisse mortalium? sed utrum Patrem, an Filium, an Spiritum sanctum, an ipsam Trinitatem unum Deum, similiter non apparet. Nec ibi hoc distinguitur, quantum existimo, ubi scriptum est: Et maiestas Domini apparuit in nube, et locutus est Dominus ad Moysen, dicens: Exaudiui murmur filiorum Isrel , etc.



CAPUT Xu.

25. De uisione in Sina. An Trinitas, an aliqua proprie persona in ea uisione loquebatur. Iam uero de nubibus, et uocibus, et fulguribus, et tuba, et fumo in monte Sina, cum diceretur: Sina autem mons fumabat totus, propterea quod descendisset Deus in eum in igne, et ascendebat fumus tanquam fumus fornacis; fiebant autem uoces tube prodeuntes fortiter ualde: Moyses loquebatur, et Deus respondebat ei uoce . Et paulo post data Lege in decem preceptis, consequenter dicitur: Et omnis populus uidebat uoces, et lampadas, et uoces tube, et montem fumantem. Et paulo post: Et stabat, inquit, omnis populus a longe; Moyses autem intrauit in nebulam ubi erat Deus, et dixit Dominus ad Moysen , etc. Quid hinc dicam; nisi quod nemo tam uecors est, qui credat fumum, ignem, nubes, et nebulam, et si qua huiusmodi, uerbi et Sapientie Dei quod est Christus, uel Spiritus sancti esse substantiam? Nam de Patre Deo, nec Ariani hoc unquam ausi sunt dicere. Ergo creatura seruiente Creatori facta sunt illa omnia, et humanis sensibus pro dispensatione congrua presentata: nisi forte, quia dictum est, Moyses autem intrauit in nebulam ubi erat Deus, hoc arbitrabitur carnalis cogitatio, a populo quidem nebulam uisam, intra nebulam uero Moysen oculis carneis uidisse Filium Dei, quem delirantes heretici in sua substantia uisum [1 1Kb] uolunt. Sane uiderit eum Moyses oculis carneis, si oculis carneis potest uideri, non modo Sapientia Dei quod est Christus, sed uel ipsa cuiuslibet hominis et qualiscumque sapientis: aut quia scriptum est de senioribus Isrel, quia uiderunt locum ubi steterat Deus Isrel, et quia sub pedibus eius tanquam opus lapidis sapphiri, et tanquam aspectus firmamenti celi , propterea credendum est uerbum et Sapientiam Dei per suam substantiam in spatio loci terreni stetisse, que pertendit a fine usque ad finem fortiter, et disponit omnia suauiter ; et ita esse mutabile uerbum Dei, per quod facta sunt omnia , ut modo se contrahat, modo distendat : sed per subiectam, ut sepe diximus, creaturam exhibentur hec omnia uisibilia et sensibilia, ad significandum inuisibilem atque intelligibilem Deum, non solum Patrem, sed et Filium et Spiritum sanctum, ex quo omnia, per quem omnia, in quo omnia ; quamuis inuisibilia Dei, a creatura mundi, per ea que facta sunt intellecta conspiciantur, sempiterna quoque uirtus eius ac diuinitas .

26. Sed quod attinet ad id quod nunc suscepimus, nec in monte Sina uideo quemadmodum appareat per illa omnia que mortalium sensibus terribiliter ostendebantur, utrum Deus Trinitas, an Pater, an Filius, an Spiritus sanctus proprie loquebatur. uerumtamen si quid hinc sine affirmandi temeritate modeste atque cunctanter coniectare conceditur, si una ex Trinitate persona potest intelligi, cur non Spiritum sanctum potius intelligimus, quando et tabulis lapideis Lex ipsa que ibi data est, digito Dei scripta dicitur , quo nomine Spiritum sanctum in Euangelio, significari nouimus . Et quinquaginta dies numerantur ab occisione agni et celebratione Pasche, usque ad diem quo hec fieri cepta sunt in monte Sina; sicut post Domini passionem ab eius resurrectione quinquaginta dies numerantur, et uenit promissus a Filio Dei Spiritus sanctus. Et in ipso eius aduentu, quem in Apostolorum Actibus legimus, per diuisionem linguarum ignis apparuit, qui et insedit super unumquemque eorum : quod Exodo congruit, ubi scriptum est, Sina autem mons fumabat totus, propterea quod descendit in eum Deus in igne; et aliquanto post, Aspectus, inquit, maiestatis Domini tanquam ignis ardens super uerticem montis coram filiis Isrel. Aut si hec ideo facta sunt, quia nec Pater, nec Filius illic eo modo presentari poterant sine Spiritu sancto, quo ipsam Legem scribi oportebat: Deum quidem, non per substantiam suam que inuisibilis et incommutabilis manet, sed per illam speciem creature illic apparuisse cognoscimus; sed aliquam ex Trinitate personam signo quodam proprio, quantum ad mei sensus capacitatem pertinet, non uidemus.



CAPUT XuI.

27. Moyses quomodo uiderit Deum. Est etiam quo moueri plerique solent, quia scriptum est, Et locutus est Dominus ad Moysen facie ad faciem, sicut quis loquitur ad amicum suum: cum paulo post dicat idem Moyses, Si ergo inueni gratiam ante te, ostende mihi temetipsum manifeste, ut uideam te; ut sim inueniens gratiam ante te, et ut sciam quia populus tuus est gens hec: et paulo post iterum dixit Moyses ad Dominum, Ostende mihi maiestatem tuam. Quid est hoc, quod in omnibus que supra fiebant, Deus uideri per suam substantiam putabatur, unde a miseris creditus est, non per creaturam, sed per seipsum uisibilis Filius Dei; et quod intrauerat in nebulam Moyses, ad hoc intrasse uidebatur, ut oculis quidem populi ostenderetur caligo nebulosa, ille autem intus uerba Dei tanquam eius faciem contemplatus audiret et quomodo dictum est, Locutus est Dominus ad Moysen facie ad faciem, sicut  quis loquitur ad amicum suum: et ecce idem dicit, Si inueni gratiam ante te, ostende mihi temetipsum manifeste? Nouerat utique quod corporaliter uidebat, et ueram uisionem Dei spiritualiter requirebat. Locutio quippe illa que fiebat in uocibus, sic modificabatur, tanquam esset amici loquentis ad amicum. Sed Deum Patrem quis corporeis oculis uidet? Et quod in principio erat uerbum, et uerbum erat apud Deum, et Deus erat uerbum, per quod facta sunt omnia , quis corporeis oculis uidet? Et Spiritum sapientie quis corporeis oculis uidet? Quid est autem, Ostende mihi temetipsum manifeste, ut uideam te; nisi, ostende mihi substantiam tuam? Hoc autem si non dixisset Moyses, utcumque ferendi essent stulti, qui putant per ea que supra dicta uel gesta sunt, substantiam Dei oculis eius fuisse conspicuam: cum uero hic apertissime demonstretur, nec desideranti hoc fuisse concessum; quis audeat dicere per similes formas, que huic quoque uisibiliter apparuerant, non creaturam Deo seruientem, sed hoc ipsum quod Deus est cuiusquam oculis apparuisse mortalium?

28. Et id quidem quod postea Dominus dicit ad Moysen, non poteris uidere faciem meam, et uiuere: non enim uidebit homo faciem meam et uiuet. Et ait Dominus: Ecce locus penes me est, et stabis super petram, statim ut transiet mea maiestas, et ponam te in specula [1 1Kb] petre; et tegam manu mea super te, donec transeam, et auferam manum meam, et tunc uidebis posteriora mea; nam facies mea non apparebit tibi .



CAPUT XuII.

Posteriora Dei quomodo uisa. Resurrectionis Christi fides. Catholica Ecclesia sola est locus unde uidentur posteriora Dei. Posteriora Dei ab Isrelitis uisa. Deum Patrem solum nunquam Patribus uisum existimare temeraria opinio est. Non incongruenter ex persona Domini nostri Iesu Christi prefiguratum solet intelligi, ut posteriora eius accipiantur caro eius, in qua de uirgine natus est, et mortuus, et resurrexit; siue propter posterioritatem [2 1Kb] mortalitatis posteriora dicta sint, siue quod eam prope in fine seculi, hoc est, posterius suscipere dignatus est: facies autem eius illa Dei forma, in qua non rapinam arbitratus est esse equalis Deo Patri , quam nemo utique potest uidere et uiuere; siue quia post hanc uitam, in qua peregrinamur a Domino , et ubi corpus quod corrumpitur aggrauat animam , uidebimus facie ad faciem, sicut dicit Apostolus  ; siue quod etiam nunc in quantum Dei Sapientiam per quam facta sunt omnia, spiritualiter intelligimus, in tantum carnalibus affectibus morimur, ut mortuum nobis hunc mundum deputantes, nos quoque ipsi huic mundo moriamur, et dicamus quod ait Apostolus, Mundus mihi crucifixus est, et ego mundo . De hac enim morte item dixit, Si autem mortui estis cum Christo, quid adhuc uelut uiuentes de hoc mundo decernitis ? Non ergo immerito nemo poterit faciem, id est, ipsam manifestationem Sapientie Dei uidere et uiuere. Ipsa est enim species, cui contemplande suspirat omnis qui affectat Deum diligere ex toto corde, et ex tota anima, et ex tota mente: ad quam contemplandam etiam proximum quantum potest edificat, qui diligit et proximum sicut se ipsum: in quibus duobus preceptis tota Lex pendet et Prophete . Quod significatur etiam in ipso Moyse. Nam cum dixisset, propter dilectionem Dei qua precipue flagrabat, Si inueni gratiam in conspectu tuo, ostende mihi temetipsum manifeste, ut sim inueniens gratiam ante te; continuo propter dilectionem etiam proximi subiecit atque ait, Et ut sciam quia populus tuus est gens hec. Illa est ergo species que rapit omnem animam rationalem desiderio sui, tanto ardentiorem quanto mundiorem, et tanto mundiorem quanto ad spiritualia resurgentem: tanto autem ad spiritualia resurgentem, quanto a carnalibus morientem. Sed dum peregrinamur a Domino, et per fidem ambulamus, non per speciem , posteriora Christi, hoc est carnem, per ipsam fidem uidere debemus, id est in solido fidei fundamento stantes, quod significat petra; et eam de tali tutissima specula intuentes, in catholica scilicet Ecclesia, de qua dictum est, Et super hanc petram edificabo Ecclesiam meam . Tanto enim certius diligimus, quam uidere desideramus faciem Christi, quanto in posterioribus eius agnoscimus quantum nos prior dilexerit Christus.

29. Sed in ipsa carne fides resurrectionis eius saluos facit, atque iustificat, Si enim credideris, inquit, in corde tuo, quia Deus illum suscitauit a mortuis, saluus eris : et iterum, Qui traditus est, inquit, propter delicta nostra, et resurrexit propter iustificationem nostram . Ideoque meritum fidei nostre resurrectio corporis Domini est. Nam mortuam esse illam carnem in cruce passionis, etiam inimici eius credunt, sed resurrexisse non credunt. Quod firmissime nos credentes, tanquam de petre soliditate contuemur: unde certa spe adoptionem exspectamus redemptionem corporis nostri ; quia hoc in membris Christi speramus, que nos ipsi sumus, quod perfectum esse in ipso tanquam in capite nostro fidei sanitate cognoscimus. Inde non uult, nisi cum transierit, uideri posteriora sua, ut in eius resurrectionem credatur. Pascha enim hebreum uerbum dicitur, quod Transitus interpretatur. Unde  et Ioannes euangelista dicit: Ante diem festum Pasche, sciens iehsu quia uenit hora eius, ut transeat de hoc mundo ad Patrem .

30. Hoc autem qui credunt, nec tamen in Catholica [1 1Kb] , sed in schismate aliquo aut in heresi credunt, non de loco qui est penes eum uident posteriora Domini. Quid enim sibi uult quod ait Dominus, Ecce locus est penes me, et stabis super petram? Quis locus terrenus est penes Dominum, nisi hoc est penes eum quod eum spiritualiter attingit? Nam quis locus non est penes Dominum, qui attingit a fine usque ad finem fortiter, et disponit omnia suauiter ; et cuius dictum est celum sedes, et terra scabellum pedum eius; et qui dixit, Quam domum edificabitis mihi? aut quis locus quietis mee? Nonne manus mea fecit hec omnia ? Sed uidelicet intelligitur locus penes eum in quo statur super petram, ipsa Ecclesia catholica, ubi salubriter uidet Pascha Domini, id est transitum Domini, et posteriora eius, id est, corpus eius, qui credit in resurrectionem eius. Et stabis, inquit, super petram, statim ut transiet mea maiestas. Reuera enim statim ut transiit maiestas Domini in clarificatione Domini qua resurgens ascendit ad Patrem, solidati sumus super petram. Et ipse Petrus tunc solidatus est, ut cum fiducia predicaret, quem, priusquam esset solidatus, ter timore negauerat , iam quidem predestinatione positus in specula petre, sed adhuc manu Domini sibi superposita ne uideret. Posteriora enim eius uisurus erat, et nondum ille transierat, utique a morte ad uitam, nondum resurrectione clarificatus erat.

31. Nam et quod sequitur in Exodo, et dicit, Tegam manu mea super te, donec transeam; et auferam manum meam, et tunc uidebis posteriora mea: multi Isrelite quorum tunc figura erat Moyses, post resurrectionem Domini crediderunt in eum, tanquam iam uidentes posteriora eius, remota manu eius ab oculis suis. Unde et Isaie talem prophetiam euangelista commemorat: Incrassa cor populi huius, et aures eorum oppila, et oculos eorum graua . Denique in Psalmo non absurde intelligitur ex eorum persona dici, Quoniam die ac nocte grauata est super me manus tua. Die fortasse, cum manifesta miracula faceret, nec ab eis agnosceretur; nocte autem, cum in passione moreretur, quando certius putauerunt, sicut quemlibet hominem, peremptum et exstinctum. Sed quoniam cum transisset ut eius posteriora uiderentur, predicante sibi apostolo Petro, quia oportebat Christum pati et resurgere, compuncti sunt dolore penitentie , ut fieret in baptizatis quod in capite eius psalmi dicitur, Beati quorum remisse sunt iniquitates, et quorum tecta sunt peccata: propterea cum dictum esset, Grauata est super me manus tua, tanquam Domino transeunte, ut iam remoueret manum, et uiderentur posteriora eius, sequitur uox dolentis et confitentis, et ex fide  resurrectionis Domini peccatorum remissionem accipientis: Conuersus sum, inquit, in erumna mea, cum infigeretur mihi spina. Peccatum meum cognoui, et iniustitiam meam non operui. Dixi, Pronuntiabo aduersum me iniustitiam meam Domino, et tu remisisti impietatem cordis mei . Neque enim tanto carnis nubilo debemus inuolui, ut putemus faciem quidem Domini esse inuisibilem, dorsum uero uisibile: quandoquidem in forma serui utrumque uisibiliter apparuit; in forma autem Dei absit ut tale aliquid cogitetur: absit ut uerbum Dei et Sapientia Dei ex una parte habeat faciem, et ex alia dorsum, sicut corpus humanum, aut omnino ulla specie uel motione siue loco siue tempore commutetur.

32. Quapropter, si in illis uocibus que fiebant in Exodo, et illis omnibus corporalibus demonstrationibus Dominus iehsu Christus ostendebatur; aut alias Christus, sicut loci huius consideratio persuadet; alias Spiritus sanctus, sicut ea que supra diximus admonent: non hoc efficitur, ut Deus Pater nunquam tali aliqua specie Patribus uisus sit. Multa enim talia uisa facta sunt illis temporibus, non euidenter nominato et designato in eis uel Patre, uel Filio, uel Spiritu sancto; sed tamen per quasdam ualde probabiles significationes nonnullis indiciis existentibus, ut nimis temerarium sit dicere, Deum Patrem nunquam Patribus aut Prophetis per aliquas uisibiles formas apparuisse. Hanc enim opinionem illi pepererunt, qui non potuerunt in unitate Trinitatis intelligere quod dictum est, Regi autem seculorum immortali, inuisibili soli Deo ; et, Quem nemo hominum uidit, nec uidere potest . Quod de ipsa substantia summa summeque diuina et incommutabili, ubi et Pater et Filius et Spiritus sanctus unus et solus Deus est, per sanam fidem intelligitur. uisiones autem ille per creaturam commutabilem Deo incommutabili subditam facte sunt, non proprie sicuti est, sed significatiue sicut pro rerum causis et temporibus oportuit, ostendentes Deum.



CAPUT XuIII.

33. uisio Danielis. Quanquam nescio quemadmodum isti intelligant quod Danieli apparuerit Antiquus dierum, a quo Filius hominis, quod propter nos esse dignatus est, accepisse intelligitur regnum, ab illo scilicet qui ei dicit in Psalmis, Filius meus es tu, ego hodie genui te: postula a me, et dabo tibi gentes hereditatem tuam ; et qui omnia subiecit sub pedibus eius . Si ergo Danieli et Pater dans regnum, et Filius accipiens, apparuerunt in specie corporali; quomodo isti dicunt, Patrem nunquam uisum esse Prophetis, et ideo solum debere intelligi inuisibilem quem nemo hominum uidit, nec uidere potest? Ita enim narrauit Daniel: Aspiciebam, inquit, donec throni positi sunt, et uetustus dierum sedebat: et indumentum eius quasi nix album, et capillus capitis eius quasi lana munda; thronus eius flamma ignis, rote eius ignis flagrans, et flumen ignis trahebat [1 1Kb] in conspectu eius. Et mille millia  deseruiebant ei, et dena millia denum millium assistebant ei. Et iudicium collocauit, et libri aperti sunt, etc. Et paulo post: Aspiciebam, inquit, in uisione noctis: et ecce cum celi nubibus, quasi Filius hominis ueniens erat, et usque ad ueterem dierum peruenit, et oblatus est ei. Et ipsi datus est principatus et honor et regnum; et omnes populi, tribus, et lingue ipsi seruient. Potestas eius, potestas eterna, que non preteribit, et regnum eius non corrumpetur [1 1Kb] . Ecce Pater dans, et Filius accipiens regnum sempiternum, et sunt ambo in conspectu prophetantis uisibili. specie. Non ergo inconuenienter creditur etiam Pater Deus eo modo solere apparere mortalibus.

34. Nisi forte aliquis dicet [2 1Kb] , ideo non esse uisibilem Patrem, quia in conspectu somniantis apparuit; ideo autem Filium uisibilem et Spiritum sanctum, quia Moyses illa omnia uigilans uidit. Quasi uero uerbum et Sapientiam Dei uiderit Moyses carnalibus oculis, aut uideri spiritus uel humanus possit qui carnem istam uiuificat, uel ipse corporeus qui uentus dicitur; quanto minus ille Spiritus Dei qui omnium hominum et Angelorum mentes ineffabili excellentia diuine substantie supergreditur? aut quisquam tali precipitetur errore, ut audeat dicere Filium et Spiritum sanctum etiam uigilantibus hominibus esse uisibilem, Patrem autem nonnisi somniantibus? Quomodo ergo de Patre solo accipiunt, Quem nemo hominum uidit, nec uidere potest? An cum dormiunt homines, tunc non sunt homines? Aut qui formare similitudinem corporis potest ad se significandum per uisa somniantium, non potest formare ipsam corpoream creaturam ad se significandum oculis uigilantium? cum eius ipsa substantia qua est ipse quod est, nulla corporis similitudine dormienti, nulla corporea specie uigilanti possit ostendi: sed non solum [3 1Kb] Patris, uerum etiam Filii et Spiritus sancti. Et  certe qui uigilantium uisis mouentur, ut non Patrem, sed tantum Filium uel Spiritum sanctum credant corporalibus hominum apparuisse conspectibus; ut omittam tantam latitudinem sanctarum paginarum, et tam multiplicem earum intelligentiam, unde nemo sani capitis affirmare debet, nusquam personam Patris per aliquam speciem corporalem uigilantium oculis demonstratam: sed ut hoc, ut dixi, omittam; quid dicunt de Patre nostro Abraham, cui certe uigilanti et ministranti, cum Scriptura premisisset dicens, uisus est Dominus Abrahe, non unus aut duo, sed tres apparuerunt uiri, quorum nullus excelsius aliis eminuisse dictus est, nullus honoratius effulsisse, nullus imperiosius egisse ?

35. Quapropter, quoniam in illa tripartita nostra distributione primum querere instituimus , utrum Pater, an Filius, an Spiritus sanctus; an aliquando Pater, aliquando Filius, aliquando Spiritus sanctus; an sine ulla distinctione personarum, sicut dicitur, Deus unus et solus; id est Trinitas ipsa, per illas creature formas Patribus apparuerit: interrogatis que potuimus [1 1Kb] , quantum sufficere uisum est, sanctarum Scripturarum locis, nichil aliud, quantum existimo, diuinorum sacramentorum modesta et cauta consideratio persuadet, nisi ut temere non dicamus quenam ex Trinitate persona cuilibet Patrum uel Prophetarum in aliquo corpore uel similitudine corporis apparuerit, nisi cum continentia lectionis aliqua probabilia circumponit indicia. Ipsa enim natura, uel substantia, uel essentia, uel quolibet alio nomine appellandum est idipsum quod Deus est, quidquid illud est, corporaliter uideri non potest: per subiectam uero creaturam, non solum Filium, uel Spiritum sanctum, sed etiam Patrem corporali specie siue similitudine mortalibus sensibus significationem sui dare potuisse credendum est. Que cum ita sint, ne immoderatius progrediatur secundi huius uoluminis longitudo, ea que restant, in consequentibus uideamus.



LIBER TERTIUS. In quo queritur, an in illis de quibus superiore libro dictum est, Dei apparitionibus, per corporeas species factis, tantummodo creatura formata sit, in qua Deus sicut tunc oportuisse iudicauit, humanis ostenderetur aspectibus; an angeli qui iam antea erant ita mittebantur, ut ex persona Dei loquerentur, assumentes corporalem speciem de creatura corporea, aut ipsum corpus suum in species quas uellent accommodatas actionibus suis uertentes secundum attributam sibi a Creatore potentiam: ipsa autem Dei essentia nunquam per se ipsam uisa fuerit.



PROeMIUM.

1. Cur de Trinitate scribat. Quid a lectoribus desideret. Quid dictum sit in superiore libro. Credant, qui uolunt, malle me legendo quam legenda dictando laborare. Qui autem hoc nolunt credere, experiri autem et possunt et uolunt, dent que [1 1Kb] legendo uel meis inquisitionibus respondeantur uel interrogationibus aliorum, quas pro mea persona quam in seruitio Christi gero, et pro studio quo fidem nostram aduersum errorem carnalium et animalium  hominum muniri [1 1Kb] inardesco, necesse est me pati: et uideant quam facile ab isto labore me temperem, et quanto etiam gaudio stilum possim habere feriatum. Quod si ea que legimus de his rebus, sufficienter edita in latino sermone aut non sunt, aut non inueniuntur, aut certe difficile a nobis inueniri queunt, grece autem lingue non sit nobis tantus habitus, ut talium rerum libris legendis et intelligendis ullo modo reperiamur idonei, quo genere litterarum ex iis que nobis  pauca intepretata sunt, non dubito cuncta que utiliter querere possumus contineri; fratribus autem non ualeam resistere, iure quo eis seruus factus sum flagitantibus, ut eorum in Christo laudabilibus studiis lingua ac stilo meo, quas bigas in me caritas agitat, maxime seruiam, egoque ipse multa que nesciebam, scribendo me didicisse confitear: non debet hic labor meus cuiquam pigro, aut multum docto uideri superfluus, cum multis impigris multisque indoctis, inter quos etiam mihi, non parua ex parte sit necessarius. Ex his igitur que ab aliis de hac re scripta iam legimus, plurimum adminiculati et adiuti, ea que de Trinitate, uno summo summeque bono Deo, pie queri et disseri posse arbitror, ipso exhortante querenda atque adiuuante disserenda suscepi: ut si alia non sunt huiusmodi scripta, sit quod habeant et legant qui uoluerint et ualuerint; si autem iam sunt, tanto facilius aliqua inueniantur, quanto talia plura esse potuerint.

2. Sane cum in omnibus litteris meis non solum pium lectorem, sed etiam liberum correctorem desiderem, multo maxime in his, ubi ipsa magnitudo questionis utinam tam multos inuentores habere posset, quam multos contradictores habet. uerumtamen sicut lectorem meum nolo mihi esse deditum [1 1Kb] , ita correctorem nolo sibi. Ille me non amet amplius quam catholicam fidem, iste se non amet amplius quam catholicam ueritatem. Sicut illi dico, Noli meis litteris quasi Scripturis canonicis inseruire; sed in illis et quod non credebas, cum inueneris, incunctanter crede, in istis autem quod certum non habebas, nisi certum intellexeris, noli firmiter retinere: ita illi dico, Noli meas litteras ex tua opinione uel contentione, sed ex diuina lectione uel inconcussa ratione corrigere. Si quid in eis ueri comprehenderis, existendo non est meum, at intelligendo et amando et tuum sit et meum: si quid autem falsi conuiceris, errando fuerit meum, sed iam cauendo nec tuum sit nec meum.

3. Hinc itaque tertius hic liber sumat exordium, quousque secundus peruenerat. Cum enim ad id uentum esset, ut uellemus ostendere non ideo minorem Patre Filium, quia ille misit, hic missus est, nec ideo minorem utroque Spiritum sanctum, quia et ab illo et ab illo missus in Euangelio legitur: suscepimus hoc querere, cum illuc missus sit Filius, ubi erat, quia in hunc mundum uenit, et in hoc mundo erat ; cum illuc etiam Spiritus sanctus, ubi et ipse erat, quoniam Spiritus Domini repleuit orbem terrarum, et hoc quod continet omnia scientiam habet uocis : utrum propterea missus sit Dominus, quia ex occulto in carne natus est, et de sinu Patris ad oculos hominum in forma serui tanquam egressus apparuit; ideo etiam Spiritus sanctus, quia et ipse corporali specie quasi columba uisus est , et linguis diuisis uelut ignis : ut hoc eis fuerit mitti, ad aspectum mortalium in aliqua forma corporea de spirituali secreto procedere; quod Pater quoniam non fecit, tantummodo misisse, non etiam  missus esse dictus sit. Deinde quesitum est cur et Pater non aliquando dictus sit missus, si per illas species corporales que oculis antiquorum apparuerunt ipse demonstrabatur. Si autem Filius tunc demonstrabatur, cur tanto post missus diceretur, cum plenitudo temporis uenit, ut ex femina nasceretur ; quandoquidem et antea mittebatur, cum in illis formis corporaliter apparebat. Aut si non recte missus diceretur, nisi cum uerbum caro factum est ; cur Spiritus sanctus missus legatur, cuius incarnatio talis non facta est. Si uero per illas antiquas demonstrationes, nec Pater, nec Filius, sed Spiritus sanctus ostendebatur; cur etiam ipse nunc diceretur missus, cum illis modis et antea mitteretur. Deinde subdiuisimus, ut hec diligentissime tractarentur, et tripartitam fecimus questionem, cuius una pars in secundo libro explicata est, due sunt relique, de quibus deinceps disserere aggrediar. Iam enim quesitum atque tractatum est, in illis antiquis corporalibus formis et uisis, non tantummodo Patrem, nec tantummodo Filium, nec tantummodo Spiritum sanctum apparuisse, sed aut indifferenter Dominum Deum qui Trinitas ipsa intelligitur, aut quamlibet ex Trinitate personam, quam lectionis textus indiciis circumstantibus significaret.



CAPUT PRIMUM.

4. Quid deinceps dicendum. Nunc ergo primum queramus quod sequitur. Nam secundo loco in illa distributione positum est, utrum ad hoc opus tantummodo creatura formata sit, in qua Deus, sicut tunc oportuisse iudicauit, humanis ostenderetur aspectibus: an Angeli, qui iam erant, ita mittebantur, ut ex persona Dei loquerentur, assumentes corporalem speciem de creatura corporea in usum ministerii sui; aut ipsum corpus suum, cui non subduntur, sed subditum regunt [1 1Kb] , mutantes atque uertentes in species quas uellent, accommodatas atque aptas actionibus suis, secundum attributam sibi a Creatore potentiam. Qua questionis parte, quantum Dominus dederit, pertractata, postremo uidendum erit id quod institueramus inquirere, utrum Filius et Spiritus sanctus et antea mittebantur; et si ita est, quid inter illam missionem et eam quam in Euangelio legimus distet: an missus non sit aliquis eorum, nisi cum uel Filius factus est ex Maria uirgine, uel cum Spiritus sanctus uisibili specie, siue in columba, siue in igneis linguis apparuit .

5. Sed fateor excedere uires intentionis mee, utrum Angeli manente spirituali sui corporis qualitate per hanc occultius operantes, assumant ex inferioribus elementis corpulentioribus, quod sibi coaptatum, quasi aliquam uestem mutent et uertant in quaslibet species corporales, etiam ipsas ueras, sicut aqua uera in uerum uinum conuersa est a Domino : an ipsa propria corpora sua transforment in quod uoluerint, accommodate [2 1Kb] ad id quod agunt. Sed quodlibet horum sit, ad presentem questionem non pertinet. Et quamuis hec, quoniam homo sum, nullo  experimento possim comprehendere, sicut Angeli qui hec agunt, et magis ea norunt quam ego noui, quatenus mutetur corpus meum in affectu [1 1Kb] uoluntatis mee, siue quod in me, siue quod ex aliis expertus sum: quid horum tamen ex diuinarum Scripturarum auctoritatibus credam, nunc non opus est dicere, ne cogar probare, et fiat sermo longior de re qua non indiget presens questio.

6. Illud nunc uidendum est, utrum Angeli tunc agebant et illas corporum species apparentes oculis hominum, et illas uoces insonantes auribus, cum ipsa sensibilis creatura ad nutum seruiens Conditori [2 1Kb] , in quod opus erat pro tempore uertebatur, sicut in libro Sapientie scriptum est: Creatura enim tibi factori deseruiens, extenditur in tormentum aduersum iniustos, et lenior fit ad benefaciendum iis qui in te confidunt. Propter hoc et tunc in omnia se transfigurans, omnium nutrici gratie tue deseruiebat ad uoluntatem horum qui te desiderabant . Peruenit enim potentia uoluntatis Dei [3 1Kb] per creaturam spiritualem usque ad effectus uisibiles atque sensibiles creature corporalis. Ubi enim non operatur quod uult Dei omnipotentis sapientia, que pertendit a fine usque ad finem fortiter, et disponit omnia suauiter ?



CAPUT II.

7. uoluntas Dei causa superior omnis corporee mutationis. Exemplo id demonstratur. Sed alius est ordo naturalis in conuersione et mutabilitate corporum, qui quamuis etiam ipse ad nutum Dei seruiat, perseuerantia tamen consuetudinis amisit admirationem: sicuti sunt que uel breuissimis, uel certe non longis interuallis temporum, celo, terra, marique mutantur, siue nascentibus, siue occidentibus rebus, siue alias aliter atque aliter apparentibus: alia uero quamuis ex ipso ordine uenientia, tamen propter longiora interualla temporum minus usitata. Que licet multi stupeant, ab inquisitoribus huius seculi comprehensa sunt, et progressu generationum quo sepius repetita, et a pluribus cognita, eo minus mira sunt. Sicuti sunt defectus luminarium, et raro existentes quedam species siderum, et terre motus, et monstruosi partus animantium, et quecumque similia, quorum nichil fit nisi uoluntate Dei, sed plerisque non apparet. Itaque licuit uanitati philosophorum, etiam causis aliis ea tribuere, uel ueris, sed proximis, cum omnino uidere non possent superiorem ceteris omnibus causam, id est uoluntatem Dei; uel falsis, et ne ab ipsa quidem peruestigatione corporalium rerum atque motionum, sed a sua suspicione et errore prolatis.

8. Dicam si potero quiddam, exempli gratia, quo hec apertiora sint. Est certe in corpore humano quedam moles carnis, et forme species, et ordo distinctioque membrorum, et temperatio ualetudinis: hoc corpus inspirata anima regit, eademque rationalis; et ideo quamuis mutabilis, tamen que possit illius incommutabilis sapientie particeps esse, ut sit participatio  eius in idipsum, sicut in Psalmo scriptum est de omnibus sanctis, ex quibus tanquam lapidibus uiuis edificatur illa Ierusalem mater nostra eterna in celis. Ita enim canitur: Ierusalem, que edificatur ut ciuitas, cuius participatio eius in idipsum . Idipsum quippe hoc loco illud summum et incommutabile bonum intelligitur, quod Deus est, atque sapientia uoluntasque ipsius. Cui cantatur alio loco: Mutabis ea, et mutabuntur; tu uero idem ipse es .



CAPUT III.

De eodem argumento. Constituamus ergo animo talem sapientem, cuius anima rationalis iam sit particeps incommutabilis eterneque ueritatis, quam de omnibus suis actionibus consulat, nec aliquid omnino faciat, quod non in ea cognouerit esse faciendum, ut ei subditus eique obtemperans recte faciat. Iste si consulta summa ratione diuine iustitie, quam in secreto audiret aure cordis sui, eaque sibi iubente, in aliquo officio misericordie corpus labore fatigaret, egritudinemque contraheret, consultisque medicis ab alio diceretur causam morbi esse corporis siccitatem, ab alio autem humoris immoderationem: unus eorum ueram causam diceret, alter erraret, uterque tamen de proximis causis, id est, corporalibus pronuntiaret. At si illius siccitatis causa quereretur, et inueniretur uoluntarius labor; iam uentum esset ad superiorem causam, que ab anima proficisceretur ad afficiendum corpus quod regit: sed nec ipsa prima esset; illa enim procul dubio superior erat in ipsa incommutabili Sapientia, cui hominis sapientis anima in caritate seruiens, et ineffabiliter iubenti obediens, uoluntarium laborem susceperat: ita nonnisi Dei uoluntas causa prima illius egritudinis ueracissime reperiretur. Iam uero si in labore officioso et pio adhibuisset ille sapiens ministros collaborantes secum in opere bono, nec tamen eadem uoluntate Deo seruientes, sed ad carnalium cupiditatum [1 1Kb] suarum mercedem peruenire cupientes, uel incommoda carnalia deuitantes; adhibuisset etiam iumenta, si hoc exigeret illius operis implendi procuratio, que utique iumenta irrationalia essent animantia, nec ideo mouerent membra sub sarcinis, quod aliquid de illo bono opere cogitarent, sed naturali appetitu sue uoluptatis et deuitatione molestie; postremo adhibuisset etiam ipsa corpora [2 1Kb] omni sensu carentia, que illi operi essent necessaria, frumentum scilicet, et uinum, et oleum, uestem, nummum, codicem, et si qua huiusmodi; in his certe omnibus in illo opere uersantibus corporibus, siue animatis siue inanimatis, quecumque mouerentur, attererentur, repararentur, exterminarentur, reformarentur, alio atque alio modo locis et temporibus affecta mutarentur: num alia esset istorum omnium uisibilium et mutabilium factorum causa, nisi illa inuisibilis et incommutabilis uoluntas Dei per animam iustam, sicut sedem Sapientie, cunctis utens, et malis [3 1Kb] et irrationalibus animis,  et postremo corporibus, siue que illis inspirarentur et animarentur, siue omni sensu carentibus, cum primitus uteretur ipsa bona anima et sancta, quam sibi ad pium et religiosum obsequium subdidisset?



CAPUT Iu.

9. Deus omnibus creaturis utitur ut uult, et uisibilia facit ad se ipsum demonstrandum. Quod ergo de uno sapiente, quamuis adhuc mortale corpus gestante, quamuis ex parte uidente, posuimus exempli gratia; hoc de aliqua domo, ubi aliquorum talium societas est, hoc de ciuitate uel etiam de orbe terrarum licet cogitare, si penes sapientes sancteque ac perfecte Deo subditos sit principatus, et regimen rerum humanarum. Sed hoc quia nondum est [1 1Kb] , illam ipsam supernam atque celestem, unde peregrinamur, patriam cogitemus. Illic enim Dei uoluntas, qui facit angelos suos spiritus, et ministros suos ignem flagrantem , in spiritibus summa pace atque amicitia copulatis, et in unam uoluntatem quodam spirituali caritatis igne conflatis, tanquam in excelsa et sancta et secreta sede presidens, uelut in domo sua et in templo suo, inde se, quibusdam ordinatissimis creature motibus, primo spiritualibus, deinde corporalibus, per cuncta diffundit, et utitur omnibus ad incommutabile arbitrium sententie sue, siue incorporeis siue corporeis rebus, siue rationalibus siue irrationalibus spiritibus, siue bonis per eius gratiam siue malis per propriam uoluntatem. Sed quemadmodum corpora crassiora et inferiora per subtiliora et potentiora quodam ordine reguntur; ita omnia corpora per spiritum uite, et spiritus uite irrationalis per spiritum uite rationalem, et spiritus uite rationalis desertor atque peccator per spiritum uite rationalem pium et iustum, et ille per ipsum Deum, ac sic uniuersa creatura per Creatorem suum, ex quo et per quem et in quo etiam condita atque instituta est : ac per hoc uoluntas Dei est prima et summa causa omnium corporalium specierum atque motionum. Nihil enim fit uisibiliter et sensibiliter, quod non de interiore inuisibili atque intelligibili aula summi Imperatoris, aut iubeatur, aut permittatur, secundum ineffabilem iustitiam premiorum atque penarum, gratiarum et retributionum, in ista totius creature amplissima quadam immensaque republica.

10. Si ergo apostolus Paulus, quamuis adhuc portaret sarcinam corporis, quod corrumpitur et aggrauat animam , quamuis adhuc ex parte atque in enigmate uideret , optans dissolui et esse cum Christo , et in semetipso ingemiscens, adoptionem exspectans redemptionem corporis sui , potuit tamen significando predicare Dominum Iesum Christum, aliter per linguam suam, aliter per Epistolam, aliter per Sacramentum corporis et sanguinis eius : quid mirum si etiam in creatura celi et terre, maris et eris, facit Deus que uult sensibilia atque uisibilia, ad se ipsum in eis, sicut oportere ipse nouit, significandum et demonstrandum, non ipsa sua qua est apparente substantia, que omnino incommutabilis est, omnibusque spiritibus, quos creauit, interius secretiusque sublimior?



CAPUT u.

11. Miracula cur non consueta opera. ui enim diuina totam spiritualem corporalemque administrante creaturam, omnium annorum certis diebus aduocantur aque maris, et effunduntur super faciem terre. Sed cum hoc orante sancto Elia factum est, quia precesserat tam continua et tam longa serenitas, ut deficerent fame homines, nec ea hora qua ille Dei seruus orauit, er ipse aliqua humida facie mox future pluuie signa pretulerat, consecutis tantis et tam uelociter imbribus apparuit uis diuina, quibus illud dabatur dispensabaturque miraculum . Ita Deus operatur solemnia fulgura atque tonitrua: sed quia in monte Sina inusitato modo fiebant, uocesque ille non strepitu confuso edebantur, sed eis quedam signa dari certissimis indiciis apparebat, miracula erant . Quis attrahit humorem per radicem uitis ad botrum, et uinum facit, nisi Deus, qui et homine plantante et rigante incrementum dat ? Sed cum ad nutum Domini aqua in uinum inusitata celeritate conuersa est, etiam stultis fatentibus uis diuina declarata est . Quis arbusta fronde ac flore uestit solemniter, nisi Deus? uerum cum floruit uirga sacerdotis Aaron, collocuta est quodam modo cum dubitante humanitate diuinitas . Et lignis certe omnibus et omnium animalium carnibus gignendis atque formandis communis est terrena materies: et quis ea facit, nisi qui dixit ut hec terra produceret , et in eodem uerbo suo que creauit, regit atque agit? Sed cum eamdem materiam ex uirga Moysi in carnem serpentis proxime ac uelociter uertit, miraculum fuit , rei quidem mutabilis, sed tamen inusitata mutatio. Quis autem animat queque uiua nascentia, nisi qui et illum serpentem ad horam, sicut opus fuerat, animauit?



CAPUT uI.

Sola uarietas facit miraculum. Et quis reddidit cadaueribus animas suas, cum resurgerent mortui , nisi qui animat  carnes in uteris matrum, ut oriantur morituri [1 1Kb] ? Sed cum fiunt illa continuato quasi quodam fluuio labentium manantiumque rerum, et ex occulto, in promtum, atque ex prompto in occultum usitato itinere transeuntium, naturalia dicuntur: cum uero admonendis hominibus inusitata mutabilitate ingeruntur, magnalia nominantur.



CAPUT uII

12. Miracula magna per magicas artes. Hic uideo quid infirme cogitationi possit occurrere, cur scilicet ista miracula etiam magicis artibus fiant: nam et magi Pharaonis similiter serpentes fecerunt, et alia similia. Sed illud amplius est admirandum, quomodo magorum illa potentia, que serpentes facere potuit, ubi ad muscas minutissimas uentum est, omnino defecit. Scyniphes enim muscule sunt breuissime, qua tertia plaga superbus populus Aegyptiorum cedebatur. Ibi certe deficientes magi dixerunt: Digitus Dei est hoc [2 1Kb] . Unde intelligi datur, ne ipsos quidem transgressores angelos et ereas potestates, in imam istam caliginem tanquam in sui generis carcerem, ab illius sublimis etheree puritatis habitatione detrusas, per quas magice artes possunt quidquid possunt, ualere aliquid, nisi data desuper potestate. Datur autem uel ad fallendos fallaces, sicut in Aegyptios, et in ipsos etiam magos data est, ut in eorum spirituum seductione uiderentur admirandi a quibus fiebant, a Dei ueritate damnandi; uel ad admonendos fideles, ne tale aliquid facere pro magno desiderent, propter quod etiam nobis Scripture auctoritate sunt prodita; uel ad exercendam, probandam, manifestandamque iustorum patientiam. Neque enim parua uisibilium miraculorum potentia, Iob cuncta que habebat amisit, et filios et ipsam corporis sanitatem .



CAPUT uIII.

13. Solus Deus creat etiam illa que magicis artibus transformantur. Nec ideo putandum est istis transgressoribus angelis ad nutum seruire hanc uisibilium rerum materiam, sed Deo potius, a quo hec potestas datur, quantum in sublimi et spirituali sede incommutabilis iudicat. Nam et damnatis iniquis etiam in metallo seruit [3 1Kb] aqua et ignis et terra, ut faciant inde quod uolunt, sed quantum sinitur. Nec sane creatores illi mali angeli dicendi sunt, quia per illos magi resistentes famulo Dei ranas et serpentes fecerunt: non enim ipsi eas creauerunt. Omnium quippe rerum que corporaliter uisibiliterque nascuntur, occulta quedam semina in istis corporeis mundi huius elementis latent. Alia sunt enim hec iam conspicua oculis nostris ex fructibus et animantibus, alia uero illa occulta istorum seminum semina, unde iubente Creatore produxit aqua prima natatilia et uolatilia, terra autem prima sui generis [4 1Kb] germina, et prima sui  generis animalia . Neque enim tunc in huiuscemodi fetus ita producta sunt [1 1Kb] , ut in eis que producta sunt uis illa consumpta sit: sed plerumque desunt congrue temperamentorum occasiones, quibus erumpant, et species suas peragant. Ecce enim breuissimus surculus semen est; nam conuenienter mandatus terre arborem facit. Huius autem surculi subtilius semen aliquod eiusdem generis granum est, et huc usque [2 1Kb] nobis uisibile. Iam uero huius etiam garni semen quamuis oculis uidere nequeamus, ratione tamen coniicere possumus: quia nisi talis aliqua uis esset in istis elementis, non plerumque nascerentur ex terra que ibi seminata non essent; nec animalia tam multa, nulla marium feminarumque commixtione precedente, siue in terra, siue in aqua, que tamen crescunt et ceundo alia pariunt, cum illa nullis ceuntibus parentibus orta sint. Et certe apes semina filiorum non ceundo concipiunt, sed tanquam sparsa per terras ore colligunt. Inuisibilium enim seminum creator, ipse creator est omnium rerum: quoniam quecumque nascendo ad oculos nostros exeunt, ex occultis seminibus accipiunt progrediendi primordia, et incrementa debite magnitudinis distinctionesque formarum ab originalibus tanquam regulis sumunt. Sicut ergo nec parentes dicimus creatores hominum, nec agricolas creatores frugum, quamuis eorum extrinsecus adhibitis motibus ista creanda Dei uirtus interius operetur: ita non solum malos, sed nec bonos Angelos fas est putare creatores, si pro subtilitate sui sensus et corporis, semina rerum istarum nobis occultiora nouerunt, et ea per congruas temperationes elementorum latenter spargunt, atque ita gignendarum rerum et accelerandorum incrementorum prebent occasiones. Sed nec boni hec, nisi quantum Deus iubet, nec mali hec iniuste faciunt, nisi quantum iuste ipse permittit. Nam iniqui malitia uoluntatem suam habet iniustam; potestatem autem non nisi iuste accipit [3 1Kb] , siue ad penam suam, siue ad aliorum, uel penam malorum, uel laudem bonorum.

14. Itaque apostolus Paulus discernens interius Deum creantem atque formantem, ab operibus creature que admouentur extrinsecus, et de agricultura similitudinem assumens ait: Ego plantaui, Apollo rigauit; sed Deus incrementum dedit . Sicut ergo in ipsa uita nostram mentem iustificando formare non potest nisi Deus, predicare autem Euangelium extrinsecus et homines possunt, non solum boni per ueritatem, sed etiam mali per occasionem : ita creationem rerum uisibilium Deus interius operatur; exteriores autem operationes siue bonorum siue malorum, uel Angelorum uel hominum, siue etiam quorumcumque animalium, secundum imperium suum et a se impertitas distributiones potestatum et appetitiones commoditatum, ita rerum nature adhibet  in qua creat omnia, quemadmodum terre agriculturam. Quapropter ita non possum dicere angelos malos magicis artibus euocatos, creatores fuisse ranarum atque serpentium; sicut non possum dicere homines malos creatores esse segetis, quam per eorum operam uidero [1 1Kb] exortam.

15. Sicut nec Iacob creator colorum in pecoribus fuit, quia bibentibus in conceptu matribus uariatas uirgas quas intuerentur apposuit . Sed nec ipse pecudes creatrices fuerunt uarietatis prolis sue, quia inheserat anime illarum discolor phantasia ex contuitu uariarum uirgarum per oculos impressa, que non potuit nisi corpus quod sic affecto spiritu animabatur, ex compassione commixtionis afficere, unde teneris fetuum primordiis colore tenus aspergeretur [2 1Kb] . Ut enim sic ex semetipsis afficiantur, uel anima ex corpore, uel corpus ex anima, congrue rationes [3 1Kb] id faciunt, que incommutabiliter uiuunt in ipsa summa Dei sapientia, quam nulla spatia locorum capiunt; et cum ipsa sit incommutabilis, nichil eorum que uel commutabiliter sunt deserit, quia nichil eorum nisi per ipsam creatum est. Ut enim de pecoribus non uirge, sed pecora nascerentur, fecit hoc incommutabilis et inuisibilis ratio sapientie Dei, per quam creata sunt omnia: ut autem de uarietate uirgarum, pecorum conceptorum color aliquid duceret, fecit hoc anima grauide pecudis per oculos affecta forinsecus, et interius secum pro suo modulo formandi regulam trahens, quam de intima potentia sui Creatoris accepit. Sed quanta sit uis anime ad afficiendam atque mutandam materiam corporalem , multus sermo est, neque nunc necessarius  . uerum propterea factum Iacob de pecoribus commemorandum arbitratus sum, ut intelligeretur, si homo qui uirgas illas sic posuit, dici non potest creator colorum in agnis et hedis; nec ipse matrum anime, que conceptam per oculos corporis phantasiam uarietatis, seminibus carne conceptis, quantum natura passa est, asperserunt; multo minus dici posse ranarum serpentiumque creatores angelos malos, per quos magi Pharaonis tunc illa fecerunt.



CAPUT IX.

16. Causa originalis omnium a Deo. Aliud est enim ex intimo ac summo causarum cardine condere atque administrare creaturam, quod qui facit, solus creator est Deus: aliud autem pro distributis ab illo uiribus et facultatibus aliquam operationem forinsecus admouere, ut tunc uel tunc, sic uel sic exeat quod creatur. Ista quippe originaliter ac primordialiter in quadam textura elementorum cuncta iam  creata sunt; sed acceptis opportunitatibus prodeunt. Nam sicut matres grauide sunt fetibus, sic ipse mundus grauidus est causis nascentium: que in illo non creantur, nisi ab illa summa essentia, ubi nec oritur, nec moritur aliquid, nec incipit esse, nec desinit. Adhibere autem forinsecus accedentes [1 1Kb] causas, que tametsi non sunt naturales, tamen secundum naturam adhibentur, ut ea que secreto nature sinu abdita continentur, erumpant et foris creentur quodam modo explicando mensuras et numeros et pondera sua que in occulto acceperunt ab illo, qui omnia in mensura et numero et pondere disposuit ; non solum mali angeli, sed etiam mali homines possunt, sicut exemplo agriculture supra docui.

17. Sed ne de animalibus quasi diuersa ratio moueat, quod habent spiritum uite cum sensu appetendi que secundum naturam sunt, uitandique contraria; etiam hoc est uidere quam multi homines nouerunt, ex quibus herbis, aut carnibus, aut quarumcumque rerum quibuslibet succis aut humoribus, uel ita positis, uel ita obrutis, uel ita contritis, uel ita commixtis, que animalia nasci soleant: quorum se quis tam demens audeat dicere creatorem? Quid ergo mirum, si quemadmodum potest nosse quilibet nequissimus homo, unde illi uel illi uermes musceque nascantur; ita mali angeli pro subtilitate sui sensus in occultioribus elementorum seminibus norunt, unde rane serpentesque nascantur, et hec per certas et notas temperationum opportunitates occultis motibus adhibendo faciunt creari, non creant? Sed illa homines que solent ab hominibus fieri, non mirantur. Quod si quisquam celeritates incrementorum forte miratur, quod illa animantia tam cito facta sunt; attendat quemadmodum et ista pro modulo facultatis humane ab hominibus procurentur. Unde enim fit ut eadem corpora citius uermescant estate quam hieme, citius in calidioribus quam in frigidioribus locis? Sed hec ab hominibus tanto difficilius adhibentur, quanto desunt sensuum subtilitates, et corporum mobilitates in membris terrenis et pigris. Unde qualibuscumque angelis uicinas causas ab elementis contrahere, quanto facilius est, tanto mirabiliores in huiusmodi operibus eorum existunt celeritates.

18. Sed non est creator, nisi qui principaliter ista format. Nec quisquam hoc potest, nisi ille penes quem primitus sunt omnium que sunt mensure, numeri, et pondera: et ipse est unus creator Deus, ex cuius ineffabili potentatu fit etiam ut quod possent hi angeli si permitterentur, ideo non possint quia non permittuntur. Neque enim occurrit alia ratio cur non potuerint facere minutissimas muscas, qui ranas serpentesque fecerunt, nisi quia maior aderat dominatio prohibentis Dei [2 1Kb] per Spiritum sanctum, quod etiam ipsi magi confessi sunt, dicentes, Digitus Dei est hoc . Quid autem possint per naturam, nec possint per prohibitionem, et quid per ipsius nature sue conditionem facere non sinantur; homini  explorare difficile est, imo uero impossibile, nisi per illud donum Dei, quod Apostolus commemorat dicens, Alii diiudicatio spirituum . Nouimus enim hominem posse ambulare, et neque hoc posse si non permittatur, uolare autem non posse etiamsi permittatur. Sic et illi angeli quedam possunt facere, si permittantur ab angelis potentioribus ex imperio Dei: quedam uero non possunt, nec si ab eis permittantur; quia ille non permittit, a quo illis est talis nature modus, qui etiam per angelos suos et illa plerumque non permittit, que concessit ut possint.

19. Exceptis igitur illis, que usitatissimo transcursu temporum in rerum nature ordine corporaliter fiunt, sicuti sunt ortus occasusque siderum, generationes et mortes animalium, seminum et germinum innumerabiles diuersitates, nebule et nubes, niues et pluuie, fulgura et tonitrua, fulmina et grandines, uenti et ignes, frigus et estus, et omnia talia: exceptis etiam illis que in eodem ordine rara sunt, sicut defectus luminum, et species inusitate siderum, et monstra, et terre motus, et similia: exceptis ergo istis omnibus, quorum quidem prima et summa causa non est nisi uoluntas Dei: unde et in Psalmo, cum quedam huius generis essent commemorata, Ignis, grando, nix, glacies, spiritus tempestatis; ne quis ea uel fortuitu, uel causis tantummodo corporalibus, uel etiam spiritualibus, tamen preter uoluntatem Dei existentibus agi crederet, continuo subiecit, Que faciunt uerbum eius :



CAPUT X.

Quot modis creatura assumitur ad significandum. Eucaristia. Sed his, ut dicere ceperam, exceptis, alia sunt illa que quamuis ex eadem materia corporali, ad aliquid tamen diuinitus annuntiandum nostris sensibus admouentur, que proprie miracula et signa dicuntur, nec in omnibus que nobis a Domino Deo annuntiantur, ipsius Dei persona suscipitur. Cum autem suscipitur, aliquando in angelo demonstratur, aliquando in ea specie que non est quod angelus, quamuis per angelum disposita ministretur: rursus cum in ea specie suscipitur que non est quod angelus, aliquando iam erat ipsum corpus, et ad hoc demonstrandum in aliquam mutationem assumitur; aliquando ad hoc exoritur, et re peracta rursus absumitur. Sicut etiam cum homines annuntiant, aliquando ex sua persona uerba Dei loquuntur, sicuti cum premittitur, Dixit Dominus; aut, Hec dicit Dominus ; aut tale aliquid: aliquando autem nichil tale premittentes, ipsam Dei personam in se suscipiunt, sicuti est, Intellectum tibi dabo, et constituam te in uia qua ingredieris . Sic non solum in dictis, uerum etiam in factis, Dei persona significanda imponitur prophete, ut eam gerat in ministerio prophetie; sicut eius personam gerebat qui uestimentum suum diuisit in duodecim partes, et ex eis decem seruo regis Salomonis dedit, regi futuro Isrel : aliquando etiam res que non erat quod propheta, et erat iam in terrenis rebus, in huiusmodi significationem assumpta est; sicut somnio  uiso Iacob euigilans fecit de lapide, quem dormiens habebat ad caput : aliquando ad hoc fit eadem species, uel aliquantulum mansura, sicut potuit serpensille eneus exaltatus in eremo , sicut possunt et littere; uel peracto ministerio transitura, sicut panis ad hoc factus in accipiendo Sacramento consumitur.

20. Sed quia hec hominibus nota sunt, quia per homines fiunt, honorem tanquam religiosa possunt habere, stuporem tanquam mira non possunt. Itaque illa que per Angelos fiunt, quo difficiliora et ignotiora, eo mirabiliora sunt nobis: illis autem tanquam sue actiones note atque faciles. Loquitur ex persona Dei angelus homini, dicens, Ego sum Deus Abraham, et Deus Isaac, et Deus Iacob; cum Scriptura predixisset, uisus est ei angelus Domini : loquitur et homo ex persona Domini, dicens, Audi, populus meus, et loquar tibi; Isrel, et testificabor tibi; Deus Deus tuus ego sum . Asssumpta est uirga ad significationem, et in serpentem angelica facultate mutata est : que facultas cum desit homini, assumptus est tamen et ab homine lapis ad talem aliquam significationem . Inter factum angeli et factum hominis plurimum distat: illud et mirandum et intelligendum est, hoc autem tantummodo intelligendum. Quod ex utroque intelligitur, fortassis unum est; at illa ex quibus intelligitur, diuersa sunt: tanquam si nomen Domini et auro et atramento scribatur; illud est pretiosius, illud uilius; quod tamen in utroque significatur, idipsum est. Et quamuis idem significauerit ex uirga Moysi serpens, quod lapis Iacob; melius tamen aliquid lapis Iacob, quam serpentes magorum. Nam sicut unctio lapidis Christum in carne, in qua unctus est oleo exsultationis pre participibus suis ; ita uirga Moysi conuersa in serpentem, ipsum Christum factum obedientem usque ad mortem crucis . Unde ait, Sicut exaltauit Moyses serpentem in eremo; sic oportet exaltari Filium hominis, ut omnis qui credit in ipsum, non pereat, sed habeat uitam eternam : sicut intuentes illum serpentem exaltatum in eremo, serpentum morsibus non peribant. uetus enim homo noster confixus est cruci cum illo, ut euacuaretur corpus peccati . Per serpentem enim intelligitur mors, que facta est a serpente in paradiso , modo locutionis per efficientem id quod efficitur demonstrante. Ergo uirga in serpentem, Christus in mortem: et serpens rursus in uirgam, Christus in resurrectionem totus cum corpore suo, quod est Ecclesia , quod in fine temporis erit, quem serpentis cauda significat, quam Moyses tenuit, ut rediret in uirgam . Serpentes autem magorum tanquam mortui seculi, nisi credentes in Christum tanquam deuorati in corpus eius intrauerint, resurgere in illo non poterunt . Lapis ergo Iacob, ut dixi, melius aliquid significauit quam serpentes magorum: at enim factum magorum multo mirabilius. uerum hec ita non preiudicant rebus intelligendis, tanquam si hominis nomen scribatur atrro,  et Dei atramento.

21. Illas etiam nubes et ignes quomodo fecerint uel assumpserint Angeli ad significandum quod annuntiabant, etiam si Dominus uel Spiritus sanctus illis corporalibus formis ostendebatur, quis nouit hominum? sicut infantes non nouerunt quod in altari ponitur et peracta pietatis celebratione consumitur, unde uel quomodo conficiatur, unde in usum religionis assumatur. Et si nunquam discant experimento uel suo uel aliorum, et nunquam illam speciem rerum uideant, nisi inter celebrationes Sacramentorum cum offertur et datur, dicaturque illis auctoritate grauissima, cuius corpus et sanguis sit, nichil aliud credent, nisi omnino in illa specie Dominum oculis apparuisse mortalium, et de latere tali percusso, liquorem illum omnino fluxisse . Mihi autem omnino utile est ut meminerim uirium mearum, fratresque meos admoneam ut et ipsi meminerint suarum, ne ultra quam tutum est humana progrediatur infirmitas. Quemadmodum enim hec faciant Angeli, uel potius Deus quemadmodum hec faciat per Angelos suos, et quantum fieri uelit etiam per angelos malos, siue sinendo, siue iubendo, siue cogendo, ex occulta sede altissimi imperii sui; nec oculorum acie penetrare, nec fiducia rationis enucleare, nec prouectu mentis comprehendere ualeo, ut tam certus hinc loquar ad omnia que requiri de his rebus possunt, quam si essem angelus, aut propheta, aut apostolus. Cogitationes enim mortalium timide, et incerte prouidentie nostre. Corpus enim quod corrumpitur, aggrauat animam, et deprimit terrena inhabitatio sensum multa cogitantem. Et difficile estimamus que in terra sunt, et que in perspectu sunt, inuenimus cum labore: que in celis sunt autem, quis inuestigabit? Sed quia sequitur et dicit, Sensum autem tuum quis sciet, nisi tu dederis sapientiam, et miseris Spiritum sanctum tuum de altissimis ? que in celis sunt quidem, non inuestigamus, quo rerum genere et corpora angelica secundum propriam dignitatem, et eorum quedam corporalis actio continetur; secundum Spiritum tamen Dei missum nobis de altissimis et impartitam eius gratiam mentibus nostris, audeo fiducialiter dicere, nec Deum Patrem, nec uerbum eius, nec Spiritum eius, quod Deus unus est, per id quod est, atque idipsum est, ullo modo esse mutabilem, ac per hoc multo minus esse uisibilem. Quoniam sunt quedam quamuis mutabilia, non tamen uisibilia, sicut nostre cogitationes, et memorie, et uoluntates, et omnis incorporea creatura: uisibile autem quidquam non est, quod non sit mutabile.



CAPUT XI.

Essentia Dei nunquam per se apparuit. Angelorum ministerio facte diuine Patribus apparitiones. Obiectio ex loquendi modo ducta diluitur. Apparitionem Dei ipsi Abrahe perinde ac Moysi, per Angelos factam esse. Idem probatur ex lege data Moysi per Angelos. Quid dictum in hoc libro, quid dicendum in sequente. Quapropter substantia, uel, si melius dicitur, essentia Dei, ubi pro modulo nostro ex quantulacumque particulaintelligimus Patrem et Filium et Spiritum  sanctum, quandoquidem nulio modo mutabilis est, nullo modo potest ipsa per semetipsam esse uisibilis.

22. Proinde illa omnia que Patribus uisa sunt, cum Deus illis secundum suam dispensationem temporibus congruam presentaretur, per creaturam facta esse manifestum est. Et si nos latet quomodo ea ministris Angelis fecerit, per Angelos tamen esse facta, non ex nostro sensu dicimus, ne cuiquam uideamur plus sapere; sed sapimus ad temperantiam, sicut Deus nobis partitus est mensuram fidei , et credimus, propter quod et loquimur . Exstat enim auctoritas diuinarum Scripturarum, unde mens nostra deuiare non debet, nec relicto solidamento diuini eloquii per suspicionum suarum abrupta precipitari, ubi nec sensus corporis regit, nec perspicua ratio ueritatis elucet. Apertissime quippe scriptum est in Epistola ad Hebreos, cum dispensatio Noui Testamenti a dispensatione ueteris Testamenti secundum congruentiam seculorum ac temporum distingueretur, non tantum illa uisibilia, sed ipsum etiam sermonem per Angelos factum. Sic enim dicit: Ad quem autem Angelorum dixit aliquando: Sede ad dexteram meam, quo usque ponam inimicos tuos scabellum pedum tuorum? Nonne omnes sunt ministri spiritus, ad ministrationem missi, propter eos qui futuri sunt hereditate possidere salutem ? Hinc ostendit illa omnia non solum per Angelos facta, sed etiam propter nos facta, id est, propter populum Dei, cui promittitur hereditas uite eterne. Sicut ad Corinthios etiam scriptum est: Omnia hec in figura contingebant illis; scripta sunt autem ad correptionem nostram, in quos finis seculorum obuenit . Deinde quia tunc per Angelos, nunc autem per Filium sermo factus est, consequenter aperteque demonstrans: Propterea, inquit, abundantius oportet attendere nos ea que audiuimus, ne forte defluamus: si enim qui per Angelos dictus est, sermo factus est firmus, et omnis preuaricatio et inobedientia iustam accepit mercedis retributionem; quomodo nos effugiemus, tantam negligentes salutem? Et quasi quereres quam salutem, ut ostenderet se de Nouo Testamento iam dicere, id est, sermone qui non per Angelos, sed per Dominum factus est: Que cum initium accepisset, inquit, ut enarraretur per Dominum, ab iis qui audierunt, in nos confirmata est, contestante Deo signis et portentis, et uariis uirtutibus, et Spiritus sancti diuisionibus secundum suam uoluntatem .

23. Sed, ait aliquis, cur ergo scriptum est, Dixit Dominus ad Moysen; et non potius, Dixit Angelus ad Moysen? Quia cum uerba iudicis preco pronuntiat, non scribitur in gestis, Ille preco dixit; sed, Ille iudex: sic etiam loquente propheta sancto, etsi dicamus, Propheta dixit, nichil aliud quam Dominum dixisse intelligi uolumus. Et si dicamus, Dominus dixit, prophetam non subtrahimus, sed quis per eum dixerit admonemus. Et illa quidem Scriptura sepe aperit angelum esse Dominum [1 1Kb] , quo loquente identidem  dicitur, Dominus dixit, sicut iam demonstrauimus. Sed propter eos, qui cum Scriptura illic angelum nominat, ipsum per se ipsum Filium Dei uolunt intelligi, quia propter annuntiationem paterne ac sue uoluntatis a propheta dictus est angelus: propterea uolui ex hac epistola manifestius testimonium dare, ubi non dictum est, per Angelum; sed per Angelos.

24. Nam et Stephanus in Actibus Apostolorum eo more narrat hec, quo etiam in Libris ueteribus conscripta sunt: uiri fratres et patres, audite, inquit: Deus glorie apparuit Abrahe patri nostro, cum esset in Mesopotamia [1 1Kb] . Ne quis autem arbitraretur tunc Deum glorie, per id quod in se ipso est, cuiusquam oculis apparuisse mortalium, in consequentibus dicit, quod Moysi angelus apparuerit. Fugit, inquit, Moyses in uerbo isto, et factus est inquilinus in terra Madian, ubi genuit filios duos. Et completis illic quadraginta annis, apparuit illi in deserto montis Sina angelus Domini in flamma ignis in rubo. Moyses autem uidens, mirabatur uisum. Qui cum accederet considerare, facta est uox Domini dicens: Ego sum Deus patrum tuorum, Deus Abraham, et Deus Isaac, et Deus Iacob. Tremefactus autem Moyses, non audebat considerare. Dixitque illi Dominus, Solue calceamentum pedum tuorum , etc. Hic certe et angelum et Dominum dicit, eumdemque Deum Abraham, et Deum Isaac, et Deum Iacob, sicut in Genesi scriptum est.

25. An forte quisquam dicturus est quod Moysi per angelum apparuit Dominus, Abrahe uero per se ipsum? At hoc a Stephano non queramus: ipsum librum unde Stephanus ista narrauit, interrogemus. Numquid enim quia scriptum est, Et dixit Dominus Deus ad Abraham ; et paulo post, Et uisus est Dominus Deus Abrahe : propterea ista non per Angelos facta sunt? Cum alio loco similiter dicat, uisus est autem ei Deus ad ilicem Mambre, sedenti ad ostium tabernaculi sui meridie; et tamen consequenter adiungat, Respiciens autem oculis suis uidit, et ecce tres uiri stabant super eum [2 1Kb] ; de quibus iam diximus . Quomodo enim poterunt isti, qui uel a uerbis ad intellectum nolunt assurgere, uel facile se ab intellectu in uerba precipitant, quomodo poterunt explicare uisum esse Deum in uiris tribus, nisi eos, sicut etiam consequentia docent, angelos fuisse fateantur? An quia non dictum est, Angelus ei locutus est, uel, apparuit; propterea dicere audebunt, Moysi quidem illam uisionem ac uocem per angelum factam, quia ita scriptum est; Abrahe autem, quia commemoratio angeli non est facta, per substantiam suam Deum apparuisse atque sonuisse? Quid quod nec apud Abraham de angelo tacitum est? Nam ita legitur, cum immolandus filius eius preciperetur [3 1Kb] : Et factum est post hec uerba, tentauit Deus Abraham, et dixit ad eum: Abraham, Abraham.  Et ille dixit: Ecce ego. Et dixit ei: Accipe filium tuum dilectum, quem diligis, Isaac, et uade in terram excelsam, et offer eum ibi in holocaustum super unum montium quem tibi dixero. Certe hic Deus, non angelus, commemoratus est. Paulo post uero ita se habet Scriptura: Extendens autem Abraham manum suam, sumpsit gladium, occidere [1 1Kb] filium suum. Et uocauit eum angelus Domini de celo, et dixit ei: Abraham, Abraham. Et dixit: Ecce ego. Et dixit: Ne iniicias manum tuam super puerum, neque facias ei quidquam. Quid ad hoc respondetur? An dicturi sunt Deum iussisse ut occideretur Isaac, et angelum prohibuisse; porro ipsum patrem aduersum Dei preceptum, qui iusserat ut occideret, obtemperasse angelo ut parceret? Ridendus et abiiciendus hic sensus est. Sed neque huic tam crasso [2 1Kb] et abiecto ullum locum Scriptura esse permittit, continuo subiungens: Nunc enim cognoui quia times Deum tu, et non pepercisti filio tuo dilecto propter me. Quid est, propter me; nisi propter eum qui occidi iusserat? Idem igitur Deus Abrahe qui angelus, an potius per angelum Deus? Accipe sequentia: certe iam hic angelus manifestissime expressus est; attende tamen quid contexatur: Respiciens Abraham oculis suis uidit, et ecce aries unus tenebatur in arbore sabech cornibus; et abiit Abraham, et accepit arietem, et obtulit eum holocaustum pro Isaac filio suo. Et cognominauit Abraham nomen loci illius, Dominus uidit, ut dicant hodie quod in monte Dominus uisus est: sicut paulo ante quod dixit Deus per angelum, Nunc enim cognoui quia times Deum; non quia tunc Deus cognouisse intelligendus est, sed egisse ut per Deum ipse Abraham cognosceret quantas haberet uires cordis ad obediendum Deo usque ad immolationem unici filii: illo modo locutionis quo significatur per efficientem id quod efficitur, sicut dicitur frigus pigrum, quod pigros facit; ut ideo cognouisse diceretur, quia ipsum Abraham cognoscere fecerat, quem poterat latere fidei sue firmitas, nisi tali experimento probaretur. Ita et hic cognominauit Abraham nomen loci illius, Dominus uidit: id est, quod uideri se fecit. Nam continuo secutus ait, Ut dicant hodie quod in monte Dominus uisus est. Ecce idem angelus Dominus dicitur: quare, nisi quia per angelum Dominus? Iam uero in eo quod sequitur, prophetice omnino loquitur angelus, et prorsus aperit quod per angelum Deus loquatur. Et uocauit, inquit, angelus Domini Abraham iterum de celo, dicens: Per me iuraui, dicit Dominus, pro eo quod fecisti hoc uerbum, et non pepercisti filio tuo dilecto propter me , etc. Hec certe uerba, ut dicat ille per quem loquitur Dominus, Hec dicit Dominus, etiam Prophete solent habere. An Filius Dei de Patre ait, Dicit Dominus, et ipse est ille Angelus Patris? Quid ergo? de illis tribus uiris nonne respiciunt quomodo urgeantur, qui uisi sunt Abrahe, cum predictum esset, uisus est ei Dominus? An quia uiri dicti sunt, non erant Angeli? Danielem legant dicentem, Ecce uir Gabriel .

 26. Sed quid ultra differimus ora eorum euidentissimo atque grauissimo alio documento oppilare, ubi non angelus singulariter, nec uiri pluraliter, sed omnino Angeli dicuntur, per quos sermo non quilibet factus, sed lex ipsa data manifestissime ostenditur, quam certe nullus fidelium dubitat Deum dedisse Moysi ad subiugandum populum Isrel, sed tamen per Angelos datam? Ita Stephanus loquitur: Dura ceruice, inquit, et non circumcisi corde et auribus, uos semper Spiritui sancto restitistis, sicut et patres uestri. Quem Prophetarum non persecuti sunt patres uestri? Et occiderunt eos qui prenuntiabant de aduentu Iusti, cuius nunc uos proditores et interfectores fuistis, qui accepistis legem in edictis Angelorum, nec custodistis . Quid hoc euidentius? quid tanta auctoritate robustius? In edictis quidem Angelorum lex illi populo data est: sed Domini Iesu Christi per eam disponebatur et prenuntiabatur aduentus; et ipse tanquam uerbum Dei miro et ineffabili modo erat in Angelis, in quorum edictis lex ipsa dabatur. Unde dicit in Euangelio, Si crederetis Moysi, crederetis et mihi; de me enim ille scripsit . Per Angelos ergo tunc Dominus loquebatur, per Angelos Filius Dei, mediator Dei et hominum futurus ex semine Abrahe suum disponebat aduentum, ut inueniret a quibus reciperetur, confitentes se reos, quos lex non impleta fecerat transgressores. Unde et Apostolus ad Galatas dicit, Quid ergo lex? Transgressionis gratia posita est [1 1Kb] , donec ueniret semen cui promissum est, dispositum [2 1Kb] per Angelos in manu Mediatoris : hoc est dispositum per Angelos in manu sua. Non enim natus est per conditionem, sed per potestatem. Quod autem non aliquem ex Angelis dicit mediatorem, sed ipsum Dominum Iesum Christum, in quantum homo fieri dignatus est, habes alio loco: Unus, inquit, Deus, et unus mediator Dei et hominum, homo Christus iehsu . Hinc illud Pascha in interfectione agni : hinc illa omnia que  de Christo uenturo in carne atque passuro, sed et resurrecturo in lege figurantur, que data est in edictis Angelorum, in quibus Angelis erat utique et Pater, et Filius, et Spiritus sanctus; et aliquando Pater, aliquando Filius, aliquando Spiritus sanctus, aliquando sine ulla distinctione persone Deus per illos figurabatur, etsi uisibilibus et sensibilibus formis apparens, per creaturam tamen suam, non per substantiam, cui uidende corda mundantur per hec omnia que oculis uidentur et auribus audiuntur.

27. Sed iam satis, quantum existimo, pro captu nostro disputatum et demonstratum est, quod in hoc libro susceperamus ostendere: constititque et probabilitate rationis quantum homo uel potius quantum ego potui, et firmitate auctoritatis quantum de Scripturis sanctis diuina eloquia patuerunt, quod antiquis patribus nostris ante incarnationem Saluatoris, cum Deus apparere dicebatur, uoces ille ac species corporales per Angelos facte sunt; siue ipsis loquentibus uel agentibus aliquid ex persona Dei, sicut etiam Prophetas solere ostendimus; siue assumentibus ex creatura quod ipsi non essent, ubi Deus figurate demonstraretur hominibus; quod genus significationum nec Prophetas omisisse, multis exemplis docet Scriptura. Superest igitur iam ut uideamus, cum et nato per uirginem Domino, et corporali specie sicut columba descendente Spiritu sancto , uisisque igneis linguis sonitu facto de celo die Pentecostes post ascensionem Domini , non ipsum Dei uerbum per substantiam suam qua Patri equale atque ceternum est, nec Spiritus Patris et Filii per suam substantiam qua et ipse utrisque equalis [1 1Kb] atque ceternus est, sed utique creatura [2 1Kb] que illis modis formari et existere potuit corporeis atque mortalibus sensibus apparuerit, quid inter illas demonstrationes et has proprietates Filii Dei et Spiritus sancti, quamuis per creaturam uisibilem factas, intersit: quod ab alio uolumine commodius ordiemur.



LIBER QUARTUS. Explicat ad quid missus sit Filius Dei: Christo uidelicet pro peccatoribus moriente persuadendum nobis fuisse imprimis et quantum nos dilexerit Deus, et quales dilexerit. Opportune etiam ut ad contemplandum Deum et coherendum Deo mundaremur, uerbum in carne uenisse. Ipsius morte una et simplici duplicem nostram solutam esse; ubi edisserit quemadmodum simplum Saluatoris nostri duplo nostro concinat ad salutem, et de perfectione numeri senarii, in quem numerum ipsa simpli ad duplum ratio deducitur, fusius agit. Docet colligi omnes ex multis in unum per unum mediatorem uite Christum, per quem solum uera fit anime purgatio. Ceterum Filium Dei, quanquam missione factus sit minor propter formam serui quam suscepit, non tamen ideo nunorem Patre secundum formam Dei quia ab ipso missus est: eamdemque de Spiritus sancti missione rationem esse demonstrat.



PROeMIUM.

1. Scientia Dei a Deo petenda. Scientiam terrestrium celestiumque rerum magni estimare solet genus humanum: in quo profecto meliores sunt qui huic scientie preponunt nosse semetipsos; laudabiliorque est animus cui nota est uel infirmitas sua, quam qui ea non respecta, uias siderum scrutatur etiam cogniturus, aut qui iam cognitas tenet, ignorans ipse qua ingrediatur ad salutem ad firmitatem suam. Qui  uero iam euigilauit in Deum, Spiritus sancti calore excitatus, atque in eius amore coram se uiluit, ad eumque intrare uolens nec ualens, eoque sibi lucente attendit in se, inuenitque se, suamque egritudinem illius munditie contemperari non posse cognouit; flere dulce habet, cumque deprecari, ut etiam atque etiam miscreatur, donec exuat totam miseriam, et precari cum fiducia, iam accepto gratuito pignore salotis,  per eius unicum Saluatorem hominis et illuminatorem: hunc ita agentem [1 1Kb] et dolentem scientia non inflat, quia caritas edificat ; preposuit enim scientiam scientie, preposuit scire infirmitatem suam, magis quam scire mundi menia, fundamenta terrarum, et fastigia celorum: et hanc apponendo scientiam, apposuit dolorem ; dolorem peregrinationis sue ex desiderio patrie sue, et conditoris eius beati Dei sui. In hoc genere hominum, in familia Christi tui, Domine Deus meus, si inter pauperes tuos gemo, da mihi de pane tuo respondere hominibus qui non esuriunt et sitiunt iustitiam , sed satiati sunt et abundant. Satiauit autem illos phantasma eorum, non ueritas tua, quam repellendo resiliunt, et in suam uanitatem cadunt. Ego certe sentio quam multa figmenta pariat cor humanum: et quid est cor meum, nisi cor humanum? Sed hoc oro Deum cordis mei, ut nichil ex eis figmentis pro solido uero eructuem in has litteras, sed inde ueniat in eas quidquid per me uenire potuerit, unde mihi, quamuis proiecto a facie oculorum suorum , et de longinquo redire conanti [2 1Kb] , per uiam quam strauit humanitate [3 1Kb] diuinitas Unigeniti sui, aura ueritatis eius aspergitur. Quam in tantum licet mutabilis haurio, in quantum in ea nichil mutabile uideo, nec locis et temporibus, sicut corpora; nec solis temporibus et quasi locis, sicut spirituum nostrorum cogitationes; nec solis temporibus, et nulla uel imagine locorum, sicut quedam nostrarum mentium ratiocinationes. Omnino enim Dei essentia, qua est, nichil mutabile habet, nec in eternitate, nec in ueritate, nec in uoluntate: quia eterna ibi est ueritas, eterna caritas; et uera ibi est caritas, uera eternitas; et chara ibi est eternitas, chara ueritas.



CAPUT PRIMUM.

2. Per agnitionem infirmitatis nostre perficimur. uerbum incarnatum tenebras nostras pellit. Sed quoniam exsulauimus ab incommutabili gaudio, nec tamen inde precisi atque abrupti sumus, ut non etiam in istis mutabilibus et temporalibus eternitatem, ueritatem, beatitudinem quereremus ; missa sunt nobis diuinitus uisa congrua peregrinationi nostre, quibus admoneremur non hic esse quod querimus, sed illuc ab ista [4 1Kb] esse redeundum, unde nisi penderemus, hic ea non quereremus. Ac primum nobis persuadendum fuit, quantum nos diligeret Deus, ne desperatione non auderemus erigi in eum. Quales autem dilexerit, ostendi oportebat, ne tanquam de meritis nostris superbientes, magis ab eo resiliremus et in nostra fortitudine magis deficeremus: ac per hoc egit nobiscum, ut per eius fortitudinem potius proficeremus, atque ita in infirmitate humilitatis perficeretur uirtus caritatis. Hoc significat in Psalmo, ubi ait: Pluuiam uoluntariam segregans,  Deus, hereditati tue; et infirmata est, tu uero perfecisti eam . Pluuiam quippe uoluntariam nonnisi gratiam uult intelligi, non meritis redditam, sed gratis datam, unde et gratia nominatur: dedit enim eam, non quia digni eramus, sed quia uoluit. Hoc cognoscentes, non fidentes in nobis erimus; et hoc est infirmari. Ipse uero perficit nos, qui etiam Paulo apostolo dixit: Sufficit tibi gratia mea; nam uirtus in infirmitate perficitur . Persuadendum ergo erat homini quantum nos dilexerit Deus, et quales dilexerit: quantum, ne desperaremus; quales, ne superbiremus. Hunc locum Apostolus pernecessarium sic explicat: Commendat autem, inquit, suam caritatem Deus in nobis, quoniam cum adhuc peccatores essemus, Christus pro nobis mortuus est; multo magis iustificati nunc in sanguine ipsius, salui erimus ab ira per ipsum. Si enim cum inimici essemus, reconciliati sumus Deo per mortem Filii eius; multo magis reconciliati salui erimus in uita ipsius . Item alio loco: Quid ergo, inquit, dicemus ad hec? Si Deus pro nobis, quis contra nos? Qui proprio Filio non pepercit, sed pro nobis omnibus tradidit illum, quomodo non et cum illo nobis omnia donauit ? Quod autem factum nobis annuntiatur, hoc futurum ostendebatur et antiquis iustis, ut per eamdem fidem etiam ipsi humiliati infirmarentur, et infirmati perficerentur.

3. Quia igitur unum uerbum Dei est, per quod facta sunt omnia, quod est incommutabilis ueritas, ibi principaliter [1 1Kb] atque incommutabiliter sunt omnia simul; non solum que nunc sunt in hac uniuersa creatura, uerum etiam que fuerunt et que futura sunt. Ibi autem nec fuerunt, nec futura sunt, sed tantummodo sunt; et omnia uita sunt, et omnia unum sunt, et magis unum est et una uita est. Sic enim omnia per ipsum facta sunt, ut quidquid factum est in his, in illo uita sit, et facta non sit: quia in principio non factum est uerbum, sed erat uerbum apud Deum, et Deus erat uerbum, et omnia per ipsum facta sunt; nec per ipsum omnia facta essent, nisi ipsum esset ante omnia, factumque non esset. In iis autem que per ipsum facta sunt, etiam corpus quod uita non est, per ipsum non fieret, nisi in illo, antequam fieret, uita esset. Quod enim factum est, iam in illo uita erat, et non qualiscumque uita: nam et anima uita est corporis, sed et hec facta est, quia mutabilis est; et per quid facta est, nisi per Dei uerbum incommutabile? Omnia enim per ipsum facta sunt, et sine ipso factum est nichil. Quod ergo factum est, iam in illo uita erat, et non qualiscumque uita, sed uita erat lux hominum: lux utique rationalium mentium, per quas homines a pecoribus differunt, et ideo sunt homines. Non ergo lux corporea, que lux est carnium, siue de celo fulgeat, siue terrenis ignibus accendatur, nec humanarum tantum carnium, sed etiam belluinarum et usque ad minutissimos quoque uermiculos. Omnia enim hec uident istam lucem: at illa  uita lux hominum erat; nec longe posita ab unoquoque nostrum: in illa enim uiuimus, et mouemur, et sumus .



CAPUT II.

4. Quomodo per uerbum incarnatum reddimur habiles percipiende ueritati.---Sed lux in tenebris lucet, et tenebre eam non comprehenderunt. Tenebre autem sunt stulte mentes hominum, praua cupiditate atque infidelitate cecate. Has ut curaret atque sanaret uerbum, per quod facta sunt omnia, caro factum est, et habitauit in nobis . Illuminatio quippe nostra participatio uerbi est, illius scilicet uite que lux est hominum. Huic autem participationi prorsus inhabiles, et minus idonei eramus, propter immunditiam peccatorum. Mundandi ergo eramus. Porro iniquorum et superborum una mundatio est sanguis iusti, et humilitas Dei: ut ad contemplandum Deum quod natura non sumus, per eum mundaremur factum quod natura sumus, et quod peccato non sumus. Deus enim natura non sumus: homines natura sumus, iusti peccato non sumus. Deus itaque factus homo iustus, intercessit Deo pro homine peccatore. Non enim congruit peccator iusto, sed congruit homini homo. Adiungens ergo nobis similitudinem humanitatis sue, abstulit dissimilitudinem [1 1Kb] iniquitatis nostre: et factus particeps mortalitatis nostre, fecit nos participes diuinitatis sue. Merito quippe mors peccatoris ueniens ex damnationis necessitate, soluta est per mortem iusti uenientem ex misericordie uoluntate, dum simplum eius congruit duplo nostro. Hec enim congrueniia, siue conuenientia, uel concinentia, uel consonantia, uel si quid commodius dicitur, quod unum est ad duo, in omni compaginatione. uel, si melius dicitur, coaptatione creature, ualet plurimum. Hanc enim coaptationem, sicut mihi nunc occurrit, dicere uolui, quam Greci uocant. Neque nunc locus est, ut ostendam quantum ualeat consonantia simpli ad duplum, que maxima in nobis reperitur [2 1Kb] , et sic nobis insita naturaliter,  ut nec imperiti possint eam non sentire, siue ipsi cantantes, siue alios audientes: per hanc quippe uoces acutiores grauioresque concordant, ita ut quisquis ab ea dissonuerit, non scientiam, cuius expertes sunt plurimi, sed ipsum sensum auditus nostri uehementer offendat. Sed hoc ut demonstretur, longo sermone opus est: ipsis autem auribus exhiberi potest ab eo qui nouit in regulari monochordo.



CAPUT III.

5. Una mors et resurrectio corporis Christi, duplici nostre morti ac resurrectioni corporis et anime concinit ad salutem. Duple morti nostre quomodo simpla mors Christi impensa. uerum quod instat in presentia [3 1Kb] , quantum donat Deus, edisserendum est quemadmodum simplum Domini et Saluatoris nostri Iesu Christi duplo nostro congruat, et quodam  modo concinat ad salutem. Nos certe, quod nemo christianus ambigit, et anima et corpore mortui sumus: anima, propter peccatum; corpore, propter penam peccati, ac per hoc et corpore propter peccatum. Utrique autem rei nostre, id est, et anime et corpori, medicina et resurrectione [1 1Kb] opus erat, ut in melius renouaretur quod erat in deterius commutatum. Mors autem anime impietas est; et mors corporis, corruptibilitas, per quam fit et anime a corpore abscessus. Sicut enim anima Deo deserente, sic corpus anima deserente moritur: unde illa fit insipiens; hoc, exanime. Resuscitatur enim anima [2 1Kb] per penitentiam, et in corpore adhuc mortali renouatio uite inchoatur a fide; qua creditur in cum qui iustificat impium , bonisque moribus augetur et roboratur de die in diem, cum magis magisque renouatur interior homo . Corpus uero tanquam homo exterior, quanto est hec uita diuturnior, tanto magis magisque corrumpitur, uel etate, uel morbo, uel uariis afflictionibus, donec ueniat ad ultimam [3 1Kb] que ab omnibus mors uocatur. Eius autem resurrectio differtur in finem; cum et ipsa iustificatio nostra perficietur ineffabiliter. Tunc enim similes ei erimus, quoniam uidebimus cum sicuti est . Nunc uero quamdiu corpus quod corrumpitur aggrauat animam , et uita humana super terram tota tentatio est , non iustificabitur in conspectu eius omnis uiuens , in comparatione iustitie qua equabimur Angelis, et glorie que reuelabitur in nobis. De morte autem anime a morte corporis distinguenda, quid plura documenta commemorem; cum Dominus in una sententia euangelica utramque mortem cuiuis facile discernendam posuerit, ubi ait: Sine mortuos sepelire mortuos suos ? Sepeliendum quippe corpus mortuum erat: sepultores autem eius per infidelitatis impietatem [4 1Kb] in anima mortuos intelligi uoluit, quales excitantur cum dicitur, Surge, qui dormis, et exsurge a mortuis, et illuminabit te Christus . Detestatur autem quamdam mortem Apostolus, dicens de uidua: Que autem in deliciis agit, uiuens mortua est . Anima igitur iam pia, que fuit impia, propter iustitiam fidei dicitur ex morte reuixisse atque uiuere. Corpus autem non tantum moriturum propter anime abscessum qui futurus est, sed propter tantam infirmitatem [5 1Kb] carnis et sanguinis, quodam in loco in Scripturis etiam mortuum dicitur, loquente Apostolo: Corpus quidem, inquit mortuum est propter peccatum, spiritus autem uita est propter iustitiam. Hec uita ex fide facta est; quoniam iustus ex fide uiuit . Sed quid sequitur? Si autem Spiritus eius qui suscitauit Iesum  a mortuis, habitat in uobis; qui suscitauit Christum Iesum o mortuis, uiuificabit et mortalia corpora uestra per inhabitantem Spiritum eius in uobis .

6. Huic ergo duple morti nostre Saluator noster impendit simplam suam: et ad faciendam utramque resuscitationem nostram, in sacramento et exemplo preposuit et proposuit unam suam. Neque enim fuit peccator aut impius, ut ei tanquam spiritu mortuo in interiore homine renouari opus esset, et tanquam resipiscendo ad uitam iustitie reuocari: sed indutus carne mortali, et sola moriens, sola resurgens, ea sola nobis ad utrumque concinuit, cum in ea fieret interioris hominis sacramentum, exterioris exemplum. Interioris enim hominis nostri sacramento data est illa uox, pertinens ad mortem anime nostre significandam, non solum in Psalmo, uerum etiam in cruce: Deus meus, Deus meus, utquid me dereliquisti ? Cui uoci congruit Apostolus dicens: Scientes quia uetus homo noster simul crucifixus est, ut euacuetur corpus peccati, ut ultra non seruiamus peccato. Crucifixio quippe interioris hominis penitentie dolores intelliguntur, et continentie quidam salubris cruciatus, per quam mortem mors impietatis perimitur, in qua nos reliquit Deus [1 1Kb] . Et ideo per talem crucem euacuatur corpus peccati, ut iam non exhibeamus membra nostra arma iniquitatis peccato . Quia et interior homo si utique renouatur de die in diem , profecto uetus est antequam renouetur. Intus namque agitur quod idem apostolus dicit: Exuite uos ueterem hominem, et induite nouum. Quod ita consequenter exponit: Quapropter deponentes mendacium, loquimini ueritatem . Ubi autem deponitur mendacium, nisi intus, ut inhabitet in monte sancto Dei qui loquitur ueritatem in corde suo ? Resurrectio uero corporis Domini ad sacramentum interioris resurrectionis nostre pertinere ostenditur, ubi postquam resurrexit, ait mulieri: Noli me tangere; nondum enim ascendi ad Patrem meum . Cui mysterio congruit Apostolus dicens: Si autem consurrexistis cum Christo, que sursum sunt querite, ubi Christus est ad dexteram Dei sedens; que sursum sunt, sapite . Hoc est enim Christum non tangere, nisi cum ascenderit ad Patrem, non de Christo sapere carnaliter. Iam uero ad exemplum mortis exterioris hominis nostri Dominice carnis mors pertinet, quia per talem passionem maxime hortatus est seruos suos, ut non timeant eos qui corpus occidunt, animam autem non possunt occidere . Propter quod dicit Apostolus: Ut suppleam que desunt pressurarum Christi in carne mea . Et ad exemplum resurrectionis exterioris hominis nostri pertinere inuenitur resurrectio corporis Domini, quia discipulis ait: Palpate, et uidete, quia spiritus carnem et ossa  non habet, sicut me uidetis habere . Et unus ex discipulis etiam cicatrices eius contrectans, exclamauit dicens, Dominus meus, et Deus meus ! Et cum illius carnis tota integritas appareret, demonstratum est in ea quod suos exhortans dixerat: Capillus capitis uestri non peribit . Unde enim primo, Noli me tangere, nondum enim ascendi ad Patrem meum; et unde antequam ascendat ad Patrem a discipulis tangitur, nisi quia illic insinuabatur interioris hominis sacramentum, hic prebebatur exterioris exemplum? An forte quisquam ita est absurdus atque auersus a uero, ut audeat dicere a uiris eum tactum antequam ascenderet; a mulieribus autem, cum ascendisset? Propter hoc exemplum future nostre resurrectionis in corpore, quod precessit in Domino, dicit Apostolus: Initium Christus, deinde qui sunt Christi . De corporis enim resurrectione illo loco agebatur, propter quam etiam dicit: Transfigurauit [1 1Kb] corpus humilitatis nostre conforme corpori glorie sue . Una ergo mors nostri Saluatoris duabus mortibus nostris saluti fuit. Et una eius resurrectio duas nobis resurrectiones prestitit, cum corpus eius in utraque re, id est, et in morte et in resurrectione, et sacramento interioris hominis nostri, et exemplo exterioris, medicinali quadam conuenientia ministratum est.



CAPUT Iu.

7. Ratio simpli ad duplum ex perfectione senarii numeri. Senarii perfectio in Scripturis commendata. Annus senario numero pollet. Hec autem ratio simpli ad duplum oritur quidem a ternario numero; unum quippe ad duo, tria sunt: sed hoc totum quod dixi, ad senarium peruenit; unum enim et duo et tria sex fiunt. Qui numerus propterea perfectus dicitur quia partibus suis completur: habet enim illas tres, sextam, tertiam, dimidiam; nec nulla pars alia, que dici possit quota sit, inuenitur in eo. Sexta ergo eius unum est; tertia, duo; dimidia, tria. Unum autem et duo et tria consummant eumdem senarium. Cuius perfectionem nobis sancta Scriptura commendat, in eo maxime quod Deus sex diebus perfecit opera sua, et sexto die factus est homo ad imaginem Dei . Et sexta etate generis humani, Filius Dei uenit et factus est filius hominis, ut nos reformaret ad imaginem Dei. Ea quippe nunc etas agitur, siue milleni anni singulis distribuantur etatibus, siue in diuinis Litteris memorabiles atque insignes quasi articulos temporum uestigemus, ut prima etas inueniatur ab Adam usque ad Ne, inde secunda usque ad Abraham: et deinceps, sicut Mattheus euangelista distinxit, ab Abraham usque ad Dauid, a Dauid usque ad transmigrationem in Babyloniam, atque inde usque ad uirginis partum . Que tres etates coniuncte illis duabus, quinque faciunt. Proinde sextam inchoauit natiuitas Domini, que nunc agitur usque ad occultum temporis finem. Hunc senarium numerum quamdam temporis gerere figuram, etiam in illa ratione tripartite distributionis  agnoscimus, qua unum tempus computamus ante Legem; alterum, sub Lege; tertium, sub gratia. In quo tempore sacramentum renouationis accepimus: ut in fine temporis etiam resurrectione carnis omni ex parte renouati, ab uniuersa, non solum anime, uerum etiam corporis infirmitate sanemur. Unde intelligitur illa mulier in typo Ecclesie a Domino sanata et erecta, quam curuauerat infirmitas alligante satana. De talibus enim occultis hostibus plangit illa uox Psalmi: Curuauerunt animam meam . Hec autem mulier decem et octo annos habebat in infirmitate, quod est ter seni. Menses autem annorum decem et octo inueniuntur in numero solidi quadrati senarii, quod est sexies seni, et hoc sexies. Iuxta quippe est in eodem Euangelii loco, arbor quoque illa ficulnea, cuius miseram sterilitatem etiam tertius annus arguebat. Sed ita pro illa intercessum est, ut dimitteretur illo anno, ut si fructum ferret, bene; sin aliter, excideretur . Nam et tres anni ad eamdem tripartitam distributionem pertinent, et menses trium annorum quadratum senarium faciunt, quod est sexies seni.

8. Annus etiam unus, si duodecim menses integri considerentur, quos triceni dies complent , senario numero pollet. Quod enim ualent sex in primo ordine numerorum, qui constat ex unis ut perueniatur ad decem; hoc ualent sexaginta in secundo ordine, qui constat ex denis ut perueniatur ad centum. Sexagenarius ergo numerus dierum, sexta pars anni est. Proinde per senarium primi uersus multiplicatur [1 1Kb] , tanquam senarius secundi uersus, et fiunt sexies sexageni, trecenti et sexaginta dies, qui sunt integri duodecim menses. Sed quoniam sicut mensem circuitus lune ostendit hominibus, sic annus circuitu solis animaduersus est; restant autem quinque dies et quadrans diei, ut sol impleat cursum suum annumque concludat: quatuor enim quadrantes faciunt unum diem, quem necesse est intercalari excurso quadriennio, quod bissextum uocant, ne temporum ordo turbetur: etiam ipsos dies quinque et quadrantem si consideremus, senarius numerus in eis plurimum ualet. Primum, quia sicut fieri solet ut a parte totum computetur, non sunt iam dies quinque, sed potius sex, ut quadrans ille accipiatur pro die. Deinde, quia in ipsis quinque diebus sexta pars mensis est: ipse autem quadrans sex horas habet. Totus enim dies, id est, cum sua nocte, uiginti quatuor hore sunt, quarum pars quarta, que est quadrans diei, sex hore inueniuntur: ita in anni cursu senarius numerus plurimum ualet.



CAPUT u.

9. Senarius item in edificatione corporis Christi ac templi Ierosolymitani commendatus. Nec immerito in edificatione corporis Dominici, in cuius figura templum a Iudeis destructum triduo se resuscitaturum esse dicebat, numerus ipse senarius  pro anno positus intelligitur. Dixerunt enim: Quadraginta et sex annis edificatum est templum. Et quadragies sexies seni, fiunt ducenti septuaginta sex Qui numerus dierum complet nouem menses et sex dies, qui tanquam decem menses parientibus feminis imputantur: non quia omnes ad sextum diem post nonum mensem perueniunt, sed quia ipsa perfectio corporis Domini tot diebus ad partum perducta comperitur, sicut a maioribus traditum suscipiens Ecclesie custodit auctoritas. Octauo enim calendas aprilis conceptus creditur, quo et passus: ita monumento nouo quo sepultus est, ubi nullus erat mortuorum positus , nec ante, nec postea, congruit uterus uirginis quo conceptus est, ubi nullus seminatus est mortalium. Natus autem traditur octauo calendas ianuarias. Ab illo ergo die usque ad istum computati [1 1Kb] , ducenti septuaginta et sex reperiuntur dies, qui senarium numerum quadragies sexies habent. Quo numero annorum templum edificatum est, quia eo numero senariorum corpus Domini perfectum est, quod mortis passione destructum, triduo resuscitauit. Dicebat enim hoc de templo corporis sui , sicut euidentissimo et robustissimo Euangelii testimonio declaratur, quo ait: Sicut fuit Ionas in uentre ceti tribus diebus, et tribus noctibus; sic erit Filius hominis in corde terre tribus diebus, et tribus noctibus .



CAPUT uI.

10. Triduum resurrectionis, in quo etiam apparet ratio simpli ad duplum. Ipsum autem triduum non totum et plenum fuisse, Scriptura testis est: sed primus dies a parte extrema totus annumeratus est; dies uero tertius a parte prima, et ipse totus; medius autem inter eos, id est, secundus dies absolute totus uiginti quatuor horis suis, duodecim nocturnis et duodecim diurnis. Crucifixus est enim primo Iudeorum uocibus hora tertia, cum esset dies sexta sabbati. Deinde in ipsa cruce suspensus est hora sexta, et spiritum tradidit hora nona . Sepultus est autem cum iam sero factum esset, sicut sese habent uerba Euangelii ; quod intelligitur, in fine diei. Undelibet ergo incipias, etiam si alia ratio reddi potest, quomodo non sit contra Euangelium Ioannis , ut hora tertia ligno suspensus intelligatur; totum diem [2 1Kb] primum non comprehendis. Ergo a parte extrema totus computabitur, sicut tertius a parte prima. Nox enim usque ad diluculum, quo Domini resurrectio declarata est, ad tertium diem pertinet: quia Deus qui dixit de tenebris lucem clarescere , ut per gratiam Noui Testamenti et participationem resurrectionis Christi audiremus, Fuistis enim aliquando tenebre nunc autem lux in Domino ; insinuat nobis quodam modo quod a nocte dies sumat initium. Sicut enim primi dies propter futurum hominis lapsum a luce in noctem ; ita isti propter hominis reparationem a tenebris ad lucem computantur. Ab hora ergo mortis usque ad diluculum resurrectionis  hore sunt quadraginta, ut etiam ipsa hora nona connumeretur. Cui numero congruit etiam uita eius super terram post resurrectionem in quadraginta diebus. Et est iste numerus frequentissimus in Scripturis ad insinuandum mysterium perfectionis in quadripartito mundo [1 1Kb] . Habent enim quamdam perfectionem decem, et ea quater multiplicata faciunt quadraginta. A uespere autem sepulture usque ad diluculum resurrectionis triginta sex hore sunt, qui est quadratus senarius. Refertur autem ad illam rationem simpli ad duplum, ubi est coaptationis maxima consonantia. Duodecim enim ad uiginti quatuor simplo ad duplum conueniunt, et fiunt triginta sex: nox tota cum die toto et nocte tota, neque hoc sine illo sacramento quod supra memoraui. Non absurde quippe spiritum diei comparamus; corpus autem, nocti. Dominicum enim corpus in morte ac resurrectione, et spiritus nostri figuram, et corporis gerebat exemplum. Etiam sic ergo apparet illa ratio simpli ad duplum in horis triginta sex, cum duodecim conferuntur ad uiginti quatuor. Et horum quidem numerorum causas, cur in Scripturis sanctis positi sint [2 1Kb] , potest alius alias indagare, uel quibus iste quas ego reddidi, preponende sint, uel eque probabiles, uel istis etiam probabiliores: frustra tamen eos esse in Scripturis positos, et nullas causas esse mysticas cur illic isti numeri commemorentur, nemo tam stultus ineptusque contenderit. Ego autem quas reddidi, uel ex Ecclesie auctoritate a maioribus traditas [3 1Kb] , uel ex diuinarum testimonio Scripturarum, uel ex ratione numerorum similitudinumque collegi. Contra rationem nemo sobrius, contra Scripturas nemo christianus, contra Ecclesiam nemo pacificus senserit.



CAPUT uII.

11. Quomodo per unum Mediatorem ex multis colligamur in unum. Hoc sacramentum, hoc sacrificium, hic sacerdos, hic Deus, antequam missus ueniret, factus ex femina, omnia que sacrate atque mystice patribus nostris per angelica miracula apparuerunt, siue que per ipsos facta sunt, similitudines huius fuerunt, ut omnis creatura factis quodam modo loqueretur unum futurum in quo esset salus uniuersorum a morte reparandorum. Quia enim ab uno uero Deo et summo per impietatis iniquitatem resilientes et dissonantes defluxeramus, et euanueramus in multa, discissi per multa et inherentes in multis: oportebat nutu et imperio Dei miserantis, ut ipsa multa uenturum conclamarent unum; et a multis conclamatus ueniret unus, et multa contestarentur uenisse unum; et a multis exonerati ueniremus ad unum, et multis peccatis in anima mortui, et propter peccatum in carne morituri, amaremus sine peccato mortuum in carne pro nobis unum; et in resuscitatum credentes, et cum illo per fidem spiritu resurgentes, iustificaremur in uno iusto facti unum: nec in ipsa carne nos resurrecturos desperaremus, cum multa membra intueremur precessisse nos caput unum; in quo nunc per fidem mundati, et tunc per speciem  redintegrati, et per Mediatorem Deo reconciliati hereamus uni, fruamur uno, permaneamus unum.



CAPUT uIII.

12. Quomodo Christus uult omnes in se unum esse. Sic ipse Filius Dei, uerbum Dei, et idem ipse mediator Dei et hominum Filius hominis , equalis Patri per diuinitatis unitatem, et particeps noster [1 1Kb] per humanitatis susceptionem, Patrem interpellans pro nobis per id quod homo erat , nec tamen tacens quod Deus cum Patre unum erat, inter cetera ita loquitur: Non pro his autem rogo, inquit, tantum, sed et pro eis qui credituri sunt per uerbum eorum in me: ut omnes unum sint, sicut tu Pater in me, et ego in te, ut et ipsi in nobis unum sint; ut mundus credat, quia tu me misisti. Et ego claritatem quam dedisti mihi, dedi eis, ut sint unum, sicut et nos unum sumus .



CAPUT IX.

Sequitur de eodem argumento. Non dixit, Ego et ipsi unum; quamuis per id quod Ecclesie caput est et corpus eius Ecclesia , posset dicere, Ego et ipsi, non unum, sed unus, quia caput et corpus unus est Christus: sed diuinitatem suam consubstantialem Patri ostendens [2 1Kb] , in suo genere, hoc est, in eiusdem nature consubstantiali parilitate, uult esse suos unum, sed in ipso; quia in se ipsis non possent, dissociati ab inuicem per diuersas uoluptates [3 1Kb] et cupiditates et immunditias peccatorum: unde mundantur per Mediatorem, ut sint in illo unum; non tantum per eamdem naturam qua omnes ex hominibus [4 1Kb] mortalibus equales Angelis fiunt, sed etiam per eamdem in eamdem beatitudinem conspirantem concordissimam uoluntatem [5 1Kb] , in unum spiritum quodam modo igne caritatis conflatam [6 1Kb] . Ad hoc enim ualet quod ait, Ut sint unum, sicut et nos unum sumus: ut quemadmodum Pater et Filius, non tantum equalitate substantie, sed etiam uoluntate unum sunt; ita et ii inter quos et Deum mediator est Filius, non tantum per id quod eiusdem nature sunt, sed etiam per eamdem dilectionis societatem unum sint. Deinde idipsum quod Mediator est, per quem reconciliamur Deo, sic indicat, Ego, inquit, in eis, et tu in me, ut sint consummati in unum .



CAPUT X.

13. Ut Christus mediator uite, ita diabolus mediator mortis. Hec est uera pax, et cum Creatore nostro nobis firma connexio, purgatis et reconciliatis per Mediatorem uite, sicut maculati et alienati ab eo recesseramus per mediatorem mortis. Sicut enim diabolus superbus hominem superbientem perduxit ad mortem; ita Christus humilis hominem obedientem reduxit ad uitam: quia sicut ille elatus cecidit, et deiecit consentientem; sic iste humiliatus surrexit, et erexit credentem. Quia enim non peruerenat diabolus quo ipse perduxerat  , magnus homini uidebatur princeps in legionibus demonum, per quos fallaciarum regnum exercet, sic hominem per elationis typhum, potentie quam iustitie cupidiorem, aut per falsam philosophiam magis inflans; aut per sacra sacrilega irretiens, in quibus etiam magice fallacie, curiosiores superbioresque animas deceptas illusasque precipitans, subditum tenet [1 1Kb] ; pollicens etiam purgationem anime, per eas quas appellant, transfigurando se in angelum lucis  per multiformem machinationem in signis et prodigiis mendacii.



CAPUT XI.

14. Miracula que a demonibus fiunt, spernenda. Facile est enim spiritibus nequissimis per erea corpora facere multa, que mirentur anime terrenis corporibus aggrauate, etiam melioris affectus. Si enim corpora ipsa terrena nonnullis artibus et exercitationibus modificata, in spectaculis theatricis tanta miracula hominibus exhibent, ut ii qui nunquam uiderunt talia, narrata uix credant: quid magnum est diabolo et angelis eius, de corporeis elementis per erea corpora facere que caro miretur; aut etiam occultis inspirationibus ad illudendos humanos sensus phantasmata imaginum machinari, quibus uigilantes dormientesue decipiat, uel furentes exagitet? Sed sicut fieri potest ut homo uita ac moribus melior spectet nequissimos homines, uel in fune ambulantes, uel multimodis motibus corporum multa incredibilia facientes, nec ullo modo facere talia concupiscat, nec eos propterea sibi preponendos existimet: sic anima fidelis et pia, non solum si uideat, uerum etiam si propter fragilitatem carnis exhorreat miracula demonum, non ideo tamen aut non se posse talia dolebit, aut ob hoc illos meliores esse iudicabit; cum sit [2 1Kb] presertim in societate sanctorum, qui per uirtutem Dei cui cuncta subiecta sunt, et minime fallacia, et multo maiora fecerunt, siue homines, siue Angeli boni.



CAPUT XII.

15. Diabolus mortis, Christus uite mediator. Nequaquam igitur per sacrilegas similitudines et impias curiositates et magicas consecrationes anime purgantur et reconciliantur Deo: quia falsus mediator non traiicit ad superiora, sed potius obsidens intercludit uiam per affectus, quos tanto maligniores, quanto superbiores sue societati [3 1Kb] inspirat; qui non possunt ad euolandum pennas nutrire uirtutum, sed potius ad demergendum pondera exaggerare uitiorum, tanto grauius anima ruitura, quanto sibi uidetur euecta sublimius. Proinde, sicut Magi fecerunt diuinitus moniti , quos ad humilitatem Domini adorandam stella perduxit; ita et nos, non qua uenimus, sed per aliam uiam in patriam redire debemus, quam rex humilis docuit, et quam rex superbus humili regi aduersarius obsidere non possit. Et nobis enim, ut adoremus humilem Christum, celi enarrauerunt  gloriam Dei, cum in in omnem terram exiit sonus eorum, et in fines orbis terre uerba eorum . uia nobis fuit ad mortem per peccatum in Adam. Per unum quippe hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Huius uie mediator diabolus fuit, persuasor peccati, et precipitator in mortem. Nam et ipse ad operandam duplam mortem nostram, simplam attulit suam. Per impietatem namque mortuus est in spiritu, carne utique mortuus non est: nobis autem et impietatem persuasit, et per hanc [1 1Kb] ut in mortem carnis uenire mereremur effecit. Unum ergo appetiuimus iniqua suasione, alterum nos secutum est iusta damnatione: propterea quippe scriptum est, Deus mortem non fecit , quia causa mortis ipse non fuit; sed tamen per eius retributionem iustissimam mors [2 1Kb] irrogata est peccatori. Sicut supplicium iudex irrogat reo, causa tamen supplicii non est iustitia iudicis, sed meritum criminis. Quo ergo nos mediator mortis transmisit, et ipse non uenit, id est, ad mortem carnis; ibi nobis Dominus Deus noster medicinam emendationis inseruit, quam ille non meruit, occulta et nimis arcana ordinatione diuine alteque iustitie. Ut ergo sicut per unum hominem mors, ita et per unum hominem fieret resurrectio mortuorum , quia magis uitabant homines quod euitare non poterant, mortem carnis, quam mortem spiritus, id est, magis penam quam meritum pene ; uite Mediator ostendens, quam non sit mors timenda, que per humanam conditionem iam euadi non potest, sed potius impietas, que per fidem caueri potest, occurrit nobis ad finem quo uenimus, sed non qua uenimus. Nos enim ad mortem per peccatum uenimus; ille, per iustitiam: et ideo cum sit mors nostra pena peccati, mors illius facta est hostia pro peccato.



CAPUT XIII.

16. Mors Christi spontanea. Quomodo uite Mediator mediatorem mortis expugnauit. Quomodo diabolus suos inducat in contemptum mortis Christi: Quapropter cum spiritus corpori preponatur, morsque sit spiritus a Deo deseri, mors autem corporis a spiritu deseri; eaque sit pena in morte corporis, ut spiritus quia uolens deseruit Deum, deserat corpus inuitus; ut cum spiritus Deum deseruerit quia uoluit, deserat corpus etiamsi noluerit; nec deserat cum uoluerit, nisi aliquam sibi uim, qua ipsum corpus perimatur, intulerit: demonstrauit spiritus Mediatoris, quam nulla pena peccati usque ad mortem carnis accesserit, quia non eam deseruit inuitus, sed quia uoluit, quando uoluit, quomodo uoluit. Quippe Dei uerbo ad unitatem commixtus hinc ait [3 1Kb] : Potestatem habeo ponendi animam meam, et potestatem habeo iterum sumendi eam. Nemo tollit eam a me, sed ego pono  eam a me, et iterum sumo eam . Et hoc maxime mirati sunt, sicut Euangelium loquitur, qui presentes erant, cum post illam uocem, in qua figuram peccati nostri edidit, continuo tradidit spiritum. Longa enim morte cruciabantur ligno suspensi. Unde latronibus, ut iam morerentur, et de ligno ante sabbatum deponerentur, crura confracta sunt. Ille autem quia mortuus inuentus est, miraculo fuit. Hoc etiam Pilatum legimus fuisse miratum, cum ab ipso sepeliendum corpus Domini peteretur .

17. Ille itaque deceptor, qui fuit homini mediator ad mortem, falsoque se opponit ad uitam nomine purgationis per sacra et sacrificia sacrilega, quibus superbi seducuntur, quia nec participationem mortis nostre habere potuit, nec resurrectionem sue, simplam quidem suam mortem ad duplam nostram potuit afferre: simplam uero resurrectionem, in qua et sacramentum esset renouationis nostre, et eius que in fine futura est euigilationis exemplum, non utique potuit. Ille proinde qui spiritu uiuus carnem suam mortuam resuscitauit, uerus uite Mediator, illum spiritu mortuum et mortis mediatorem a spiritibus in se credentium foras misit, ut non regnaret intrinsecus, sed forinsecus oppugnaret, nec tamen expugnaret. Cui se ipse quoque tentandum prebuit, ut ad superandas etiam tentationes eius mediator esset, non solum per adiutorium, uerum etiam per exemplum. At ille primitus ubi per omnes aditus ad interiora moliens irrepere, expulsus est, post baptisma in eremo completa omni tentatione illecebrosa , quia uiuum spiritu, spiritu mortuus non inuasit, quoquo modo auidus mortis humane conuertit se ad faciendam mortem quam potuit, et permissus est in illud quod ex nobis mortale uiuus Mediator [1 1Kb] acceperat. Et ubi potuit aliquid facere, ibi ex omni parte deuictus est; et unde accepit exterius potestatem Dominice carnis occidende, inde interior eius potestas, qua nos tenebat, occisa est. Factum est enim ut uincula peccatorum multorum in multis mortibus, per unius unam mortem quam peccatum nullum precesserat, soluerentur. Quam propterea Dominus pro nobis indebitam reddidit, ut nobis debita non noceret. Neque enim iure cuiusquam potestatis exutus est carne, sed ipse se exuit. Nam qui posset non mori si nollet, procul dubio quia uoluit mortuus est: et ideo principatus et potestates exemplauit, fiducialiter triumphans eas in semetipso . Morte sua quippe uno uerissimo sacrificio pro nobis oblato, quidquid culparum erat unde nos principatus et potestates ad luenda supplicia iure detinebant, purgauit, aboleuit, exstinxit; et sua resurrectione in nouam uitam nos predestinatos uocauit, uocatos iustificauit, iustificatos glorificauit . Ita diabolus hominem, quem per consensionem seductum, tanquam iure integro possidebat, et ipse nulla corruptione carnis et sanguinis septus, per istam  corporis mortalis fragilitatem, nimis egeno et infirmo, tanto superbior, quanto uelut ditior et fortior, quasi pannoso et erumnoso dominabatur, in ipsa morte carnis amisit. Quo enim cadentem non secutus impulit peccatorem, illuc descendentem persecutus compulit Redemptorem. Sic in mortis consortio Filius Dei nobis fieri dignatus est amicus, quo non perueniendo meliorem se nobis atque maiorem putabat inimicus. Dicit enim Redemptor noster: Maiorem dilectionem nemo habet, quam ut animam suam ponat pro amicis suis . Quocirca etiam ipso Domino se credebat diabolus superiorem, in quantum illi Dominus in passionibus cessit; quia et de ipso intellectum est quod in Psalmo legitur, Minuisti eum paulo minus ab Angelis : ut ab iniquo uelut equo iure aduersum nos agente, ipse occisus innocens eum iure equissimo superaret, atque ita captiuitatem propter peccatum factam captiuaret , nosque liberaret a captiuitate propter peccatum iusta, suo iusto sanguine iniuste fuso mortis chirographum delens, et iustificandos redimens peccatores [1 1Kb] .

18. Hinc etiam diabolus adhuc suos illudit, quibus se per sua sacra uelut purgandis, et potius implicandis atque mergendis, falsus mediator opponit, quod superbis facillime persuadet irridere atque contemnere mortem Christi, a qua ipse quanto est alienior, tanto ab eis creditur sanctior atque diuinior. Qui tamen apud eum paucissimi remanserunt, agnoscentibus gentibus et pia humilitate bibentibus pretium suum, eiusque fiducia deserentibus hostem suum, et concurrentibus ad redemptorem suum. Nescit enim diabolus quomodo illo et insidiante et furente utatur ad salutem fidelium suorum excellentissima sapientia Dei, a fine superiore, quod est initium spiritualis creature, usque ad finem inferiorem, quod est mors corporis, pertendens fortiter et disponens omnia suauiter . Attingit enim ubique propter suam munditiam, et nichil inquinatum in eam incurrit . A morte autem carnis alieno diabolo, unde nimium superbus incedit, mors alterius generis preparatur in eterno igne tartari, quo non solum cum terrenis, sed etiam cum ereis corporibus excruciari spiritus possint. Superbi autem homines, quibus Christus, quia mortuus est, uiluit, ubi nos tam magno emit , et istam mortem reddunt cum hominibus conditioni erumnose nature, que trahitur a primo peccato, et in illam cum illo precipitabuntur. Quem propterea Christo preposuerunt, quia eos in istam deiecit, quo per distantem naturam ipse non cecidit, et quo propter eos per ingentem misericordiam ille descendit: et tamen se demonibus esse meliores non dubitant credere, eosque maledictis omnibus insectari detestarique non cessant, quos certe alienos ab huius mortis passione nouerunt, propter quam Christum contemnunt. Nec sic uolunt considerare, quam fieri potuerit ut in se manens, nec per se ipsum ex ulla parte mutabile Dei uerbum,  per inferioris tamen nature susceptionem aliquid inferius pati posset, quod immundus demon, quia terrenum corpus non habet, pati non possit. Sic cum sunt ipsi demonibus meliores, tamen quia carnem portant, mori sic possunt, quemadmodum mori demones, qui non eam portant, non utique possunt. Et cum de mortibus sacrificiorum suorum [1 1Kb] multum presumant, que se fallacibus superbisque spiritibus immolare non sentiunt, aut si iam [2 1Kb] sentiunt, aliquid sibi prodesse arbitrantur perfidorum et inuidorum amicitiam, quorum intentionis nullum negotium est, nisi impeditio reditus nostri.



CAPUT XIu.

19 Christus perfectissima uictima pro mundandis uitiis nostris. In omni sacrificio quatuor consideranda. Non intelligunt ne ipsos quidem superbissimos spiritus honoribus sacrificiorum gaudere potuisse, nisi uni uero Deo pro quo coliuolunt, uerum sacrificium deberetur: neque id posse rite offerri, nisi per sacerdotem sanctum et iustum: nec nisi ab eis accipiatur quod offertur, pro quibus offertur, atque id sine uitio sit, ut pro uitiosis mundandis possit offerri. Hoc certe omnes cupiunt, qui pro se offerri sacrificium Deo uolunt. Quis ergo tam iustus et sanctus sacerdos, quam unicus Filius Dei, qui non opus haberet per sacrificium sua purgare peccata, nec originalia, nec ex humana uita que adduntur ? Et quid tam congruenter ab hominibus sumeretur quod pro eis offerretur, quam humana caro? Et quid tam aptum huic immolationi, quam caro mortalis? Et quid tam mundum pro mundandis uitiis mortalium, quam sine ulla contagione carnalis concupiscentie caro nata in utero et ex utero uirginali? Et quid tam grate offerri et suscipi posset, quam caro sacrificii nostri, corpus effectum sacerdotis nostri? Ut quoniam quatuor considerantur in omni sacrificio; cui offeratur, a quo offeratur, quid offeratur, pro quibus offeratur; idem ipse unus uerusque Mediator, per sacrificium pacis reconcilians nos Deo, unum cum illo maneret cui offerebat, unum in se faceret pro quibus offerebat, unus ipse esset qui offerebat, et quod offerebat.



CAPUT Xu.

20. Superbi putantes se propria uirtute posse purgari ad uidendum Deum. Sunt autem quidam qui se putant ad contemplandum Deum et inherendum Deo uirtute propria posse purgari: quos ipsa superbia maxime maculat. Nullum enim uitium est cui magis diuina lege resistatur, et in quod maius accipiat [3 1Kb] dominandi ius ille superbissimus spiritus, ad ima mediator, ad summa interclusor: nisi occulte insidians alia uia deuitetur; aut per populum deficientem, quod interpretatur Amalec, aperte seuiens, et ad terram promissionis repugnando transitum negans, per crucem Domini que Moysi manibus extensis est prefigurata, superetur . Hinc enim purgationem sibi isti uirtute propria pollicentur, quia nonnulli eorum potuerunt  aciem mentis ultra omnem creaturam transmittere, et lucem incommutabilis ueritatis quantulacumque ex parte contingere: quod christianos multos ex fide interim sola uiuentes, nondum potuisse derident. Sed quid prodest superbienti, et ob hoc erubescenti lignum conscendere, de longinquo prospicere patriam transmarinam? Aut quid obest humili de tanto interuallo non eam uidere, in illo ligno ad eam uenienti, quo dedignatur ille portari?



CAPUT XuI.

21. Philosophi ueteres de resurrectione ac rebus futuris non consulendi. Hi etiam resurrectionem carnis nos credere reprehendunt, sibique potius etiam de his rebus credi uolunt. Quasi uero, quia precelsam incommutabilemque substantiam per illa que facta sunt intelligere potuerunt , propterea de conuersione rerum mutabilium, aut de contexto seculorum ordine consulendi sint. Numquid enim quia uerissime disputant, et documentis certissimis persuadent, eternis rationibus omnia temporalia fieri, propterea potuerunt in ipsis rationibus perspicere, uel ex ipsis colligere quot sint animalium genera, que semina singulorum in exordiis, qui modus in incrementis, qui numeri per conceptus, per ortus, per etates, per occasus, qui motus in appetendis que secundum naturam sunt, fugiendisque contrariis? Nonne ista omnia, non per illam incommutabilem sapientiam, sed per locorum ac temporum historiam quesierunt, et ab aliis experta atque conscripta crediderunt? Quo minus mirandum est, nullo modo eos potuisse prolixiorum seculorum seriem uestigare, et quamdam metam huius excursus, quo tanquam fluuio genus decurrit humanum, atque inde conuersionem ad suum cuique debitum terminum. Ista enim nec historici scribere potuerunt longe futura et a nullo experta atque narrata. Nec isti philosophi ceteris meliores in illis summis eternisque rationibus intellectu talia contemplati sunt: alioquin non eiusdem generis preterita que potuerunt historici [1 1Kb] inquirerent, sed potius et futura prenoscerent; quod qui potuerunt, ab eis uates, a nostris Prophete appellati sunt.



CAPUT XuII.

22. Futura quot modis presciantur. Philosophi nec illi qui inter antiquos excelluerunt consulendi sunt de resurrectione mortuorum. Quanquam et Prophetarum nomen non omnino alienum est a litteris eorum: sed plurimum interest, utrum experimento preteritorum futura coniiciantur; sicut medici multa preuidendo, etiam litteris mandauerunt, que ipsi experta notauerunt; sicut denique agricole uel etiam naute multa prenuntiant : an uero iam uentura processerint, et longe uisa uenientia nuntientur [2 1Kb] pro acuto sensu uidentium, quod cum faciunt eree potestates diuinare creduntur; tanquam si quisquam de montis uertice aliquem longe uideat uenientem, et proxime in campo habitantibus  aute nuntiet: an ab Angelis sanctis, quibus ea Deus per uerbum Sapientiamque suam indicat, ubi et futura et preterita stant, uel quibusdam prenuntientur hominibus, uel ab eis audita rursus ad alios homines transmittantur: an ipsorum hominum quorumdam mentes in tantum euehantur Spiritu sancto, ut non per Angelos, sed per se ipsas futurorum stantes causas [1 1Kb] in ipsa summa rerum arce conspiciant. Audiunt enim ista et eree potestates, siue Angelis ea nuntiantibus, siue hominibus: et tantum audiunt, quantum opus esse ille iudicat, cui subiecta sunt omnia. Multa etiam predicuntur instinctu quodam et impulso spiritu [2 1Kb] nescientium: sicut Caiphas nesciuit quid dixit, sed cum esset pontifex prophetauit .

23. Ergo de successionibus seculorum et de resurrectione mortuorum philosophos nec illos consulere debemus, qui Creatoris eternitatem, in quo uiuimus, mouemur et sumus , quantum potuerunt intellexerunt. Quia per ea que facta sunt cognoscentes Deum, non sicut Deum glorificauerunt, aut gratias egerunt, sed dicentes se esse sapientes, stulti facti sunt . Et cum idonei non essent, in eternitatem [3 1Kb] spiritualis incommutabilisque nature aciem mentis tam constanter infigere, ut in ipsa sapientia Creatoris atque Rectoris uniuersitatis uiderent uolumina seculorum, que ibi iam essent et semper essent, hic autem futura essent ut non essent; atque ut ibi uiderent conuersiones in melius, non solum animorum, sed etiam corporum humanorum usque ad sui modi perfectionem: cum ergo ad hec ibi uidenda nullo modo essent idonei, ne ad illud quidem digni habiti sunt, ut eis ista per sanctos Angelos nuntiarentur; siue forinsecus per sensus corporis, siue interioribus reuelationibus in spiritu expressis: sicut patribus nostris uera pietate preditis hec demonstrata sunt, qui ea predicentes, uel de presentibus signis uel de proximis rebus, ita ut predixerant, factis fidem facientes, auctoritatem cui de longe futuris usque in seculi finem crederetur, habere meruerunt. Potestates autem eree superbe atque fallaces, etiam si quedam de societate et ciuitate sanctorum et de uero Mediatore a sanctis Prophetis uel Angelis audita per suos uates dixisse reperiuntur, id egerunt, ut per hec aliena uera etiam fideles Dei, si possent, ad sua falsa traducerent. Deus autem per nescientes id egit, ut ueritas undique resonaret, fidelibus in adiutorium, impiis in testimonium.



CAPUT XuIII.

24. Filius Dei incarnatus est ut per fidem mundati euehamur ad incommutabilem ueritatem. Quia igitur ad eterna capessenda idonei non eramus, sordesque peccatorum nos pregrauabant temporalium rerum amore contracte, et de propagine mortalitatis tanquam naturaliter inolite, purgandi eramus. Purgari autem ut contemperaremur eternis,  non nisi per temporalia possemus, qualibus iam contemperati tenebamur. Sanitas enim a morbo plurimum distat: sed media curatio [1 1Kb] , nisi morbo congruat, non perducit ad sanitatem. Inutilia temporalia decipiunt egrotos, utilia temporalia suscipiunt sanandos, et traiiciunt ad eterna sanatos. Mens autem rationalis sicut purgata contemplationem debet rebus eternis; sic purganda, temporalibus fidem. Dixit quidam et illorum qui quondam apud Grecos sapientes habiti sunt: Quantum ad id quod ortum est eternitas ualet, tantum ad fidem ueritas. Et profecto est uera sententia. Quod enim nos temporale dicimus, hoc ille quod ortum est appellauit. Ex quo genere etiam nos sumus, non tantum secundum corpus, sed etiam secundum animi mutabilitatem. Non enim proprie uocatur eternum, quod aliqua ex parte mutatur. In quantum igitur mutabiles sumus, in tantum ab eternitate distamus. Promittitur autem nobis uita eterna per ueritatem, a cuius perspicuitate rursus tantum distat fides nostra, quantum ab eternitate mortalitas. Nunc ergo adhibemus fidem rebus temporaliter gestis propter nos, et per ipsam mundamur; ut cum ad speciem uenerimus, quemadmodum succedit fidei ueritas, ita mortalitati succedat eternitas. Quapropter quoniam fides nostra fiet ueritas, cum ad id quod nobis credentibus promittitur peruenerimus: promittitur autem nobis uita eterna; et dixit ueritas, non que fiet sicut futura est fides nostra, sed que semper est ueritas, quia ibi est eternitas; dixit ergo ueritas, Hec est autem uita eterna, ut cognoscant te unum uerum Deum, et quem misisti Iesum Christum : cum fides nostra uidendo fiet ueritas, tunc mortalitatem nostram commutatam tenebit eternitas. Quod donec fiat, et ut fiat, quia rebus ortis accommodamus fidem credulitatis, sicut in eternis speramus ueritatem contemplationis, ne fides mortalis uite dissonaret a ueritate eterne uite, ipsa ueritas Patri ceterna de terra orta est , cum Filius Dei sic uenit ut fieret filius hominis, et ipse in se exciperet fidem nostram, qua nos perduceret ad ueritatem suam, qui sic suscepit mortalitatem nostram, ut non amitteret eternitatem suam. Quantum enim ad id quod ortum est eternitas ualet, tantum ad fidem ueritas. Ita ergo nos purgari oportebat, ut ille nobis fieret ortus qui maneret eternus, ne alter [2 1Kb] nobis esset in fide, alter in ueritate. Nec ab eo quod orti sumus ad eterna transire possemus, nisi eterno per ortum nostrum nobis sociato ad eternitatem ipsius traiiceremur. Nunc itaque illuc quodam modo secuta est fides nostra, quo ascendit in quem credidimus, ortus, mortuus, resuscitatus, assumptus. Horum quatuor, duo priora noueramus in nobis; scimus enim homines et oriri et mori: duo autem reliqua, id est resuscitari et assumi, iuste in nobis futura speramus, quia in illo facta credidimus. Itaque in illo quia et id quod ortum erat transiit ad eternitatem, transiturum est et nostrum, cum fides peruenerit ad ueritatem. Iam enim  credentibus, ut in uerbo fidei manerent, et inde ad ueritatem, ac per hoc ad eternitatem perducti a morte liberarentur, ita loquitur: Si manseritis in uerbo meo, uere discipuli mei eritis [1 1Kb] . Et quasi quererent, Quo fructu? secutus ait: Et cognoscetis ueritatem. Et rursus quasi dicerent, Quid prodest mortalibus ueritas? Et ueritas, inquit, liberabit uos . Unde, nisi a morte, a corruptione, a mutabilitate? ueritas quippe immortalis, incorrupta, incommutabilis permanet. uera autem immortalitas, uera incorruptibilitas, uera incommutabilitas, ipsa est eternitas.



CAPUT XIX.

25. Filius quomodo missus et prenuntiatus. Quomodo missione natiuitatis in carne factus minor sine detrimento equalitatis cum Patre. Ecce ad quod missus est Filius Dei; imo uero ecce quid est missum esse Filium Dei? Quecumque propter faciendam fidem, qua mundaremur ad contemplandam ueritatem, in rebus ortis ab eternitate prolatis et ad eternitatem relatis temporaliter gesta sunt, aut testimonia missionis huius fuerunt, aut ipsa missio Filii Dei. Sed testimonia quedam uenturum prenuntiauerunt, quedam uenisse testata sunt. Factum quippe creaturam per quem facta est omnis creatura, omnem creaturam testem habere oportebat. Nisi enim multis missis predicaretur unus, non multis dimissis teneretur unus. Et nisi talia essent testimonia que paruis magna esse uiderentur, non crederetur [2 1Kb] , ut magnos faceret magnus, qui ad paruos missus est paruus. Incomparabiliter enim maiora Filii Dei facta sunt celum et terra et omnia que in eis sunt, quia omnia per ipsum facta sunt, quam signa et portenta que in eius testimonium proruperunt. Sed tamen homines, ut hec magna per cum facta parui crederent [3 1Kb] , illa parua tanquam magna tremuerunt.

26. Cum ergo uenit plenitudo temporis, misit Deus Filium suum factum ex muliere, factum sub Lege ; usque adeo paruum, ut factum; eo itaque missum, quo factum. Si ergo maior mittit minorem, fatemur et nos factum minorem, et in tantum minorem in quantum factum, et in tantum factum in quantum missum. Misit enim Filium suum factum ex muliere, per quem tamen quia facta sunt omnia, non solum priusquam factus mitteretur, sed priusquam essent omnia, eumdem mittenti confitemur equalem, quem dicimus missum minorem. Quomodo ergo ante istam plenitudinem temporis, qua eum mitti oportebat, priusquam missus esset uideri a Patribus potuit, cum eis angelica quedam uisa demonstrarentur, quando nec iam missus sicut equalis est Patri uidebatur? Unde enim dicit Philippo, a quo utique sicut a ceteris, et ab ipsis a quibus crucifixus est in carne uidebatur, Tanto tempore uobiscum sum, et non cognouistis me? Philippe, qui me uidit, uidit et Patrem; nisi quia uidebatur, et non uidebatur? uidebatur sicut missus factus fuerat, non uidebatur sicut per eum omnia facta erant. Aut unde etiam illud dicit, Qui habet mandata  mea et seruat ea, ipse est qui diligit me; et qui diligit me, diligetur a Patre meo, et ego diligam eum, et manifestabo ei me ipsum ; cum esset manifestus ante oculos hominum: nisi quia carnem, quod uerbum in plenitudine temporis factum erat, suscipiendam [1 1Kb] nostre fidei porrigebat; ipsum autem uerbum per quod omnia facta erant, purgate per fidem menti contemplandum in eternitate seruabat?



CAPUT XX.

27. Mittens et missus equalis. Filius cur dicitur missus a Patre. De missione Spiritus sancti, quomodo et a quo missus sit. Pater totius deitatis principium. Si autem secundum hoc missus a Patre Filius dicitur, quia ille Pater est, ille Filius, nullo modo impedit ut credamus equalem Patre esse Filium et consubstantialem et ceternum, et tamen a Patre missum Filium. Non quia ille maior est, ille minor: sed quia ille Pater, ille Filius; ille genitor, ille genitus; ille a quo est qui mittitur, ille qui est ab eo qui mittit. Filius enim a Patre est, non Pater a Filio. Secundum hoc iam potest intelligi, non tantum ideo dici missus Filius quia uerbum caro factum est , sed ideo missus ut uerbum caro fieret, et per presentiam corporalem illa que scripta sunt operaretur; id est, ut non tantum homo missus intelligatur quod uerbum factum est [2 1Kb] , sed et uerbum missum ut homo fieret: quia non secundum imparem potestatem uel substantiam uel aliquid quod in eo Patri non sit equale missus est; sed secundum id quod Filius a Patre est, non Pater a Filio. uerbum enim Patris est Filius, quod et Sapientia eius dicitur. Quid ergo mirum si mittitur, non quia inequalis est Patri, sed quia est manatio quedam claritatis omnipotentis Dei sincera [3 1Kb] ? Ibi autem quod manat et de quo manat unius eiusdemque substantie est. Neque enim sicut aqua de foramine terre aut lapidis manat; sed sicut lux de luce. Nam quod dictum est, Candor est enim lucis eterne; quid aliud dictum est, quam, Lux est lucis eterne? Candor quippe lucis, quid nisi lux est? Et ideo ceterna luci, de qua lux est. Maluit autem dicere, Candor lucis, quam, Lux lucis; ne obscurior putaretur ista que manat quam illa de qua manat. Cum enim auditur candor eius esse ista, facilius est ut per hanc lucere illa, quam hec minus lucere credatur. Sed quia cauendum non erat, ne minor lux illa putaretur que istam genuit , illi cogitationi occurrit Scriptura, qua posset uideri obscurior lux ista que manat, quam illa de qua manat: quam suspicionem tulit, cum ait, Candor est illius, id est, lucis eterne; atque ita ostendit equalem. Si enim hec minor est, obscuritas illius est, non candor illius. Si autem maior est, non ex ea manat: non enim uinceret de qua genita est. Quia ergo ex illa manat, non est maior quam illa: quia uero non obscuritas illius, sed candor illius est, non est minor;  equalis est ergo. Neque hoc mouere debet, quia dicta est manatio quedam claritatis omnipotentis Dei sincera: tanquam ipsa non sit omnipotens, sed omnipotentis manatio. Mox enim de illa dicitur, Et cum sit una, omnia potest . Quis est autem omnipotens, nisi qui omnia potest? Ab illo itaque mittitur, a quo emanat. Sic enim expetitur [1 1Kb] ab illo qui amabat eam et desiderabat. Emitte, inquit, illam de sanctis celis tuis, et mitte illam a sede magnitudinis tue, ut mecum sit, et mecum laboret , id est, Doceat me laborare, ne laborem. Labores enim eius uirtutes sunt [2 1Kb] . Sed aliter mittitur ut sit cum homine, aliter missa est ut ipsa sit homo. In animas enim sanctas se transfert, atque amicos Dei et Prophetas constituit , sicut etiam implet sanctos Angelos, et omnia talibus ministeriis congrua per eos operatur. Cum autem uenit plenitudo temporis missa est , non ut impleret Angelos, nec ut esset Angelus, nisi in quantum consilium Patris annuntiabat, quod et ipsius erat; nec ut esset cum hominibus aut in hominibus, hoc enim et antea in Patribus et Prophetis: sed ut ipsum uerbum caro fieret, id est, homo fieret: in quo futuro reuelato sacramento, etiam eorum sapientium atque sanctorum salus esset, qui priusquam ipse de uirgine nasceretur, de mulieribus nati sunt, et in quo facto atque predicato salus sit omnium credentium, sperantium, diligentium. Hoc enim magnum pietatis est sacramentum, quod manifestatum est in carne, iustificatum est in spiritu, apparuit Angelis, predicatum est in gentibus, creditum est in mundo, assumptum est in gloria .

28. Ab illo ergo mittitur Dei uerbum, cuius est uerbum; ab illo mittitur de quo natum est: mittit qui genuit, mittitur quod genitum est. Et tunc unicuique mittitur, cum a quoquam cognoscitur atque percipitur, quantum cognosci et percipi potest pro captu uel proficientis in Deum, uel perfecte in Deo anime rationalis. Non ergo eo ipso quo de Patre natus est, missus dicitur Filius: sed uel eo quod apparuit huic mundo uerbum caro factum; unde dicit, Exiui a Patre, et ueni in hunc mundum : uel eo quod ex tempore cuiusquam mente percipitur, sicut dictum est, Mitte illam, ut mecum sit, et mecum laboret. Quod ergo natum est ab eterno, eternum est: Candor est enim lucis eterne. Quod autem mittitur ex tempore, a quoquam cognoscitur. Sed cum in carne manifestatus est Filius Dei, in hunc mundum missus est, in plenitudine temporis, factus ex femina. Quia enim in sapientia Dei non poterat mundus cognoscere per sapientiam Deum; quoniam lux lucet in tenebris, et tenebre eam non comprehenderunt: placuit Deo per stultitiam predicationis saluos facere credentes ; ut uerbum caro fieret, et habitaret in nobis . Cum autem ex tempore cuiusque profectus mente percipitur, mitti quidem dicitur, sed non in hunc mundum: neque enim sensibiliter apparet, id est, corporeis sensibus presto est. Quia et nos secundum  quod mente aliquid eternum, quantum possumus, capimus, non in hoc mundo sumus: et omnium iustorum spiritus, etiam adhuc in hac carne uiuentium, in quantum diuina sapiunt, non sunt in hoc mundo. Sed Pater cum ex tempore a quoquam cognoscitur, non dicitur missus: non enim habet de quo sit [1 1Kb] , aut ex quo procedat. Sapientia quippe dicit, Ego ex ore Altissimi prodiui ; et de Spiritu sancto dicitur, A Patre procedit : Pater uero, a nullo.

29. Sicut ergo Pater genuit, Filius genitus est: ita Pater misit, Filius missus est. Sed quemadmodum qui genuit et qui genitus est, ita et qui misit et qui missus est unum sunt; quia Pater et Filius unum sunt . Ita etiam Spiritus sanctus unum cum eis est; quia hec tria unum sunt. Sicut enim natum esse est Filio, a Patre esse; ita mitti est Filio, cognosci quod ab illo sit. Et sicut Spiritui sancto donum Dei esse, est a Patre procedere ita mitti, est cognosci quia ab illo procedat [2 1Kb] . Nec possumus dicere quod Spiritus sanctus et a Filio non procedat: neque enim frustra idem Spiritus et Patris et Filii Spiritus dicitur. Nec uideo quid aliud significare uoluerit, cum sufflans in faciem discipulorum [3 1Kb] ait: Accipite Spiritum sanctum . Neque enim flatus ille corporeus, cum sensu corporaliter tangendi procedens ex corpore, substantia Spiritus sancti fuit; sed demonstratio per congruam significationem, non tantum a Patre, sed et a Filio procedere Spiritum sanctum. Quis enim dementissimus dixerit, alium fuisse Spiritum [4 1Kb] quem sufflans dedit, et alium quem post ascensionem suam misit ? Unus enim est Spiritus Dei, Spiritus Patris et Filii, Spiritus sanctus, qui operatur omnia in omnibus . Sed quod bis datus est, dispensatio certe significationis fuit, de qua suo loco, quantum Dominus dederit, disseremus. Quod ergo ait Dominus, Quem ego mittam uobis a Patre ; ostendit Spiritum et Patris et Filii. Quia etiam cum dixisset, Quem mittet Pater, addidit, in nomine meo ; non tamen dixit, Quem mittet Pater a me: quemadmodum dixit, Quem ego mittam uobis a Patre: uidelicet ostendens quod totius diuinitatis, uel, si melius dicitur, deitatis, principium Pater est. Qui ergo a Patre procedit et Filio, ad eum refertur a quo natus est Filius. Et quod dicit euangelista, Spiritus nondum erat datus, quia iehsu nondum erat glorificatus : quomodo intelligitur, nisi quia certa illa Spiritus sancti datio uel missio post clarificationem Christi futura erat, qualis nunquam antea fuerat? Neque enim antea nulla erat, sed talis non fuerat. Si enim antea Spiritus sanctus non dabatur, quo impleti Prophete locuti sunt? cum aperte Scriptura dicat, et multis locis ostendat, Spiritu sancto eos locutos fuisse: cum et  de Ioanne Baptista dictum sit, Spiritu sancto replebitur iam inde ab utero matris sue: et Spiritu sancto repletus Zacarias inuenitur pater eius, ut de illo talia diceret; et Spiritu sancto Maria, ut talia de Domino quem gestabat utero, predicaret ; Spiritu sancto Simeon et Anna, ut magnitudinem Christi paruuli agnoscerent : quomodo ergo Spiritus nondum erat datus, quia iehsu nondum erat clarificatus; nisi quia illa datio, uel donatio, uel missio Spiritus sancti habitura erat quamdam proprietatem suam in ipso aduentu, qualis antea nunquam fuit? Nusquam enim legimus, linguis quas non nouerant homines locutos, ueniente in se Spiritu sancto, sicut tunc factum est, cum oporteret eius aduentum signis sensibilibus demonstrari, ut ostenderetur totum orbem terrarum atque omnes gentes in linguis uariis constitutas, credituras in Christum per donum Spiritus sancti; ut impleretur quod in Psalmo canitur, Non sunt loquele neque sermones, quorum non audiantur uoces eorum; in omnem terram exiuit sonus eorum, et in fines orbis terre uerba eorum .

30. uerbo itaque Dei ad unitatem persone copulatus, et quodam modo commixtus est homo, cum ueniente plenitudine temporis missus est in hunc mundum factus ex femina Filius Dei, ut esset et filius hominis propter filios hominum. Hanc personam angelica natura figurare antea potuit, ut prenuntiaret; non expropriare, ut ipsa esset.



CAPUT XXI.

De sensibili demonstratione sancti Spiritus, et de ceternitate Trinitatis. Quid dictum sit et quid dicendum restet. De sensibili autem demonstratione Spiritus sancti, siue per columbe speciem , siue per linguas igneas , cum eius substantiam Patri et Filio ceternam pariterque incommutabilem subdita et seruiens creatura temporalibus motibus et formis ostenderet, cum ad eius persone unitatem, sicut caro quod uerbum factum est , non copularetur, non audeo dicere nichil tale factum esse antea. Sed plane fidenter dixerim, Patrem et Filium et Spiritum sanctum unius eiusdemque substantie, Deum creatorem, Trinitatem omnipotentem inseparabiliter operari: sed ita non posse per longe imparem maximeque corpoream creaturam inseparabiliter demonstrari; sicut per uoces nostras, que utique corporaliter sonant, non possunt Pater et Filius et Spiritus sanctus, nisi suis et propriis interuallis temporum certa separatione distinctis, que sue cuiusque uocabuli syllabe occupant, nominari. In sua quippe substantia qua sunt, tria unum sunt, Pater et Filius et Spiritus sanctus, nullo temporali motu super omnem creaturam idipsum sine ullis interuallis temporum uel locorum, et simul unum atque idem ab eternitate in eternitatem, tanquam ipsa eternitas que sine ueritate et caritate non est: in meis autem uocibus separati sunt Pater et Filius et Spiritus sanctus, nec simul dici potuerunt, et in litteris uisibilibus sua separatim locorum spatia tenuerunt. Et quemadmodum cum memoriam meam  et intellectum et uoluntatem nomino, singula quidem nomina ad res singulas referuntur, sed tamen ab omnibus tribus singula facta sunt; nullum enim horum trium nominum est, quod non et memoria et intellectus et uoluntas mea simul operata sint: ita Trinitas simul operata est et uocem Patris, et carnem Filii, et columbam Spiritus sancti, cum ad personas singulas singula hec referantur. Qua similitudine utcumque cognoscitur inseparabilem in se ipsa Trinitatem per uisibilis creature speciem separabiliter demonstrari, et inseparabilem Trinitatis operationem etiam in singulis esse rebus, que uel ad Patrem, uel ad Filium, uel ad Spiritum sanctum demonstrandum proprie pertinere dicuntur.

31. Si ergo a me queritur, quomodo facte sint uel uoces uel sensibiles forme atque species ante incarnationem uerbi Dei, que hoc futurum prefigurarent: per Angelos ea Deum operatum esse respondeo; quod etiam Scripturarum sanctarum testimoniis, quantum existimo, satis ostendi. Si autem queritur, ipsa incarnatio quomodo facta sit: ipsum uerbum Dei dico carnem factum, id est, hominem factum, non tamen in hoc quod factum est conuersum atque mutatum; ita sane factum, ut ibi sit non tantum uerbum Dei et hominis caro, sed etiam rationalis hominis anima, atque hoc totum et Deus dicatur propter Deum et homo propter hominem. Quod si difficile intelligitur, mens fide purgetur, magis magisque abstinendo a peccatis, et bene operando, et orando cum gemitu desideriorum sanctorum, ut per diuinum adiutorium proficiendo, et intelligat, et amet. Si autem queritur, post incarnationem uerbi, quomodo facta sit uel uox Patris, uel species corporalis qua Spiritus sanctus demonstratus est: per creaturam quidem facta ista non dubito; sed utrum tantummodo corporalem atque sensibilem, an adhibito spiritu etiam rationali uel intellectuali , non quidem ad unitatem persone,  sed tandummodo ad ministerium peragende significationis, sicut oportuisse Deus iudicauit: an aliquid aliud intelligendum sit, inuenire difficile est, et temere affirmare non expedit. Quomodo tamen ista sine rationali uel intellectuali creatura potuerint fieri, non uideo. Neque adhuc locus est explicare cur ita sentiam, quantum uires Dominus dederit. Prius enim sunt discutienda et refellenda hereticorum argumenta, que non ex diuinis Libris, sed ex rationibus suis proferunt, quibus se uehementer cogere arbitrantur, testimonia Scripturarum que de Patre et Filio et Spiritu sancto sunt, ita esse intelligenda ut ipsi uolunt.

32. Nunc autem non ideo minorem Filium quia missus est a Patre, nec ideo minorem Spiritum sanctum  quia et Pater eum misit et Filius, sufficienter, quantum arbitror, demonstratum est. Siue enim propter uisibilem creaturam, siue potius propter princicipii commendationem, non propter inequalitatem uel imparilitatem uel dissimilitudinem substantie in Scripturis hec posita intelliguntur: quia etiam si uoluisset Deus Pater per subiectam creaturam uisibiliter  apparere, absurdissime tamen aut a Filio quem genuit, aut a Spiritu sancto qui de illo procedit, missus diceretur. Iste igitur sit huius uoluminis modus: deinceps in ceteris, adiuuante Domino, illa hereticorum uersutissima argumenta qualia sint, et quemadmodum redarguantur uidebimus.



LIBER QUINTUS. uenit ad hereticorum argumenta illa que non ex diuinis Libris, sed ex rationibus suis proferunt: et eos refellit, quibus ideo uidetur non eamdem Patris ac Filii esse substantiam, quia omne quod de Deo dicitur, secundum substantiam dici putant; et propterea et gignere et gigni, uel genitum esse et ingenitum, quoniam diuersa sunt, contendunt substantias esse diuersas; demonstrans, non omne quod de Deo dicitur secundum substantiam dici, sicut secundum substantiam dicitur bonus et magnus, et si quid aliud ad se dicitur; sed dici etiam relatiue, id est non ad se, sed ad aliquid quod ipse non est, sicut Pater ad Filium dicitur, uel Dominus ad creaturam sibi seruientem: ubi si quid relatiue, id est ad aliquid quod ipse non est, etiam ex tempore dicitur, sicuti est, Domine, refugium factus es nobis; nichil ei accidere quo mutetur, sed omnino ipsum in natura uel essentia sua immutabilem permanere.



CAPUT PRIMUM.

1. Quid a Deo, quid a lectore auctor exposcat. In Deo nichil mutabilis et corporei cogitandum. Hinc iam exordiens ea dicere, que dici ut cogitantur uel ab homine aliquo, uel certe a nobis non omni modo possunt: quamuis et ipsa nostra cogitatio, cum de Deo Trinitate cogitamus [1 1Kb] , longe se illi de quo cogitat, imparem sentiat, neque ut est eum capiat, sed, ut scriptum est, etiam a tantis quantus Paulus apostolus hic erat, per speculum et in enigmate uideatur , primum ab ipso Domino Deo nostro, de quo semper cogitare debemus, et de quo digne cogitare non possumus, cui laudando reddenda est omni tempore benedictio , et cui enuntiando nulla competit dictio, et adiutorium ad intelligenda atque explicanda que intendo, et ueniam precor sicubi offendo. Memor sum enim, non solum uoluntatis, uerum etiam infirmitatis mee. Ab his etiam qui ista lecturi sunt, ut ignoscant peto, ubi me magis uoluisse quam potuisse dicere aduerterint, quod uel ipsi melius intelligunt, uel propter mei eloquii difficultatem non intelligunt: sicut ego eis ignosco, ubi propter suam tarditatem intelligere non possunt.

2. Facilius autem nobis inuicem ignoscimus, si nouerimus, aut certe credendo firmum tenuerimus, ea que de natura incommutabili et inuisibili summeque uiuente ac sibi sufficiente dicuntur, non ex consuetudine uisibilium atque mutabilium et mortalium uel egenarum rerum esse metienda. Sed cum in his etiam que nostris corporalibus adiacent sensibus, uel quod nos ipsi in interiore homine sumus, scientia comprehendendis laboremus, nec sufficiamus: non tamen impudenter in illa que supra sunt diuina et ineffabilia, pietas fidelis ardescit; non quam suarum uirium inflat arrogantia, sed quam gratia ipsius Creatoris et Saluatoris inflammat. Nam quo intellectu Deum capit homo, qui ipsum intellectum suum quo eum uult capere nondum capit? Si autem hunc iam capit, attendat diligenter nichil eo esse in sua natura melius,  et uideat utrum ibi uideat ulla lineamenta formarum, nitores colorum, spatiosam granditatem, partium distantiam, molis distensionem, aliquas per locorum interualla motiones, uel quid eiusmodi. Nihil certe istorum inuenimus in eo, quo in natura nostra nichil melius inuenimus, id est, in nostro intellectu, quo sapientiam capimus quantum capaces sumus. Quod ergo non inuenimus in meliore nostro, non debemus in illo querere, quod longe melius est meliore nostro: ut sic intelligamus Deum, si possumus, quantum possumus, sine qualitate bonum, sine quantitate magnum, sine indigentia creatorem, sine situ presidentem [1 1Kb] , sine habitu omnia continentem, sine loco ubique totum, sine tempore sempiternum, sine ulla sui mutatione mutabilia facientem, nichilque patientem. Quisquis Deum ita cogitat, etsi nondum potest omni modo inuenire quid sit; pie tamen cauet, quantum potest, aliquid de eo sentire quod non sit.



CAPUT II.

3. Deus sola incommutabilis essentia. Est tamen sine dubitatione substantia, uel, si melius hoc appellatur, essentia, quam Greci uocant. Sicut enim ab eo quod est sapere dicta est sapientia, et ab eo quod est scire dicta est scientia; ita ab eo quod est esse dicta est essentia. Et quis magis est, quam ille qui dixit famulo suo Moysi, Ego sum qui sum; et, Dices filiis Isrel: Qui est, misit me ad uos ? Sed alie que dicuntur essentie siue substantie, capiunt accidentia, quibus in eis fiat uel magna uel quantacumque mutatio: Deo autem aliquid eiusmodi accidere non potest; et ideo sola est incommutabilis substantia uel essentia, qui Deus est, cui profectio ipsum esse, unde essentia nominata est, maxime ac uerissime competit. Quod enim mutatur, non seruat ipsum esse; et quod mutari potest, etiamsi non mutetur, potest quod fuerat non esse: ac per hoc illud solum quod non tantum non mutatur, uerum etiam mutari omnino non potest, sine scrupulo occurrit quod uerissime dicatur esse.



CAPUT III.

4. Arianorum argumentum ex uoce geniti et ingeniti desumptum diluitur. Quamobrem ut  iam etiam de iis que nec dicuntur ut cogitantur, nec cogitantur ut sunt, respondere incipiamus fidei nostre aduersariis: inter multa que Ariani aduersus catholicam fidem solent disputare, hoc sibi maxime callidissimum machinamentum proponere uidentur, cum dicunt: Quidquid de Deo dicitur uel intelligitur, non secundum accidens, sed secundum substantiam dicitur. Quapropter ingenitum esse Patri secundum substantiam est, et genitum esse Filio secundum substantiam est. Diuersum est autem ingenitum esse, et genitum esse: diuersa est ergo substantia Patris et Filii. Quibus respondemus: Si quidquid de Deo dicitur, secundum substantiam dicitur; ergo quod dictum est, Ego et Pater unum sumus , secundum substantiam dictum est. Una est igitur substantia Patris et Filii. Aut si hoc non secundum substantiam dictum est, dicitur ergo aliquid de Deo non secundum substantiam; et ideo iam non cogimur secundum substantiam intelligere ingenitum et genitum. Item dictum est de Filio, Non rapinam arbitratus est esse equalis Deo : querimus secundum quid equalis. Si enim non secundum substantiam dicitur equalis, admittunt ut dicatur aliquid de Deo, non secundum substantiam: admittant ergo non secundum substantiam dici ingenitum et genitum. Quod si propterea non admittunt, quia omnia de Deo secundum substantiam dici uolunt, secundum substantiam Filius equalis est Patri.



CAPUT Iu.

5. Accidens arguit semper aliquam rei mutationem. Accidens autem non solet dici, nisi quod aliqua mutatione eius rei cui accidit amitti potest. Nam etsi quedam dicuntur accidentia inseparabilia, que grece appellantur , sicut est plume corui color niger; amittit eum tamen, non quidem quamdiu pluma est, sed quia non semper est pluma. Quapropter ipsa materies mutabilis est, et ex eo quod desinit esse illud animal uel illa pluma, totumque illud corpus in terram mutatur et uertitur, amittit utique etiam illum colorem. Quamuis et accidens quod separabile dicitur, non separatione, sed mutatione amittatur; sicuti est capillis hominum nigritudo, quoniam dum capilli sunt possunt albescere, separabile accidens dicitur: sed diligenter intuentibus satis apparet, non separatione quasi emigrare aliquid a capite dum canescit, ut nigritudo inde candore succedente discedat et aliquo eat, sed illam qualitatem coloris ibi uerti atque mutari. Nihil itaque accidens in Deo, quia nichil mutabile aut amissibile. Quod si et illud dici accidens placet, quod licet non amittatur, minuitur tamen uel augetur, sicuti est anime uita: nam et quamdiu anima est, tamdiu uiuit, et quia semper anima est, semper uiuit; sed quia magis uiuit cum sapit, minusque cum desipit, fit etiam hic aliqua mutatio, non ut desit uita, sicuti deest insipienti sapientia, sed ut minus sit: nec tale aliquid in Deo fit, quia omnino incommutabilis manet.



CAPUT u.

6. In Deo nichil secundum accidens dicitur, sed secundum substantiam aut secundum relationem. Quamobrem nichil in eo secundum accidens dicitur,  quia nichil ei accidit; nec tamen omne quod dicitur, secundum substantiam dicitur. In rebus enim creatis atque mutabilibus quod non secundum substantiam dicitur, restat ut secundum accidens dicatur: omnia enim accidunt eis, que uel amitti possunt uel minui, et magnitudines et qualitates; et quod dicitur ad aliquid, sicut amicitie, propinquitates, seruitutes, similitudines, equalitates, et si qua huiusmodi; et situs et habitus, et loca et tempora, et opera atque passiones. In Deo autem nichil quidem secundum accidens dicitur, quia nichil in eo mutabile est; nec tamen omne quod dicitur, secundum substantiam dicitur. Dicitur enim ad aliquid, sicut Pater ad Filium, et Filius ad Patrem, quod non est accidens: quia et ille semper Pater, et ille semper Filius; et non ita semper quasi ex quo natus est Filius, ut ex eo quod nunquam desinat esse Filius, Pater non desinat esse Pater; sed ex eo quod semper natus est Filius, nec cepit unquam esse Filius. Quod si aliquando esse cepisset, aut aliquando esse desineret Filius, secundum accidens diceretur. Si uero quod dicitur Pater, ad se ipsum diceretur, non ad Filium; et quod dicitur Filius, ad se ipsum diceretur, non ad Patrem; secundum substantiam diceretur et ille Pater, et ille Filius: sed quia et Pater non dicitur Pater nisi ex eo quod est ei Filius, et Filius non dicitur nisi ex eo quod habet Patrem, non secundum substantiam hec dicuntur: quia non quisque eorum ad se ipsum, sed ad inuicem atque ad alterutrum ista dicuntur: neque secundum accidens, quia et quod dicitur Pater, et quod dicitur Filius, eternum atque incommutabile est eis. Quamobrem quamuis diuersum sit Patrem esse et Filium esse, non est tamen diuersa substantia: quia hoc [1 1Kb] non secundum substantiam dicuntur, sed secundum relatiuum; quod tamen relatiuum non est accidens, quia non est mutabile.



CAPUT uI.

7. Occurrit hereticorum cauillationibus in eadem uoce geniti et ingeniti. Si autem huic sic putant resistendum esse sermoni, quod Pater quidem ad Filium dicitur et Filius ad Patrem, ingenitus tamen et genitus ad se ipsos dicuntur, non ad alterutrum: non enim hoc est dicere ingenitum, quod est Patrem dicere; quia et si Filium non genuisset, nichil prohiberet eum dicere ingenitum: et si gignat quisque filium, non ex eo ipse ingenitus est, quia geniti homines ex aliis hominibus, gignunt et ipsi alios: inquiunt ergo: Pater ad Filium dicitur, et Filius ad Patrem, ingenitus autem ad se ipsum, et genitus ad se ipsum dicitur: et ideo si quidquid ad se ipsum dicitur, secundum substantiam dicitur, diuersum est autem ingenitum esse et genitum esse; diuersa igitur substantia est: hoc si dicunt, non intelligunt de ingenito quidem aliquid se dicere, quod diligentius pertractandum sit, quia nec ideo quisque pater quia ingenitus, nec ingenitus ideo quia pater, et propterea non ad aliquid, sed ad se dici putatur ingenitus: genitum uero mira cecitate non aduertunt dici non posse, nisi ad aliquid. Ideo quippe filius quia genitus,  et quia filius utique genitus. Sicut autem filius ad patrem, sic genitus ad genitorem refertur; et sicut pater ad filium, ita genitor ad genitum. Ideoque alia notio est qua intelligitur genitor, alia qua ingenitus. Nam quamuis de Patre Deo utrumque dicatur, illud tamen ad genitum, id est, ad Filium dicitur; quod nec illi negant: hoc autem quod ingenitus dicitur, ad se ipsum dici perhibent. Dicunt ergo: Si aliquid ad se ipsum dicitur Pater, quod ad se ipsum dici non potest Filius, et quidquid ad se ipsum dicitur, secundum substantiam dicitur, et ad se ipsum dicitur ingenitus, quod dici non potest Filius; ergo secundum substantiam dicitur ingenitus, quod Filius quia dici non potest, non eiusdem est substantie. Cui uersutie respondetur ita, ut ipsi cogantur dicere secundum quid sit equalis Patri Filius; utrum secundum id quod ad se dicitur, an secundum id quod ad Patrem dicitur. Non enim secundum id quod ad Patrem dicitur, quoniam ad patrem filius dicitur, ille autem non filius, sed pater est. Quia non sic ad se dicuntur pater et filius, quomodo amici aut uicini. Relatiue quippe amicus dicitur ad amicum; et si equaliter se diligunt, eadem in utroque amicitia est: et relatiue uicinus dicitur ad uicinum; et quia equaliter sibi uicini sunt , eadem in utroque uicinitas. Quia uero Filius non ad Filium relatiue dicitur, sed ad Patrem; non secundum hoc quod ad Patrem dicitur, equalis est Filius Patri: restat ut secundum id equalis sit, quod ad se dicitur. Quidquid autem ad se dicitur, secundum substantiam dicitur: restat ergo ut secundum substantiam sit equalis. Eadem est igitur utriusque substantia. Cum uero ingenitus dicitur Pater, non quid sit, sed quid non sit dicitur. Cum autem relatiuum negatur, non secundum substantiam negatur, quia ipsum relatiuum non secundum substantiam dicitur.



CAPUT uII.

8. Negatio addita non mutat predicamentum. Hoc exemplis planum faciendum est. Ac primum uidendum est hoc significari cum dicitur genitus, quod significatur cum dicitur filius. Ideo enim filius, quia genitus; et quia filius, utique genitus. Quod ergo dicitur ingenitus, hoc ostenditur, quod non sit filius: sed genitus et ingenitus commode dicuntur; filius autem latine dicitur, sed infilius ut dicatur non admittit loquendi consuetudo. Nihil tamen intellectui demitur, si dicatur non filius; quemadmodum etiam si dicatur non genitus, pro eo quod dicitur ingenitus, nichil aliud dicitur. Sic enim et uicinus et amicus relatiue dicuntur, nec tamen potest inuicinus dici quomodo dicitur inimicus. Quamobrem non est in rebus considerandum quid uel sinat uel non sinat dici usus sermonis nostri, sed quis rerum ipsarum intellectus eluceat. Non ergo iam dicamus ingenitum, quamuis dici latine possit; sed pro eo dicamus non genitum, quod tantum ualet. Num ergo aliud dicimus quam non filium? Negatiua porro ista particula non id efficit, ut quod sine illa relatiue dicitur, eadem preposita substantialiter dicatur; sed id tantum negatur, quod sine  illa aiebatur, sicut in ceteris predicamentis. uelut cum dicimus, Homo est, substantiam designamus. Qui ergo dicit, Non homo est, non aliud genus predicamenti enuntiat, sed tantum illud negat. Sicut ergo secundum substantiam aio, Homo est: sic secundum substantiam nego, cum dico, Non homo est. Et cum queritur, quantus sit; et aio, Quadrupedalis est, id est, quatuor pedum, secundum quantitatem aio: qui dicit, Non quadrupedalis est, secundum quantitatem negat. Candidus est, secundum qualitatem aio: Non candidus est, secundum qualitatem nego. Propinquus est, secundum relatiuum aio: Non propinquus est, secundum relatiuum nego. Secundum situm aio, cum dico, Iacet: secundum situm nego, cum dico, Non iacet. Secundum habitum aio, cum dico, Armatus est: secundum habitum nego, cum dico, Non armatus est. Tantumdem autem ualet si dicam, Inermis est. Secundum tempus aio, cum dico, Hesternus est: secundum tempus nego, cum dico, Non hesternus est. Et cum dico, Rome est, secundum locum aio: et secundum locum nego, cum dico, Non Rome est. Secundum id quod est facere aio, cum dico, Cedit: si autem dicam, Non cedit, secundum id quod est facere nego, ut ostendam non hoc facere. Et cum dico, uapulat, secundum predicamentum aio quod pati uocatur: et secundum id nego, cum dico, non uapulat. Et omnino nullum predicamenti genus est, secundum quod aliquid aiere uolumus, nisi ut secundum idipsum predicamentum negare conuincamur, si preponere negatiuam particulam uoluerimus. Que cum ita sint, si substantialiter aierem, dicendo, Filius; substantialiter negarem, dicendo, Non Filius. Quia uero relatiue aio, cum dico, Filius est; ad patrem enim refero: relatiue nego, si dicam, Non filius est; ad parentem enim eamdem negationem refero, uolens ostendere quod ei parens non sit. At si quantum ualet quod dicitur filius, tantumdem ualet quod dicitur genitus, sicut prelocuti sumus; tantumdem ergo ualet quod dicitur non genitus, quantum ualet quod dicitur non filius. Relatiue autem negamus dicendo, Non filius: relatiue igitur negamus dicendo, Non genitus. Ingenitus porro quid est, nisi non genitus? Non ergo receditur a relatiuo predicamento, cum ingenitus dicitur. Sicut enim genitus non ad se ipsum dicitur, sed quod ex genitore sit: ita cum dicitur ingenitus, non ad se ipsum dicitur, sed quod ex genitore non sit ostenditur. In eodem tamen predicamento, quod Relatiuum uocatur, utraque significatio uertitur: quod autem relatiue pronuntiatur, non indicat substantiam: ita quamuis diuersum sit genitus et ingenitus, non indicat diuersam substantiam: quia sicut filius ad patrem, et non filius ad non patrem refertur; ita genitus ad genitorem, et non genitus ad non genitorem referatur necesse est.



CAPUT uIII.

9. Quidquid substantialiter de Deo dicitur, de singulis personis singulariter et simul de ipsa Trinitate dicitur. In Deo una essentia, tres Grecis hypostases, Latinis tres persone. Quapropter illud precipue teneamus, quidquid ad se dicitur prestantissima  illa et diuina sublimitas, substantialiter dici; quod autem ad aliquid, non substantialiter, sed relatiue: tantamque uim esse eiusdem substantie in Patre et Filio et Spiritu sancto, ut quidquid de singulis ad se ipsos dicitur, non pluraliter in summa, sed singulariter accipiatur. Quemadmodum enim Pater Deus est, et Filius Deus est, et Spiritus sanctus Deus est, quod secundum substantiam dici nemo dubitat: non tamen tres deos, sed unum Deum dicimus eam ipsam prestantissimam Trinitatem. Ita magnus Pater, magnus Filius, magnus Spiritus sanctus: non tamen tres magni, sed unus magnus. Non enim de Patre solo, sicut illi peruerse sentiunt; sed de Patre et Filio et Spiritu sancto scriptum est, Tu es Deus solus magnus . Et bonus Pater, bonus Filius, bonus Spiritus sanctus: nec tres boni, sed unus est bonus, de quo dictum est, Nemo bonus, nisi unus Deus. Etenim Dominus iehsu, ne ab illo qui dixerat, Magister bone , tanquam hominem compellans, secundum hominem tantummodo intelligeretur, ideo non ait, Nemo bonus, nisi solus Pater; sed, Nemo bonus, nisi unus Deus. In Patris enim nomine, ipse per se Pater pronuntiatur: in Dei uero, et ipse et Filius et Spiritus sanctus, quia Trinitas unus Deus. Situs uero, et habitus, et loca, et tempora, non proprie, sed translate ac per similitudines dicuntur in Deo. Nam et sedere super Cherubim dicitur ; quod ad situm dicitur: et abyssum tanquam uestimentum amictus ; quod ad habitum: et, Anni tui non deficient ; quod ad tempus: et, Si ascendero in celum, tu ibi es ; quod ad locum. Quod autem ad faciendum attinet, fortassis de solo Deo uerissime dicatur: solus enim Deus facit et ipse non fit, neque patitur quantum ad eius substantiam pertinet qua Deus est. Itaque omnipotens Pater, omnipotens Filius, omnipotens Spiritus sanctus: nec tamen tres omnipotentes, sed unus Omnipotens, ex quo omnia, per quem omnia, in quo omnia; ipsi gloria . Quidquid ergo ad se ipsum dicitur Deus, et de singulis personis singulariter dicitur [1 1Kb] , id est, de Patre, et Filio, et Spiritu sancto, et simul de ipsa Trinitate, non pluraliter, sed singulariter dicitur. Quoniam quippe non aliud est Deo esse, et aliud magnum esse, sed hoc idem illi est esse quod magnum esse: propterea sicut non dicimus tres essentias, sic non dicimus tres magnitudines, sed unam essentiam et unam magnitudinem. Essentiam dico, que grece dicitur, quam usitatius substantiam uocamus.

10. Dicunt quidem et illi hypostasim; sed nescio quid uolunt interesse inter usiam et hypostasim: ita ut plerique nostri qui hec greco tractant eloquio, dicere consueuerint, , , quod est latine, unam essentiam, tres substantias.



CAPUT IX.

Persone tres non proprie dicte. Sed quia nostra loquendi consuetudo iam obtinuit, ut hoc intelligatur cum dicimus essentiam, quod intelligitur  cum dicimus substantiam: non audemus dicere unam essentiam tres substantias; sed unam essentiam uel substantiam, tres autem personas; quemadmodum multi Latini ista tractantes et digni auctoritate dixerunt, cum alium modum aptiorem non inuenirent, quo enuntiarent uerbis quod sine uerbis intelligebant. Reuera enim cum Pater non sit Filius, et Filius non sit Pater, et Spiritus sanctus ille qui etiam donum Dei uocatur, nec Pater sit nec Filius, tres utique sunt. Ideoque pluraliter dictum est, Ego et Pater unum sumus . Non enim dixit, Unum est, quod Sabelliani dicunt; sed, unum sumus. Tamen cum queritur quid tres, magna prorsus inopia humanum laborat eloquium. Dictum est tamen, Tres persone, non ut illud diceretur, sed ne taceretur.



CAPUT X.

11. Que Deo absolute conueniunt ut essentia, de Trinitate singulariter dicuntur, non pluraliter. Sicut ergo non dicimus tres essentias; ita non dicimus tres magnitudines, neque tres magnos. In rebus enim que participatione magnitudinis magne sunt, quibus est aliud esse, aliud magnas esse, sicut magna domus, et magnus mons, et magnus animus; in his ergo rebus aliud est magnitudo, aliud quod ab ea magnitudine magnum est, et prorsus non hoc est magnitudo quod est magna domus. Sed illa est uera magnitudo, qua non solum magna est domus que magna est, et qua magnus est mons quisquis magnus est; sed etiam qua magnum est quidquid aliud magnum dicitur: ut aliud sit ipsa magnitudo, aliud ea que ab illa magna dicuntur. Que magnitudo utique primitus magna est, multoque excellentius quam ea que participatione eius magna sunt. Deus autem quia non ea magnitudine magnus est que non est quod est ipse, ut quasi particeps eius sit Deus cum magnus est; alioquin illa erit maior magnitudo quam Deus, Deo autem non est aliquid maius: ea igitur magnitudine magnus est qua ipse est eadem magnitudo. Et ideo sicut non dicimus tres essentias, sic nec tres magnitudines: hoc est enim Deo esse, quod est magnum esse. Eadem causa nec magnos tres dicimus, sed unum magnum: quia non participatione magnitudinis Deus magnus est, sed se ipso magno magnus est; quia ipse sua est magnitudo. Hoc et de bonitate, et de eternitate, et de omnipotentia Dei dictum sit, omnibusque omnino predicamentis que de Deo possunt pronuntiari, quod ad se ipsum dicitur, non translate ac per similitudinem, sed proprie: si tamen de illo proprie aliquid dici ore hominis potest.



CAPUT XI.

12. Quid in Trinitate relatiue dicatur. Quod [1 1Kb] autem proprie singula in eadem Trinitate dicuntur, nullo modo ad se ipsa, sed ad inuicem, aut ad creaturam dicuntur; et ideo relatiue, non substantialiter ea dici manifestum est. Sicut enim Trinitas unus Deus dicitur, magnus, bonus, eternus, omnipotens, idemque ipse sua sic dici potest deitas, ipse sua magnitudo, ipse sua bonitas, ipse sua eternitas, ipse sua omnipotentia: non sic potest dici Trinitas  Pater, nisi forte translate ad creaturam propter adoptionem filiorum. Quod enim scriptum est, Audi, Isrel; Dominus Deus tuus, Dominus unus est , non utique excepto Filio, aut excepto Spiritu sancto oportet intelligi, quem unum Dominum Deum nostrum recte dicimus etiam patrem nostrum per gratiam suam nos regenerantem. Trinitas autem Filius nullo modo dici potest. Spiritus uero sanctus secundum id quod scriptum est, Quoniam Deus spiritus est , potest quidem uniuersaliter dici, quia et Pater spiritus et Filius spiritus, et Pater sanctus et Filius sanctus. Itaque Pater, et Filius, et Spiritus sanctus, quoniam unus Deus, et utique Deus sanctus est, et Deus spiritus est, potest appellari Trinitas et Spiritus sanctus. Sed tamen ille Spiritus sanctus qui non Trinitas, sed in Trinitate intelligitur, in eo quod proprie dicitur Spiritus sanctus, relatiue dicitur, cum et ad Patrem et ad Filium refertur, quia Spiritus sanctus et Patris et Filii Spiritus est. Sed ipsa relatio non apparet in hoc nomine; apparet autem cum dicitur donum Dei : donum enim est Patris et Filii, quia et a Patre procedit , sicut Dominus dicit; et quod Apostolus ait, Qui Spiritum Christi non habet, hic non est eius , de ipso utique sancto Spiritu ait. Donum ergo donatoris, et donator doni, cum dicimus, relatiue utrumque ad inuicem dicimus. Ergo Spiritus sanctus ineffabilis est quedam Patris Filiique communio; et ideo fortasse sic appellatur, quia Patri et Filio potest eadem appellatio conuenire. Nam hoc ipse proprie dicitur, quod illi communiter: quia et Pater spiritus et Filius spiritus, et Pater sanctus et Filius sanctus. Ut ergo ex nomine quod utrique conuenit, utriusque communio significetur, uocatur donum amborum Spiritus sanctus. Et hec Trinitas unus Deus, solus, bonus, magnus, eternus, omnipotens: ipse sibi unitas, deitas, magnitudo, bonitas, eternitas, omnipotentia.



CAPUT XII.

13. In relatiuis mutuis interdum desunt uocabula. Nec mouere debet, quoniam diximus relatiue dici Spiritum sanctum, non ipsam Trinitatem, sed eum qui est in Trinitate, quia non ei uidetur uicissim respondere uocabulum eius ad quem refertur. Non enim, sicut dicimus seruum domini et dominum serui, filium patris et patrem filii, quoniam ista relatiue dicuntur, ita etiam hic possumus dicere. Dicimus enim Spiritum sanctum Patris, sed non uicissim dicimus Patrem Spiritus sancti, ne filius eius intelligatur Spiritus sanctus. Item dicimus Spiritum sanctum Filii, sed non dicimus Filium Spiritus sancti, ne pater eius intelligatur Spiritus sanctus. In multis enim relatiuis hoc contingit, ut non inueniatur uocabulum, quo sibi uicissim respondeant que ad se referuntur. Quid enim tam manifeste relatiue dicitur quam pignus? Ad id quippe refertur cuius est pignus, et semper pignus alicuius rei pignus est. Num ergo cum dicimus pignus Patris et Filii , possumus uicissim dicere Patrem pignoris aut Filium pignoris? At uero cum dicimus donum Patris et Filii, non quidem dicere possumus  Patrem doni, aut Filium doni; sed ut hec sibi uicissim respondeant, dicimus donum donatoris, et donatorem doni: quia hic potuit inueniri usitatum uocabulum, illic non potuit.



CAPUT XIII.

14. Principium quomodo in Trinitate relatiue dicatur. Dicitur ergo relatiue Pater, idemque relatiue dicitur principium, et si quid forte aliud: sed Pater ad Filium dicitur, principium uero ad omnia que ab ipso sunt. Item dicitur relatiue Filius, relatiue dicitur et uerbum et Imago; et in omnibus his uocabulis ad Patrem refertur: nichil autem horum Pater dicitur. Et principium dicitur Filius: cum enim diceretur ei, Tu quis es? respondit, Principium, qui et loquor uobis . Sed numquid Patris principium? Creatorem se quippe ostendere uoluit, cum se dixit esse principium; sicut et Pater principium est creature, eo quod ab ipso sunt omnia. Nam et creator relatiue dicitur ad creaturam, sicut dominus ad seruum. Et ideo cum dicimus, et Patrem principium, et Filium principium, non duo principia creature dicimus; quia et Pater et Filius simul ad creaturam unum principium est, sicut unus creator, sicut unus Deus. Si autem quidquid in se manet et gignit aliquid uel operatur, principium est ei rei quam gignit, uel ei quam operatur; non possumus negare etiam Spiritum sanctum recte dici principium; quia non eum separamus ab appellatione creatoris: et scriptum est de illo quod operetur, et in se utique manens operatur; non enim in aliquid eorum que operatur, ipse mutatur et uertitur. Et que operatur, uide: Unicuique autem, inquit, datur manifestatio Spiritus ad utilitatem. Alii quidem datur per Spiritum sermo sapientie; alii sermo scientie secundum eumdem Spiritum; alteri autem fides in eodem Spiritu; alii donatio curationum in uno Spiritu; alii operatio uirtutum; alii prophetia; alii diiudicatio spirituum; alii genera linguarum. Omnia autem hec operatur unus atque idem Spiritus, diuidens propria unicuique prout uult, utique sicut Deus. Quis enim tanta illa potest operari nisi Deus? Idem autem Deus qui operatur omnia in omnibus . Nam et sigillatim si interrogemur de Spiritu sancto, uerissime respondemus quod Deus sit; et cum Patre et Filio simul unus Deus est. Unum ergo principium ad creaturam dicitur Deus, non duo uel tria principia.



CAPUT XIu.

15. Pater et Filius unicum principium Spiritus sancti. Ad se autem inuicem in Trinitate, si gignens ad id quod gignit principium est, Pater ad Filium principium est, quia gignit eum [1 1Kb] . Utrum autem et ad Spiritum sanctum principium sit Pater, quoniam dictum est, De Patre procedit, non parua questio est. Quia si ita est, non iam principium ei tantum rei erit quam gignit aut facit, sed etiam ei quam dat. Ubi et illud elucescit, ut potest [2 1Kb] , quod solet multos mouere, cur non Filius sit etiam Spiritus sanctus, cum et ipse a Patre exeat, sicut in Euangelio  legitur . Exiit enim, non quomodo natus, sed quomodo datus; et ideo non dicitur filius, quia neque natus est sicut Unigenitus, neque factus ut per Dei gratiam in adoptionem nasceretur, sicuti nos. Quod enim de Patre natum est, ad Patrem solum refertur cum dicitur Filius, et ideo Filius Patris, non et noster [1 1Kb] : quod autem datum est, et ad eum qui dedit refertur, et ad eos quibus dedit; itaque Spiritus sanctus, non tantum Patris et Filii qui dederunt, sed etiam noster dicitur qui accepimus: sicut dicitur, Domini salus qui dat salutem , eadem etiam nostra salus est qui accepimus. Spiritus ergo et Dei est qui dedit, et noster qui accepimus. Non ille spiritus noster quo sumus, quia ipse spiritus est hominis qui in ipso est: sed alio modo iste noster est, quo dicimus et, Panem nostrum da nobis . Quanquam et illum spiritum qui hominis dicitur, utique accepimus. Quid enim habes, inquit [2 1Kb] , quod non accepisti ? Sed aliud est quod accepimus ut essemus, aliud quod accepimus ut sancti essemus. Unde scriptum est et de Ioanne, quod in spiritu et uirtute Elie ueniret : dictus est Elie spiritus, scilicet Spiritus sanctus quem accepit Elias. Hoc et de Moyse intelligendum est, cum ait ei Dominus, Tollam de spiritu tuo, et dabo eis : hoc est, dabo illis de Spiritu sancto, quem iam tibi dedi. Si ergo et quod datur, principium habet eum a quo datur, quia non aliunde accepit illud quod ab ipso procedit; fatendum est Patrem et Filium principium esse Spiritus sancti, non duo principia: sed sicut Pater et Filius unus Deus, et ad creaturam relatiue unus creator et unus Dominus, sic relatiue ad Spiritum sanctum unum principium; ad creaturam uero Pater et Filius et Spiritus sanctus unum principium, sicut unus creator et unus Dominus.



CAPUT Xu.

16. An Spiritus sanctus esset donum et antequam daretur. Ulterius [3 1Kb] autem queritur, utrum quemadmodum Filius non hoc tantum habet nascendo ut Filius sit, sed omnino ut sit; sic et Spiritus sanctus eo quo datur habeat non tantum ut donum sit, sed omnino ut sit: utrum ergo erat antequam daretur, sed nondum erat donum, an eo ipso quo daturus erat eum Deus, iam donum erat et antequam daretur. Sed si non procedit nisi cum datur, nec procederet utique priusquam esset cui daretur; quomodo iam erat ipsa substantia, si non est nisi quia datur: sicut Filius non tantum ut sit Filius, quod relatiue dicitur, sed omnino ut sit ipsam substantiam [4 1Kb] nascendo habet? An semper procedit Spiritus sanctus, et non ex tempore, sed ab eternitate procedit; sed quia sic procedebat ut esset donabile; iam donum erat, et antequam esset cui daretur? Aliter enim intelligitur cum dicitur donum, aliter cum dicitur donatum. Nam donum potest esse et antequam detur; donatum  autem nisi datum fuerit nullo modo dici potest.



CAPUT XuI.

17. Quod de Deo ex tempore dicitur, relatiue dicitur, non accidentaliter. Nec moueat quod Spiritus sanctus cum sit ceternus Patri et Filio, dicitur tamen aliquid ex tempore, ueluti hoc ipsum quod donatum diximus. Nam sempiterne Spiritus donum, temporaliter autem donatum. Nam et si dominus non dicitur, nisi cum habere incipit seruum, etiam ista appellatio relatiua ex tempore est Deo: non enim sempiterna creatura est, cuius est ille Dominus. Quomodo ergo obtinebimus nec ipsa relatiua esse accidentia, quoniam nichil accidit Deo temporaliter, quia non est mutabilis, sicut in exordio huius disputationis tractauimus. Ecce Dominum esse non sempiternum habet, ne cogamur etiam sempiternam creaturam dicere, quia ille sempiterne non dominaretur, nisi etiam ista sempiterne famularetur. Sicut autem non potest esse seruus qui non habet dominum, sic nec dominus qui non habet seruum. Et quisquis exstiterit qui eternum quidem Deum solum dicat, tempora autem non esse eterna propter uarietatem et mutabilitatem, sed tempora tamen non in tempore esse cepisse ; quid respondebit de homine, qui in tempore factus est, cuius utique Dominus non erat antequam esset cui esset? Certe uel ut Dominus hominis esset, ex tempore accidit Deo: et ut omnis auferri uideatur controuersia, certe ut tuus Dominus esset, aut meus, qui modo esse cepimus, ex tempore accidit Deo. Aut si et hoc propter obscuram questionem anime uidetur incertum, quid ut esset Dominus populi Isrel? Quia etsi iam erat anime natura, quam ille populus habebat, quod modo non querimus; tamen ille populus nondum erat, et quando esse cepit apparet. Postremo ut Dominus esset huius arboris et huius segetis, ex tempore accidit, que modo esse ceperunt. Quia etsi materies ipsa iam erat, aliud est tamen dominum esse materie, aliud esse dominum iam facte nature. Alio enim tempore est etiam homo dominus ligni, et alio tempore dominus est arce, quamuis ex ipso ligno fabricate, quod utique non erat, cum ligni dominus iam esset. Quomodo igitur obtinebimus nichil secundum accidens dici Deum, nisi quia ipsius nature nichil accidit quo mutetur, ut ea sint accidentia relatiua, que cum aliqua mutatione rerum de quibus dicuntur, accidunt. Sicut amicus relatiue dicitur; neque enim esse incipit, nisi cum amare ceperit: fit ergo aliqua mutatio uoluntatis, ut amicus dicatur. Nummus autem cum dicitur pretium, relatiue dicitur, nec tamen mutatus est cum esse cepit pretium: neque cum dicitur pignus, et si qua sunt similia. Si ergo nummus potest nulla sui mutatione toties dici relatiue, ut neque cum incipit dici, neque cum desinit, aliquid in eius natura uel forma, qua nummus est, mutationis fiat; quanto facilius de illa incommutabili Dei substantia debemus accipere, ut ita dicatur relatiue aliquid ad  creaturam, ut quamuis temporaliter incipiat dici, non tamen ipsi substantie Dei accidisse aliquid intelligatur, sed illi creature ad quam dicitur? Domine, inquit, refugium factus es nobis . Refugium ergo nostrum Deus relatiue dicitur, ad nos enim refertur, et tunc refugium nostrum fit, cum ad eum refugimus: numquid tunc fit aliquid in eius natura, quod antequam ad eum refugeremus non erat? In nobis ergo fit aliqua mutatio: deteriores enim fuimus antequam ad eum refugeremus, et efficimur ad eum refugiendo meliores: in illo autem nulla. Sic et pater noster esse incipit, cum per eius gratiam regeneramur, quoniam dedit nobis potestatem filios Dei fieri . Substantia itaque nostra mutatur in melius, cum filii eius efficimur: simul et ille pater noster esse incipit, sed nulla commutatione sue substantie. Quod ergo temporaliter dici incipit  Deus quod antea non dicebatur, manifestum est relatiue dici: non tamen secundum accidens Dei quod ei aliquid acciderit, sed plane secundum accidens eius ad quod dici aliquid Deus incipit relatiue. Et quod amicus Dei iustus esse incipit, ipse mutatur: Deus autem absit ut temporaliter aliquem diligat [1 1Kb] , quasi noua dilectione que in illo ante non erat, apud quem nec preterita transierunt, et futura iam facta sunt. Itaque omnes sanctos suos ante mundi constitutionem dilexit, sicut predestinauit: sed cum conuertuntur et inueniunt illum, tunc incipere ab eo diligi dicuntur, ut eo modo dicatur quo potest humano affectu capi quod dicitur. Sic etiam cum iratus malis dicitur, et placidus bonis; illi mutantur, non ipse: sicut lux infirmis oculis aspera, firmis lenis est; ipsorum scilicet mutatione, non sua.



LIBER SEXTUS. In quo proposita questione, quomodo dictus sit Christus ore apostolico, Dei uirtus et Dei sapientia, disputatur utrum Pater non sit ipse sapientia, sed tantum sapientie Pater, an sapientia sapientiam genuerit: et dilata paulisper solutione, probatur unitas et equalitas Patris et Filii ac Spiritus sancti: et non Deum triplicem, sed Trinitatem credi oportere. Illud postremo loco explicatur Hilarii dictum: »Aeternitas in Patre, species in Imagine, usus in Munere.«



CAPUT PRIMUM.

1. Filius secundum Apostolum uirtus et sapientia Dei Patris. Hinc ratiocinatio Catholicorum contra priores Arianos. Difficultas an Pater non sit ipse sapientia, sed tantum sapientie Pater. Aequalitatem Patris et Filii et Spiritus sancti putant nonnulli ex hoc impediri quominus intelligatur, quia scriptum est, Christum Dei uirtutem et Dei sapientiam: ut ideo non uideatur equalitas, quia non est Pater ipse uirtus et sapientia, sed genitor uirtutis et sapientie. Et reuera non mediocri intentione queri solet, quomodo dicatur Deus uirtutis et sapientie Pater. Ait enim Apostolus, Christum Dei uirtutem et Dei sapientiam . Et hinc nonnulli nostri aduersum Arianos hoc modo ratiocinati sunt, eos duntaxat qui prius se aduersum catholicam fidem extulerunt. Nam ipse Arius dixisse fertur, Si filius est, natus est; si natus est, erat tempus quando non erat filius: non intelligens etiam natum esse Deo sempiternum esse, ut sit ceternus Patri Filius, sicut splendor qui gignitur ab igne atque diffunditur, ceuus est illi, et esset ceternus, si esset ignis eternus. Unde quidam posteriores Ariani abiecerunt istam sententiam, fassique sunt, non ex tempore cepisse Filium Dei. Sed inter disputationes quas habebant nostri aduersum eos qui dicebant, Erat tempus quando non erat Filius, hanc etiam nonnulli ratiocinationem inserebant: Si Dei Filius uirtus et sapientia Dei est, nec unquam Deus sine uirtute et sapientia fuit, ceternus est Deo Patri Filius: dicit autem Apostolus, Christum Dei uirtutem et Dei sapientiam; et Deum aliquando non habuisse uirtutem aut sapientiam, dementis est dicere: non igitur erat tempus quando non erat Filius.

2. Que ratiocinatio ad id cogit, ut dicamus Deum  Patrem non esse sapientem, nisi habendo sapientiam quam genuit, non existendo per se Pater ipsa [1 1Kb] sapientia. Deinde si ita est, Filius quoque ipse sicut dicitur Deus de Deo, lumen de lumine, uidendum est utrum possit sapientia de sapientia dici, si non est Deus Pater ipsa sapientia, sed tantum genitor sapientie. Quod si tenemus, cur non et magnitudinis sue, et bonitatis, et eternitatis, et omnipotentie sue genitor sit, ut non ipse sit sua magnitudo, et sua bonitas, et sua eternitas, et sua omnipotentia, sed ea magnitudine magnus sit quam genuit, et ea bonitate bonus, et ea eternitate eternus, et ea omnipotentia omnipotens que de illo nata est, sicut non ipse sua sapientia est [2 1Kb] , sed ea sapientia sapiens est que de illo nata est? Nam illud non est formidandum, ne cogamur multos filios Dei dicere, preter adoptionem creature, ceternos Patri, si magnitudinis sue genitor est, et bonitatis, et eternitatis, et omnipotentie. Huic enim calumnie facile respondetur, sic non effici, quia multa nominata sunt, ut ille multorum filiorum ceternorum sit pater; quemadmodum non efficitur ut duorum sit, cum dicitur Christus Dei uirtus et Dei sapientia. Eadem quippe uirtus que sapientia, et eadem sapientia que uirtus est: ita igitur [3 1Kb] etiam de ceteris, ut eadem sit magnitudo que uirtus, et si qua alia, que uel supra commemorata sunt, uel commemorari adhuc possunt.



CAPUT II.

3. Que de Patre et Filio simul dicuntur, que non. Sed si non dicitur in se ipso nisi quod ad Filium dicitur, id est, pater, uel genitor, uel principium eius; si etiam gignens ei quod de se gignit,  consequenter principium est; quidquid autem [1 1Kb] aliud dicitur, cum Filio dicitur, uel potius in Filio, siue magnus ea magnitudine quam genuit, siue iustus ea iustitia quam genuit, siue bonus ea bonitate quam genuit, siue potens ea potentia uel uirtute quam genuit, siue sapiens ea sapientia quam genuit: magnitudo autem ipsa non dicitur Pater, sed magnitudinis generator: Filius uero sicut in se ipso dicitur Filius, quod non cum Patre dicitur, sed ad Patrem, non sic et in se ipso magnus, sed cum Patre cuius ipse magnitudo est: sic et sapiens cum Patre dicitur, cuius ipse sapientia est; sicut ille sapiens cum Filio, quia ea sapientia sapiens est quam genuit: quidquid ergo ad se dicuntur, non dicitur alter sine altero, id est, quidquid dicuntur quod substantiam eorum ostendat, ambo simul dicuntur. Si hec ita sunt, iam ergo nec Deus est Pater sine Filio, nec Filius Deus sine Patre, sed ambo simul Deus. Et quod dictum est, In principio erat uerbum; in Patre erat uerbum, intelligitur: aut si in principio sic dictum est, ac si diceretur, Ante omnia; quod sequitur, Et uerbum erat apud Deum, uerbum quidem solus Filius accipitur, non simul Pater et Filius, tanquam ambo unum uerbum : quod uero adiungitur, Et uerbum erat apud Deum; multum est ut sic intelligatur, uerbum, quod solus est Filius, erat apud Deum, quod non solus est Pater, sed Pater et Filius simul Deus. Sed quid mirum, si in duabus quibusdam rebus longe inter se diuersis potest hoc dici? Quid enim tam diuersum, quam animus et corpus? Potest tamen dici, Animus erat apud hominem, id est, in homine: cum animus non sit corpus, homo autem animus simul et corpus sit. Ut etiam quod consequenter scriptum est, Et Deus erat uerbum , sic intelligatur: uerbum quod non est Pater, Deus erat simul cum Patre. Itane ergo dicimus, ut Pater sit generator magnitudinis, hoc est generator uirtutis, uel generator sapientie sue: Filius autem magnitudo, uirtus, et sapientia: Deus uero magnus, omnipotens, sapiens, ambo simul? Quomodo ergo Deus de Deo, lumen de lumine? Non enim simul ambo Deus de Deo, sed solus Filius de Deo, scilicet Patre: nec ambo simul lumen de lumine, sed solus Filius de lumine Patre. Nisi forte ad insinuandum et breuissime inculcandum quod ceternus est Patri Filius, ita dictum est, Deus de Deo, et lumen de lumine, et si quid hoc modo dicitur, ac si diceretur, Hoc quod non est Filius sine Patre, de hoc quod non est Pater sine Filio, id est, hoc lumen quod lumen non est sine Patre, de hoc lumine Patre quod lumen non est sine Filio: ut cum dicitur, Deus quod non est Filius sine Patre, et de Deo quod non est Pater sine Filio, perfecte intelligatur quod non precessit genitor illud quod genuit. Quod si ita est, hoc solum de eis dici non potest,  illud de illo, quod simul ambo non sunt. Sicut uerbum de uerbo dici non potest, quia non simul ambo uerbum, sed solus Filius: nec imago de imagine, quia non simul ambo imago: nec Filius de Filio, quia non simul ambo filius, secundum quod dicitur, Ego et Pater unum sumus . Unum sumus enim dictum est, Quod ille, hoc et ego secundum essentiam, non secundum relatiuum.



CAPUT III.

4. Unitatem essentie Patris et Filii haberi ex uerbis, Unum sumus. Filius et in sapientia et in ceteris equalis Patri. Et nescio utrum inueniatur in Scripturis dictum, unum sunt, quorum est diuersa natura. Si autem aliqua plura eiusdem nature sint, et diuersa sentiant, non sunt unum et quantum diuersa sentiunt. Nam si iam unum essent ex eo quod homines erant, non diceret, Ut sint unum, sicut nos unum , cum suos discipulos Patri commendaret. At uero Paulus et Apollo, quia et ambo homines, et idem sentiebant: Qui plantat, inquit, et qui rigat, unum sunt . Cum ergo sic dicitur unum, ut non addatur quid unum, et plura unum dicantur, eadem natura atque essentia, non dissidens nec dissentiens significatur. Cum uero additur quid unum, potest aliquid significari ex pluribus unum factum, quamuis diuersis natura. Sicut anima et corpus non sunt utique unum; quid enim tam diuersum? nisi addatur aut subintelligatur quid unum, id est, unus homo, aut unum animal. Inde Apostolus: Qui adheret meretrici, inquit, unum corpus est: non dixit, Unum sunt, aut, Unum est; sed addidit, corpus, tanquam ex duobus diuersis masculino et feminino unum corpus adiunctione compositum. Et, Qui adheret Domino, inquit, unus spiritus est : non dixit, Qui adheret Domino, unus est, aut, unum sunt; sed addidit, spiritus. Diuersi sunt enim natura, spiritus hominis et spiritus Dei [1 1Kb] ; sed inherendo fit unus spiritus ex diuersis duobus, ita ut sine humano spiritu beatus sit Dei spiritus atque perfectus, beatus autem hominis spiritus non nisi cum Deo. Nec frustra, ut existimo, cum tanta in Euangelio secundum Ioannem et toties diceret Dominus de ipsa unitate, uel sua cum Patre, uel nostra inuicem nobiscum; nusquam dixit, Ut nos et ipsi unum: sed, Ut unum sint, sicut et nos unum sumus . Pater ergo et Filius unum sunt, utique secundum unitatem substantie, et unus Deus est, et unus magnus, et unus sapiens, sicut tractatum est.

5. Unde ergo maior Pater? Si enim maior, magnitudine maior: cum autem magnitudo Filius eius sit, nec ille utique maior est eo qui se genuit, nec ille maior est ea magnitudine qua magnus est: ergo equalis. Nam unde equalis, si non eo quo est, cui non est aliud esse, et aliud magnum esse? Aut si eternitate Pater maior est, non est equalis Filius quacumque re. Unde enim equalis? Si magnitudine dixeris, non est par magnitudo, que minus eterna est, atque ita cetera. An forte in uirtute equalis est, in sapientia uero non est equalis? Sed quomodo est equalis uirtus  que minus sapit? An in sapientia equalis est, in uirtute autem non est equalis? Sed quomodo equalis est sapientia, que minus potens est? Restat ergo ut si in ulla re equalis non est, in omnibus non sit equalis. At Scriptura clamat, Non rapinam arbitratus est esse equalis Deo . Cogitur ergo quiuis aduersarius ueritatis, qui modo [1 1Kb] tenetur apostolica auctoritate, in qualibet uel una re equalem Deo Filium confiteri. Eligat quam uoluerit: hinc ei ostendetur in omnibus esse equalem, que de substantia eius dicuntur.



CAPUT Iu.

6. Sequitur de eodem argumento. Sic enim uirtutes que sunt in animo humano, quamuis alio atque alio modo singule intelligantur, nullo modo tamen separantur ab inuicem, ut quicumque fuerint equales, uerbi gratia, in fortitudine, equales sint et prudentia, et temperantia, et iustitia. Si enim dixeris equales esse istos fortitudine, sed illum prestare prudentia; sequitur ut huius fortitudo minus prudens sit, ac per hoc nec fortitudine equales sunt, quando est illius fortitudo prudentior. Atque ita de ceteris uirtutibus inuenies, si omnes eadem consideratione percurras. Non enim de uiribus corporis agitur, sed de animi fortitudine. Quanto ergo magis in illa incommutabili eternaque substantia incomparabiliter simpliciore quam est animus humanus, hec ita se habent? Humano quippe animo non hoc est esse quod est fortem esse, aut prudentem, aut iustum, aut temperantem: potest enim esse animus, et nullam istarum habere uirtutem. Deo autem hoc est esse quod est fortem esse, aut iustum esse, aut sapientem esse, et si quid de illa simplici multiplicitate, uel multiplici simplicitate dixeris, quo substantia eius significetur. Quamobrem, siue ita dicatur Deus de Deo, ut et singulis hoc nomen conueniat, non tamen ut ambo simul duo dii, sed unus Deus sit. Ita enim sibi coherent, quemadmodum et in distantibus [2 1Kb] diuersisque substantiis fieri Apostolus testis est. Nam et solus Dominus spiritus est, et solus hominis spiritus utique spiritus est, tamen si hereat Domino unus spiritus est: quanto magis ibi, ubi est omnino inseparabilis atque eterna connexio, ne absurde dici uideatur quasi filius amborum, cum dicitur Filius Dei, si id quod dicitur Deus, non nisi de ambobus dicitur simul: siue quidquid de Deo dicitur quod substantiam eius indicet, non nisi de ambobus simul, imo de ipsa simul Trinitate dicitur? Siue ergo hoc, siue illud sit, quod diligentius discutiendum est, nunc unde agitur satis est uidere, nullo modo Filium equalem esse Patri, si in aliquo scilicet quod pertineat ad significandam eius substantiam inequalis inuenitur, sicut iam ostendimus. Apostolus autem dixit equalem. In omnibus ergo equalis est Patri Filius, et est unius eiusdemque substantie.



CAPUT u.

7. Spiritus sanctus etiam Patri et Filio equalis in omnibus. Quapropter etiam Spiritus sanctus in eadem unitate substantie et equalitate  consistit. Siue enim sit unitas amborum, siue sanctitas, siue caritas, siue ideo unitas quia caritas, et ideo caritas quia sanctitas, manifestum est quod non aliquis duorum est quo uterque coniungitur, quo genitus a gignente diligatur, generatoremque suum diligat, sintque non participatione, sed essentia sua, neque dono superioris alicuius, sed suo proprio seruantes unitatem spiritus in uinculo pacis . Quod imitari per gratiam, et ad Deum, et ad nos ipsos iubemur. In quibus duobus preceptis tota Lex pendet et Prophete . Ita sunt illa tria, Deus unus, solus, magnus, sapiens, sanctus, beatus. Nos autem ex ipso, et per ipsum, et in ipso beati; quia ipsius munere inter nos unum, cum illo autem unus spiritus, quia agglutinatur anima nostra post eum. Et nobis herere Deo bonum est, quia perdet omnem qui fornicatur ab eo . Spiritus ergo sanctus commune aliquid est Patris et Filii, quidquid illud est. At ipsa communio, consubstantialis et ceterna: que si amicitia conuenienter dici potest, dicatur; sed aptius dicitur caritas. Et hec quoque substantia, quia Deus substantia, et Deus caritas, sicut scriptum est . Sicut autem substantia simul cum Patre et Filio, ita simul magna, et simul bona, et simul sancta, et quidquid aliud ad se dicitur: quoniam non aliud est Deo esse, et aliud magnum esse uel bonum esse, et cetera, sicut supra ostendimus. Si enim minus magna est ibi caritas quam sapientia, minus quam est diligitur sapientia: equalis est igitur, ut quanta est sapientia tantum diligatur: est autem sapientia equalis Patri, sicut supra disputauimus: equalis est igitur etiam Spiritus sanctus; et si equalis, in omnibus equalis propter summam simplicitatem que in illa substantia est. Et ideo non amplius quam tria sunt; unus diligens eum qui de illo est, et unus diligens eum de quo est, et ipsa dilectio. Que si nichil est, quomodo Deus dilectio est? Si non est substantia, quomodo Deus substantia est?



CAPUT uI.

8. Quomodo Deus substantia simplex et multiplex. Si autem queritur quomodo simplex et multiplex sit illa substantia; animaduertenda est primo creatura quare sit multiplex, nullo autem modo uere simplex. Et prius corpus uniuersum utique partibus constat; ita ut sit ibi alia pars maior, alia minor, et maius sit uniuersum quam pars quelibet aut quantalibet. Nam et celum et terra partes sunt uniuerse mundane molis: et sola terra, et solum celum innumerabilibus partibus constat, et in tertia sui parte minor est quam in cetera, et in dimidia minor quam in tota; et totum mundi corpus quod duabus plerumque partibus appellari solet, id est, celum et terra, utique maius est quam solum celum aut sola terra. Et in unoquoque corpore aliud est magnitudo, aliud color, aliud figura. Potest enim et diminuta magnitudine manere idem color et eadem figura, et colore mutato manere eadem figura et eadem magnitudo, et figura eadem non manente tam magnum esse et eodem modo coloratum: et quecumque alia simul  dicuntur de corpore, possunt et simul et plura sine ceteris commutari. Ac per hoc multiplex esse conuincitur natura corporis, simplex autem nullo modo. Creatura quoque spiritualis, sicut est anima, est quidem in corporis comparatione simplicior: sine comparatione autem corporis multiplex est, etiam ipsa non simplex. Nam ideo simplicior est corpore, quia non mole diffunditur per spatium loci, sed in unoquoque corpore, et in toto tota est, et in qualibet eius parte tota est; et ideo cum fit aliquid in quauis exigua particula corporis quod sentiat anima, quamuis non fiat in toto corpore, illa tamen tota sentit, quia totam non latet: sed tamen etiam in anima cum aliud sit artificiosum esse, aliud inertem, aliud acutum, aliud memorem, aliud cupiditas, aliud timor, aliud letitia, aliud tristitia, possintque et alia sine aliis, et alia magis, alia minus, innumerabilia et innumerabiliter in anime natura inueniri; manifestum est non simplicem, sed multiplicem esse naturam. Nihil enim simplex mutabile est; omnis autem creatura mutabilis.



CAPUT uII.

Deus Trinitas, sed non triplex. Deus uero multipliciter quidem dicitur magnus, bonus, sapiens, beatus, uerus, et quidquid aliud non indigne dici uidetur: sed eadem magnitudo eius est, que sapientia; non enim mole magnus est, sed uirtute: et eadem bonitas que sapientia et magnitudo, et eadem ueritas que illa omnia: et non est ibi aliud beatum esse, et aliud magnum, aut sapientem, aut uerum, aut bonum esse, aut omnino ipsum esse.

9. Nec quoniam Trinitas est, ideo triplex putandus est: alioquin minor erit Pater solus, aut Filius solus, quam simul Pater et Filius. Quanquam non inueniatur quomodo dici possit, aut Pater solus, aut Filius solus; cum semper atque inseparabiliter et ille cum Filio sit, et ille cum Patre: non ut ambo sint Pater, aut ambo Filius; sed quia semper in inuicem, neuter solus. Quia uero dicimus et Deum solum ipsam Trinitatem, quamuis semper sit cum spiritibus et animabus sanctis; sed solum dicimus quod Deus est, quia non et illi cum illo Deus sunt: ita solum Patrem dicimus Patrem, non quia separatur a Filio, sed quia non simul ambo Pater sunt.



CAPUT uIII.

Dei nature nulla fit accessio. Cum itaque tantus est solus Pater, uel solus Filius, uel solus Spiritus sanctus, quantus est simul Pater et Filius et Spiritus sanctus, nullo modo triplex dicendus est. Corpora quippe adiunctione sua crescunt. Quamuis enim qui adheret uxori sue, unum corpus sit; maius tamen corpus fit, quam si solius uiri esset, aut solius uxoris. In rebus autem spiritualibus, cum minor maiori adherescit, sicut creatura Creatori, illa fit maior quam erat, non ille. In iis enim que non mole magna sunt, hoc est maius esse quod est melius esse. Melior autem fit spiritus alicuius creature, cum adheret Creatori, quam si non adhereat; et ideo etiam maior quia melior. Qui ergo adheret Domino, unus spiritus est : sed tamen Dominus non ideo fit maior, quamuis fiat ille qui adheret Domino. In ipso  igitur Deo cum adheret equali Patri Filius equalis, aut Spiritus sanctus Patri et Filio equalis, non fit maior Deus quam singuli eorum; quia non est quo crescat illa perfectio. Perfectus autem siue Pater, siue Filius, siue Spiritus sanctus, et perfectus Deus Pater et Filius et Spiritus sanctus: et ideo Trinitas potius quam triplex.



CAPUT IX.

10. An una uel tres simul persone dicantur solus Deus. Et quoniam ostendimus quomodo possit dici solus Pater, quia non nisi ipse ibi Pater; consideranda est illa sententia qua dicitur, Deum uerum solum non esse Patrem solum, sed Patrem et Filium et Spiritum sanctum. Si quis enim interroget, Pater solus utrum sit Deus: quomodo respondebitur non esse, nisi forte ita dicamus, esse quidem Patrem Deum, sed non eum esse solum Deum; esse autem solum Deum, Patrem et Filium et Spiritum sanctum? Sed quid agimus de illo testimonio Domini? Patri enim dicebat, et Patrem nominauerat ad quem loquebatur, cum ait: Hec est autem uita eterna, ut cognoscant te unum uerum Deum . Quod quidem Ariani sic solent accipere, quasi non sit Filius uerus Deus. Quibus exclusis uidendum est an intelligere cogamur, cum dictum est Patri, Ut cognoscant te unum  uerum Deum; tanquam hoc insinuare uoluerit, quia et solus Pater Deus uerus est, ne non intelligeremus Deum, nisi ipsa tria simul, Patrem et Filium et Spiritum sanctum. Num ergo ex Domini testimonio, et Patrem unum uerum Deum dicimus, et Filium unum uerum Deum, et Spiritum sanctum unum uerum Deum, et simul Patrem et Filium et Spiritum sanctum, id est, simul ipsam Trinitatem, non tres ueros deos, sed unum uerum Deum? An quoniam addidit, Et quem misisti Iesum Christum; subaudiendum est, unum uerum Deum; et ordo uerborum est, Ut te et quem misisti Iesum Christum, cognoscant unum uerum Deum? Cur ergo tacuit de Spiritu sancto? An quoniam consequens est ut ubicumque nominatur unum tanta pace uni adherens, ut per hanc utrumque unum sit, iam ex hoc intelligatur etiam ipsa pax, quamuis non commemoretur? Nam et illo loco Apostolus uidetur quasi pretermittere Spiritum sanctum, et tamen etiam ibi intelligitur, ubi ait, Omnia sunt uestra; uos autem, Christi; Christus autem, Dei : et iterum, Caput mulieris, uir; caput uiri, Christus; caput autem Christi, Deus . Sed rursus si Deus non nisi omnia simul tria, quomodo caput Christi Deus, id est, caput Christi Trinitas, cum in Trinitate sit Christus ut sit Trinitas? An quod est Pater cum Filio, caput est ei quod est solus Filius? Cum Filio enim Pater Deus, solus autem Filius Christus est: maxime quia iam uerbum caro factum loquitur, secundum quam humilitatem [1 1Kb] eius etiam maior est Pater, sicut dicit, Quoniam Pater maior me est ; ut hoc ipsum Deum esse, quod illi cum Patre unum est, caput sit hominis Mediatoris, quod ipse solus est . Si enim mentem  recte dicimus principale hominis, id est, tanquam caput humane substantie, cum ipse homo cum mente sit homo; cur non multo congruentius, multoque magis uerbum cum Patre quod simul Deus est, caput est Christi, quamuis Christus homo nisi cum uerbo quod caro factum est, intelligi non possit? Sed hoc, ut iam diximus, aliquanto diligentius postea considerabimus. Nunc autem equalitas Trinitatis et una eademque substantia, quantum breuiter potuimus, demonstrata est, ut quoquo modo se habet ista questio, quam discutiendam acriore intentione distulimus, nichil impediat quominus fateamur summam equalitatem Patris et Filii et Spiritus sancti.



CAPUT X.

11. Attributa per Hilarium singulis personis. Trinitas in rebus factis representatur. Quidam cum uellet breuissime singularum in Trinitate personarum insinuare propria, Aeternitas, inquit, in Patre, species in Imagine, usus in Munere. Et quia non mediocris auctoritatis in tractatione Scripturarum, et assertione fidei uir exstitit; Hilarius enim hoc in libris suis posuit ; horum uerborum, id est, Patris, et Imaginis, et Muneris, eternitatis, et speciei, et usus, abditam scrutatus intelligentiam quantum ualeo, non eum secutum arbitror in eternitatis uocabulo, nisi quod Pater non habet Patrem de quo sit, Filius autem de Patre est ut sit, atque ut illi ceternus sit. Imago enim si perfecte implet illud cuius imago est, ipsa cequatur ei, non illud imagini sue. In qua imagine speciem nominauit, credo, propter pulchritudinem, ubi iam est tanta congruentia, et prima equalitas, et prima similitudo, nulla in re dissidens, et nullo modo inequalis, et nulla ex parte dissimilis, sed ad identidem respondens ei cuius imago est. Ubi est prima et summa uita, cui non est aliud uiuere et aliud esse, sed idem est esse et uiuere: et primus ac summus intellectus, cui non est aliud uiuere et aliud intelligere, sed id quod est intelligere, hoc uiuere, hoc esse est, unum omnia: tanquam uerbum perfectum, cui non desit aliquid, et ars quedam omnipotentis atque sapientis Dei, plena omnium rationum uiuentium incommutabilium [1 1Kb] ; et omnes unum in ea, sicut ipsa unum de uno, cum quo unum. Ibi nouit omnia Deus que fecit per ipsam, et ideo cum decedant et succedant tempora, non decedit aliquid uel succedit scientie Dei. Non enim hec que creata  sunt, ideo sciuntur a Deo, quia facta sunt: ac non potius ideo facta sunt uel mutabilia, quia immutabiliter ab eo sciuntur. Ille igitur ineffabilis quidam complexus Patris et imaginis non est sine perfruitione [1 1Kb] , sine caritate, sine gaudio. Illa ergo dilectio, delectatio, felicitas uel beatitudo, si tamen aliqua humana uoce digne dicitur, usus ab illo appellatus est breuiter, et est in Trinitate Spiritus sanctus, non genitus, sed genitoris, genitique suauitas, ingenti largitate atque ubertate perfundens omnes creaturas pro captu earum, ut ordinem suum teneant et locis suis acquiescant.

12. Hec igitur omnia, que arte diuina facta sunt, et unitatem quamdam in se ostendunt, et speciem, et ordinem. Quidquid enim horum est, et unum aliquid est, sicut sunt nature corporum, et ingenia animarum; et aliqua specie formatur, sicut sunt figure uel qualitates corporum, ac doctrine uel artes animarum; et ordinem aliquem petit aut tenet, sicut sunt pondera uel collocationes corporum, atque amores aut delectationes animarum. Oportet igitur ut Creatorem, per ea que facta sunt, intellectum conspicientes , Trinitatem intelligamus, cuius in creatura, quomodo dignum est, apparet uestigium. In illa enim Trinitate summa origo est rerum omnium, et perfectissima pulchritudo, et beatissima delectatio. Itaque illa tria, et ad se [2 1Kb] inuicem determinari uidentur, et in se infinita sunt. Sed hic in rebus corporeis, non tantum est res una quantum tres simul, et plus aliquid sunt due quam una res: ceterum in illa summa Trinitate tantum est una quantum tres simul, nec plus aliquid sunt due quam una. Et in se infinita sunt. Ita et singula sunt in singulis, et omnia in singulis, et singula in omnibus, et omnia in omnibus, et unum omnia. Qui uidet hoc uel ex parte, uel per speculum et in enigmate , gaudeat cognoscens Deum, et sicut Deum honoret, et gratias agat: qui autem non uidet, tendat per pietatem ad uidendum; non per cecitatem ad calumniandum. Quoniam unus est Deus, sed tamen Trinitas. Nec confuse accipiendum est, Ex quo omnia, per quem omnia, in quo omnia: nec diis multis, sed ipsi gloria in secula seculorum. Amen. .



LIBER SEPTIMUS. In quo superioris libri questio, que dilata fuerat, explicatur; quod uidelicet Deus Pater qui genuit Filium uirtutem et sapientiam, non solum sit uirtutis et sapientie Pater, sed etiam ipse uirtus et sapientia: similiter et Spiritus sanctus. Nec tamen tres esse uirtutes aut tres sapientias, sed unam uirtutem et unam sapientiam, sicut unum Deum et unam essentiam ostenditur. Deinde queritur quomodo dicatur in Deo, a Latinis una essentia, tres persone; a Grecis, una essentia, tres substantie uel hypostases: et utrumque elocutionis necessitate dici monstratur, ut ne omnino taceremus interrogati quid tres sint, quos tres esse ueraciter confitemur, Patrem scilicet, et Filium, et Spiritum sanctum.



CAPUT PRIMUM.


1. Redit ad questionem, an quelibet Trinitatis persona per se sit sapientia. Quam difficile, quaue ratione soluatur questio proposita. Iam nunc queramus diligentius, quantum dat Deus, quod paulo ante distulimus: Utrum et singula queque in  Trinitate persona possit et per se ipsam non cum ceteris duabus dici Deus, aut magnus, aut sapiens, aut uerus, aut omnipotens, aut iustus, et si quid aliud dici de Deo potest, non relatiue, sed ad se ipsum; an uero non dicantur ista, nisi cum Trinitas intelligitur.  Hoc enim questionem facit, quia scriptum est, Christum Dei uirtutem. et Dei sapientiam : utrum ita sit pater sapientie atque uirtutis sue, ut hac sapientia sapiens sit quam genuit, et hac uirtute potens quam genuit; et quia semper potens et sapiens, semper genuit uirtutem et sapientiam. Dixeramus enim si ita est, cur non et magnitudinis sue pater sit qua magnus est, et bonitatis qua bonus, et iustitie qua iustus, et alia si qua sunt? Aut si hec omnia pluribus uocabulis in eadem sapientia et uirtute intelliguntur, ut ea sit magnitudo que uirtus, ea bonitas que sapientia, et ea rursus sapientia que uirtus, sicut iam tractauimus; meminerimus, cum aliquid horum nomino, sic accipiendum esse, ac si omnia commemorem. Queritur ergo an Pater etiam singulus sit sapiens, atque ipsa sibi ipse sapientia, an ita sit sapiens quomodo dicens. uerbo enim quod genuit dicens est; non uerbo quod profertur, et sonat, et transit; sed uerbo quod erat apud Deum, et Deus erat uerbum, et omnia per ipsum facta sunt : uerbo equali sibi, quo semper atque incommutabiliter dicit se ipsum. Non est enim ipse uerbum, sicut nec filius, nec imago. Dicens autem: exceptis illis temporalibus uocibus Dei, que in creatura fiunt; nam sonant, et transeunt: dicens ergo illo ceterno uerbo, non singulus intelligitur, sed cum ipso uerbo, sine quo non est utique dicens. Itane et sapiens sicut dicens, ut ita sit sapientia, sicut uerbum, et hoc sit uerbum esse quod est esse sapientiam; hoc etiam esse uirtutem, ut uirtus et sapientia et uerbum idem sit, et relatiue dicatur, sicut Filius et imago: atque ille non singulus potens, uel sapiens, sed cum ipsa uirtute et sapientia quam genuit; sicut non singulus dicens, sed eo uerbo, et cum eo uerbo quod genuit; atque ita magnus ea et cum ea magnitudine quam genuit? Et si non alio magnus, alio Deus, sed eo magnus quo Deus, quia non aliud illi est magnum esse, aliud Deum esse; consequens est ut nec Deus singulus, sed ea et cum ea deitate quam genuit, ut sic sit Filius deitas Patris, sicut sapientia et uirtus Patris, et sicuti est uerbum et imago Patris. Et quia non aliud illi est esse, aliud Deum esse, ita sit etiam essentia Patris Filius, sicuti est uerbum et imago eius. Ac per hoc etiam excepto eo quod Pater est, non sit aliquid Pater, nisi quia est ei Filius: ut non tantum id quod dicitur Pater, quod manifestum est eum non ad se ipsum, sed ad Filium relatiue dici, et ideo Patrem quia est ei Filius; sed omnino ut sit quod ad se ipsum est, ideo sit quia genuit essentiam suam. Sicut enim magnus est, non nisi ea quam genuit magnitudine; ita et est non nisi ea quam genuit essentia; quia non est aliud illi esse, aliud magnum esse. Itane igitur pater est essentie sue, sicut pater est magnitudinis sue, sicut pater est uirtutis ac sapientie sue? Eadem quippe eius magnitudo que uirtus, et eadem essentia que magnitudo.

2. Hec disputatio nata est ex eo quod scriptum est, Christum esse Dei uirtutem et Dei sapientiam. Quapropter in eas angustias sermo coarctatur, cum  ineffabilia fari cupimus, ut aut dicamus Christum non esse Dei uirtutem et Dei sapientiam, atque ita impudenter et impie resistamus Apostolo: aut Christum quidem Dei uirtutem et Dei sapientiam esse fateamur, sed eius Patrem non esse patrem uirtutis et sapientie sue, quod non minus impium est; sic enim nec Christi erit pater, quia Christus Dei uirtus et Dei sapientia est: aut non esse Patrem uirtute sua potentem, neque sapientia sua sapientem; quod quis audeat dicere? aut aliud in Patre intelligi esse, aliud sapientem esse, ut non hoc ipso sit quo sapiens est; quod de anima intelligi solet, que alias insipiens, alias sapiens est, uelut natura mutabilis, et non summe perfecteque simplex: aut Patrem non esse aliquid ad se ipsum, et non solum quod Pater est, sed omnino quod est, ad Filium relatiue dici. Quomodo ergo eiusdem essentie Filius cuius Pater, quandoquidem ad se ipsum, nec essentia est, nec omnino est ad se ipsum, sed etiam esse ad Filium illi est? At enim multo magis unius eiusdemque essentie, quia una eademque essentia Pater et Filius; quandoquidem Patri non ad se ipsum est ipsum esse, sed ad Filium, quam [1 1Kb] essentiam genuit, et qua essentia est quidquid est. Neuter ergo ad se est, et uterque ad inuicem relatiue dicitur: an Pater solus non solum quod Pater dicitur, sed omnino quidquid dicitur relatiue ad Filium dicitur; ille autem dicitur et ad se? et si ita est, quid dicitur ad se [2 1Kb] ? an ipsa essentia? sed Patris essentia est Filius, sicut Patris uirtus et sapientia, sicut uerbum Patris et imago Patris: aut si essentia dicitur ad se Filius, Pater autem non est essentia, sed genitor essentie, non est autem ad se ipsum, sed hac ipsa essentia quam genuit, sicut hac ipsa magnitudine magnus quam genuit; ergo et magnitudo dicitur ad se Filius, ergo et uirtus, et sapientia, et uerbum, et imago. Quid autem absurdius, quam imaginem ad se dici? Aut si non idipsum est imago et uerbum, quod est uirtus et sapientia, sed illa relatiue dicuntur, hec autem ad se, non ad aliud; incipit non ea sapientia quam genuit, sapiens esse Pater, quia non potest ipse ad eam relatiue dici, et illa ad eum relatiue non dici. Omnia enim que relatiue dicuntur, ad inuicem dicuntur. Restat itaque ut etiam essentia Filius relatiue dicatur ad Patrem. Ex quo conficitur inopinatissimus sensus, ut ipsa essentia non sit essentia; uel certe cum dicitur essentia, non essentia, sed relatiuum indicetur. Quomodo cum dicitur dominus, non essentia indicatur, sed relatiuum quod [3 1Kb] refertur ad seruum; cum autem homo dicitur, uel aliquid tale, quod ad se, non ad aliud dicitur, tunc indicatur essentia. Homo ergo cum dominus dicitur, ipse homo essentia est, dominus uero relatiue dicitur: homo enim ad se dicitur, dominus ad seruum; hoc autem unde agimus, si essentia ipsa relatiue dicitur, essentia ipsa non est  essentia. Huc accedit, quia omnis essentia que relatiue dicitur, est etiam aliquid excepto relatiuo: sicut homo dominus, et homo seruus, et equus iumentum, et nummus arrha, homo et equus et nummus ad se dicuntur, et substantie sunt uel essentie; dominus uero et seruus et iumentum et arrha, ad aliquid relatiue dicuntur. Sed si non esset homo, id est aliqua substantia, non esset qui relatiue dominus diceretur: et si non esset equus quedam essentia, non esset quod iumentum relatiue diceretur: ita si nummus non esset aliqua substantia, nec arrha posset relatiue dici. Quapropter si et Pater non est aliquid ad se ipsum, non est omnino qui relatiue dicatur ad aliquid. Non enim, sicut ad aliquid coloratum refertur color eius, nec omnino ad se dicitur color, sed semper alicuius colorati est; illud autem cuius color est, etiam si eo quod coloratum dicitur, ad colorem refertur, tamen id quod corpus dicitur, ad se dicitur: ullo modo ita putandum est Patrem non dici aliquid ad se ipsum, sed quidquid dicitur ad Filium dici; eumdem uero Filium et ad se ipsum dici, et ad Patrem, cum dicitur magnitudo magna [1 1Kb] et uirtus potens, utique ad se ipsum, et magnitudo atque uirtus magni et potentis Patris, qua Pater magnus et potens est. Non ergo ita, sed utrumque substantia, et utrumque una substantia. Sicut autem absurdum est dicere, candidum non esse candorem; sic absurdum est dicere, sapientem non esse sapientiam: et sicut candor ad se ipsum candidus dicitur, ita et sapientia ad se ipsam dicitur sapiens. Sed candor corporis non est essentia; quoniam ipsum corpus essentia est, et illa eius qualitas: unde et ab ea dicitur candidum corpus, cui non hoc est esse quod candidum esse. Aliud enim ibi forma, et aliud color; et utrumque non in se ipso, sed in aliqua mole, que moles nec forma, nec color est, sed formata et colorata. Sapientia uera et sapiens est, et se ipsa sapiens est. Et quoniam quecumque anima participatione sapientie fit sapiens, si rursus desipiat, manet tamen in se sapientia, nec cum anima fuerit in stultitiam [2 1Kb] commutata, illa mutatur: non ita est in eo qui ex ea fit sapiens, quemadmodum candor in corpore quod ex illo candidum est. Cum enim corpus in alium colorem fuerit mutatum, non manebit candor ille, sed omnino esse desinet. Quod si et Pater qui genuit sapientiam, ex ea fit sapiens, neque hoc est illi esse quod sapere, qualitas eius est Filius; non proles eius, et non ibi erit iam summa simplicitas. Sed absit ut ita sit; quia uere ibi est summe simplex essentia: hoc ergo est ibi esse quod sapere. Quod si hoc est ibi esse quod sapere, non per illam sapientiam quam genuit sapiens est Pater; alioquin non ipse illam, sed illa eum genuit. Quid enim aliud dicimus, cum dicimus, Hoc illi est esse quod sapere, nisi, Eo est quo sapiens est? Quapropter que causa illi est ut sapiens sit, ipsa illi  causa est ut sit: proinde si sapientia quam genuit, causa illi est ut sapiens sit, etiam ut sit ipsa illi causa est. Quod fieri non potest, nisi gignendo eum aut faciendo. Sed neque genitricem, neque conditricem Patris ullo modo quisquam dixerit sapientiam. Quid enim insanius? Ergo et Pater ipse [1 1Kb] sapientia est: et ita dicitur Filius sapientia Patris, quomodo dicitur lumen Patris; id est, ut quemadmodum lumen de lumine, et utrumque unum lumen; sic intelligatur sapientia de sapientia, et utrumque una sapientia: ergo et una essentia; quia hoc est ibi esse quod sapere. Quod enim est sapientie sapere, et potentie posse, et eternitati eternam esse, iustitie iustam esse, magnitudini magnam esse; hoc est essentie ipsum esse. Et quia in illa simplicitate non est aliud sapere quam esse, eadem ibi sapientia est que essentia.



CAPUT II.

3. Pater et Filius simul una sapientia, sicut una essentia, tametsi non simul unum uerbum. Pater igitur et Filius simul una essentia, et una magnitudo, et una ueritas, et una sapientia. Sed non Pater et Filius simul ambo unum uerbum, quia non simul ambo unus Filius. Sicut enim Filius ad Patrem refertur, non ad se ipsum dicitur; ita et uerbum ad eum cuius uerbum est refertur, cum dicitur uerbum. Eo quippe Filius quo uerbum, et eo uerbum quo Filius. Quoniam igitur Pater et Filius simul non utique unus Filius, consequens est ut Pater et Filius simul non amborum unum uerbum. Et propterea non eo uerbum quo sapientia; quia uerbum non ad se dicitur, sed tantum relatiue ad eum cuius uerbum est, sicut Filius ad Patrem: sapientia uero eo quo es entia. Et ideo quia una essentia, una sapientia. Quoniam uero et uerbum [2 1Kb] sapientia est, sed non eo uerbum quo sapientia; uerbum enim relatiue, sapientia essentialiter intelligitur: id dici accipiamus cum dicitur uerbum, ac si dicatur, nata sapientia, ut sit et Filius et imago. Et hec duo cum dicuntur, id est, nata sapientia, in uno eorum eo quod est nata, et uerbum, et imago, et Filius intelligatur, et in his omnibus nominibus non ostendatur essentia, quia relatiue dicuntur: at in altero quod est sapientia, quoniam et ad se dicitur, se ipsa enim sapiens est, etiam essentia demonstretur, et hoc eius esse quod sapere. Unde Pater et Filius simul una sapientia, quia una essentia, et singillatim sapientia de sapientia, sicut essentia de essentia. Quapropter, non quia Pater non est Filius, et Filius non est Pater, aut ille ingenitus, ille autem genitus, ideo non una essentia: quia his nominibus relatiua eorum ostenduntur. Uterque autem simul una sapientia, et una essentia, ubi hoc est esse quod sapere: non autem simul uterque uerbum aut Filius, quia non hoc est esse quod uerbum aut Filium esse: sicut iam satis ostendimus ista relatiue dici.



CAPUT III.

4. Sapientie nomine cur Filius potissimum insinuetur in Scripturis cum et Pater et Spiritus  sanctus sit sapientia. Spiritum sanctum simul cum Patre et Filio unam sapientiam esse. Cur ergo in Scripturis nunquam fere de sapientia quidquam dicitur, nisi ut ostendatur a Deo genita uel creata? genita scilicet, per quam facta sunt omnia: creata uero uel facta, sicut in hominibus, cum ad eam que non creata et facta, sed genita est, conuertuntur et illustrantur; in ipsis enim fit aliquid quod uocetur eorum sapientia: uel illud Scripturis prenuntiantibus aut narrantibus, quod uerbum caro factum est, et habitauit in nobis ; hoc modo enim Christus facta sapientia est, quia factus est homo. An propterea non loquitur in illis Libris sapientia, uel de illa dicitur aliquid, nisi quod eam de Deo natam ostendat, aut factam, quamuis sit et Pater ipse [1 1Kb] sapientia, quia illa nobis sapientia commendanda erat et imitanda, cuius imitatione formamur? Pater enim eam dicit, ut uerbum eius sit; non quomodo profertur ex ore uerbum sonans, aut ante pronuntiationem cogitatur: spatiis enim temporum hoc completur, illud autem eternum est, et illuminando dicit nobis et de se et de Patre, quod dicendum est hominibus. Ideoque ait, Nemo nouit Filium, nisi Pater; et nemo nouit Patrem, nisi Filius, et cui uoluerit Filius reuelare : quia per Filium reuelat Pater, id est, per uerbum suum. Si enim hoc uerbum quod nos proferimus temporale et transitorium, et se ipsum ostendit, et illud de quo loquimur; quanto magis uerbum Dei, per quod facta sunt omnia? Quod ita ostendit Patrem sicuti est Pater: quia et ipsum ita est, et hoc est quod Pater, secundum quod sapientia est et essentia. Nam secundum quod uerbum, non hoc est quod Pater: quia uerbum non est Pater, et uerbum relatiue dicitur, sicut Filius, quod utique non est Pater. Et ideo Christus uirtus et sapientia Dei, quia de Patre uirtute et sapientia etiam ipse uirtus et sapientia est, sicut lumen [2 1Kb] de Patre lumine, et fons uite apud Deum Patrem, utique fontem uite. Quoniam apud te, inquit, est fons uite, et in lumine tuo uidebimus lumen : quia sicut Pater habet uitam in semetipso, sic dedit Filio habere uitam in semetipso : et erat lumen uerum quod illuminat omnem hominem uenientem in hunc mundum, et lumen hoc uerbum erat apud Deum; sed et Deus erat uerbum . Deus autem lumen est, et tenebre in eo non sunt ulle : lumen uero non corporale, sed spirituale: neque ita spirituale, ut illuminatione factum sit, quemadmodum dictum est Apostolis, uos estis lumen mundi ; sed lumen quod illuminat Omnem hominem, ea ipsa et summa sapientia Deus, unde nunc agimus. Sapientia ergo Filius de sapientia Patre, sicut lumen de lumine, et Deus de Deo, ut et singulus Pater lumen, et singulus Filius lumen; et singulus Pater Deus, et singulus Filius Deus: ergo et singulus Pater sapientia, et singulus Filius sapientia. Et sicut utrumque simul unum lumen, et unus Deus, sic utrumque una sapientia. Sed Filius factus est nobis  sapientia a Deo, et iustitia et sanctificatio , quia temporaliter nos ad eum conuertimus, id est, ex aliquo tempore, ut cum illo maneamus in eternum. Et ipse ex quodam tempore uerbum caro factum est, et habitauit in nobis.

5. Propterea igitur cum pronuntiatur in Scripturis, aut enarratur aliquid de sapientia, siue dicente ipsa siue cum de illa dicitur, Filius nobis potissimum insinuatur. Cuius imaginis exemplo et nos non discedamus a Deo, quia et nos imago Dei sumus: non quidem equalis, facta quippe a Patre per Filium, non nata de Patre sicut illa. Et nos [1 1Kb] , quia illuminamur lumine; illa uero, quia lumen illuminaus: et ideo illa sine exemplo nobis exemplum est. Neque enim imitatur precedentem aliquem ad Patrem a quo nunquam est omnino separabilis, quia idipsum est quod ille de quo est. Nos autem nitentes imitamur manentem, et sequimur stantem, et in ipso ambulantes tendimus ad ipsum: quia factus est nobis uia temporalis per humilitatem [2 1Kb] , que mansio nobis eterna est per diuinitatem. Quoniam quippe spiritibus mundis intellectualibus, qui superbia non lapsi sunt, in forma Dei et Deo equalis et Deus prebet exemplum: ut se idem exemplum redeundi etiam lapso preberet homini, qui propter immunditiam peccatorum penamque mortalitatis Deum uidere non poterat, semetipsum exinaniuit, non mutando diuinitatem suam, sed nostram mutabilitatem assumendo; et formam serui accipiens , uenit ad nos in hunc mundum , qui in hoc mundo erat, quia mundus per eum factus est ; ut exemplum sursum uidentibus Deum, exemplum deorsum mirantibus hominem, exemplum sanis ad permanendum, exemplum infirmis ad conualescendum, exemplum morituris ad non timendum, exemplum mortuis ad resurgendum esset, in omnibus ipse primatum tenens . Quia enim homo ad beatitudinem sequi non debebat nisi Deum, et sentire non poterat Deum; sequendo Deum hominem factum, sequeretur simul et quem sentire poterat, et quem sequi debebat. Amemus ergo eum et inhereamus illi, caritate diffusa in cordibus nostris per Spiritum sanctum, qui datus est nobis . Non igitur mirum, si propter exemplum quod nobis ut reformemur ad imaginem Dei prebet imago equalis Patri, cum de sapientia Scriptura loquitur, de Filio loquitur, quem sequimur uiuendo sapienter: quamuis et Pater sit sapientia, sicut lumen et Deus.

6. Spiritus quoque sanctus siue sit summa caritas utrumque coniungens nosque subiungens, quod ideo non indigne dicitur quia scriptum est, Deus caritas est : quomodo non est etiam ipse sapientia; cum sit lumen, quoniam Deus lumen est? siue alio modo [3 1Kb] essentia Spiritus sancti singillatim ac proprie nominanda est: quoniam Deus est, utique lumen est: et quoniam lumen est, utique sapientia est: Deum autem esse Spiritum sanctum, Scriptura clamat  apud Apostolum qui dicit, Nescitis quia templum Dei estis? Statimque subiicit, Et Spiritus Dei habitat in uobis . Deus enim habitat in templo suo. Non enim tanquam minister habitat Spiritus Dei in templo Dei, cum alio loco euidentius dicat: Nescitis quia corpora uestra templum in uobis est Spiritus sancti, quem habetis a Deo, et non estis uestri? Empti enim estis pretio magno: glorificate ergo [1 1Kb] Deum in corpore uestro . Quid est autem sapientia, nisi lumen spirituale et incommutabile? Est enim et sol iste lumen, sed corporale est; et spiritualis creatura lumen, sed non incommutabile. Lumen ergo Pater, lumen Filius, lumen Spiritus sanctus: simul autem non tria lumina, sed unum lumen. Et ideo sapientia Pater, sapientia Filius, sapientia Spiritus sanctus; et simul non tres sapientie, sed una sapientia: et quia hoc est ibi esse quod sapere, una essentia Pater et Filius et Spiritus sanctus. Nec aliud est ibi esse quam Deum esse: unus ergo Deus Pater et Filius et Spiritus sanctus.



CAPUT Iu.

7. Qua necessitate Greci tres hypostases dixerint; Latini, tres personas. Scriptura nullibi dicit tres personas in Deo. Itaque loquendi causa de ineffabilibus, ut fari aliquo modo possemus, quod effari nullo modo possumus, dictum est a nostris Grecis una essentia, tres substantie: a Latinis autem, una essentia uel substantia, tres persone; quia, sicut iam diximus, non aliter in sermone nostro, id est, latino, essentia quam substantia solet intelligi . Et dum intelligatur saltem in enigmate quod dicitur, placuit ita dici, ut diceretur aliquid cum quereretur quid tria sint, que tria esse fides uera pronuntiat, cum et Patrem non dicit esse Filium, et Spiritum sanctum quod est donum Dei nec Patrem dicit esse nec Filium. Cum ergo queritur quid tria, uel quid tres, conferimus nos ad inueniendum aliquod speciale uel generale nomen, quo complectamur hec tria, neque occurrit animo, quia excedit supereminentia diuinitatis usitati eloquii facultatem. uerius enim cogitatur Deus quam dicitur, et uerius est quam cogitatur. Cum enim dicimus non eumdem esse Iacob qui est Abraham, Isaac autem nec Abraham esse nec Iacob, tres esse utique fatemur, Abraham, Isaac et Iacob. Sed cum queritur quid tres, respondemus tres homines, nomine speciali eos pluraliter appellantes; generali autem, si dicamus tria animalia: homo enim, sicut ueteres definierunt, animal est rationale, mortale: aut sicut Scripture nostre loqui solent, tres animas, cum a parte meliore totum appellari placet, id est, ab anima, et corpus et animam, quod est totus homo [2 1Kb] . Ita quippe dictum est in Aegyptum descendisse cum Iacob animas septuaginta quinque, pro tot hominibus . Item cum dicimus equum tuum non eum esse qui meus est, et tertium alicuius alterius nec meum esse nec tuum, fatemur tres esse: et intorroganti  quid tres, respondemus tres equos nomine speciali, generali autem tria animalia. Item cum dicimus bouem non esse equum, canem uero nec bouem esse nec equum, tria quedam dicimus: et percontantibus quid tria, non iam speciali nomine dicimus tres equos, aut tres boues, aut tres canes, quia non eadem specie continentur; sed generali, tria animalia; siue superiore genere, tres substantias, uel tres creaturas, uel tres naturas. Quecumque autem plurali numero enuntiantur specialiter uno nomine, etiam generaliter enuntiari possunt uno nomine. Non autem omnia que generaliter nomine uno appellantur, etiam specialiter appellare uno nomine possumus. Nam tres equos, quod est nomen speciale, etiam animalia tria dicimus: equum uero et bouem et canem, animalia tria tantum dicimus uel substantias, que sunt generalia nomina, et si quid aliud de his generaliter dici potest; tres uero equos, aut boues, aut canes, que specialia uocabula sunt, non ea possumus dicere. Ea quippe uno nomine quamuis pluraliter enuntiamus que communiter habent illud quod eo nomine significatur. Abraham quippe et Isaac et Iacob commune habent id quod est homo; itaque dicuntur tres homines: equus quoque et bos et canis, commune habent id quod est animal; dicuntur ergo tria animalia. Ita tres aliquas lauros, etiam tres arbores dicimus; laurum uero et myrtum et oleam, tantum tres arbores uel tres substantias, aut tres naturas: atque ita tres lapides, etiam tria corpora; lapidem uero et lignum et ferrum, tantum tria corpora, uel si quo etiam superiore generali nomine dici possunt. Pater ergo et Filius et Spiritus sanctus, quoniam tres sunt, queramus quid tres sint, et quid commune habeant. Non enim commune illis est id quod Pater est, ut inuicem sibi sint patres; sicut amici, cum relatiue ad alterutrum dicantur, possunt dici tres amici, quod inuicem sibi sunt. Non autem hoc ibi, quia tantum Pater ibi pater; nec duorum pater, sed unici Filii. Nec tres filii, cum Pater ibi non sit filius, nec Spiritus sanctus. Nec tres spiritus sancti, quia et spiritus sanctus propria significatione qua etiam donum Dei dicitur, nec Pater nec Filius. Quid igitur tres? Si enim tres persone, commune est eis id quod persona est: ergo speciale hoc aut generale nomen est eis, si consuetudinem loquendi respicimus. Sed ubi est nature nulla diuersitas, ita generaliter enuntiantur aliqua plura, ut etiam specialiter enuntiari possint. Nature enim differentia facit ut laurus et myrtus et olea, aut equus et bos et canis, non dicantur speciali nomine, iste, tres lauri; aut illi, tres boues: sed generali, et iste, tres arbores; et illa, tria animalia. Hic uero ubi nulla est essentie diuersitas, oportet ut speciale nomen habeant hec tria, quod tamen non inuenitur. Nam persona generale nomen est, in tantum ut etiam homo possit hoc dici, cum tantum intersit inter hominem et Deum.

8. Deinde in ipso generali uocabulo, si propterea dicimus tres personas, quia commune est eis id quod persona est ; cur non etiam tres deos dicimus? Certe enim quia Pater persona, et Filius persona, et Spiritus sanctus persona, ideo tres persone: quia ergo Pater Deus, et Filius Deus, et Spiritus sanctus Deus, cur non tres dii? Aut quoniam propter ineffabilem coniunctionem hec tria simul unus Deus; cur non etiam una persona, ut ita non possimus dicere tres personas, quamuis singulam quamque appellemus personam, quemadmodum non possumus dicere tres deos, quamuis quemque singulum appellemus Deum, siue Patrem, siue Filium, siue Spiritum sanctum? An quia Scriptura non dicit tres deos? Sed nec tres personas alicubi Scripturam commemorare inuenimus. An quia nec tres, nec unam personam Scriptura dicit hec tria , propterea licuit loquendi et disputandi necessitate tres personas dicere, non quia Scriptura dicit, sed quia Scriptura non contradicit: si autem diceremus tres deos, contradiceret Scriptura, dicens, Audi, Isrel; Dominus Deus tuus, Deus unus est ? Cur ergo et tres essentias non licet dicere, quod similiter Scriptura, sicut non dicit, ita nec contradicit? Nam essentia si speciale nomen est commune tribus, cur non dicantur tres essentie, sicut Abraham, Isaac, et Iacob, tres homines, quia homo speciale nomen est commune omnibus hominibus? Si autem speciale nomen non est essentia, sed generale, quia homo, et pecus, et arbor, et sidus, et angelus essentia dicitur; cur non dicuntur iste tres essentie, sicut tres equi dicuntur tria animalia, et tres lauri dicuntur tres arbores, et tres lapides tria corpora? Aut si propter unitatem Trinitatis non dicuntur tres essentie, sed una essentia; cur non propter eamdem unitatem Trinitatis non dicuntur tres substantie uel tres persone, sed una substantia et una persona? Quam enim est illis commune nomen essentie, ita ut singulus quisque dicatur essentia, tam illis commune est uel substantie uel persone uocabulum. Quod enim de personis secundum nostram, hoc de substantiis secundum Grecorum consuetudinem, ea que diximus, oportet intelligi. Sic enim dicunt illi tres substantias, unam essentiam, quemadmodum nos dicimus tres personas, unam essentiam uel substantiam.

9. Quid igitur restat, nisi ut fateamur loquendi necessitate parta [1 1Kb] hec uocabula, cum opus esset copiosa disputatione aduersum insidias uel errores hereticorum? Cum enim conaretur humana inopia loquendo proferre ad hominum sensus, quod in secretario mentis pro captu tenet de Domino Deo creatore suo, siue per piam fidem, siue per qualemcumque intelligentiam, timuit dicere tres essentias, ne intelligeretur in illa summa equalitate ulla diuersitas. Rursus non esse tria quedam, non poterat dicere, quod Sabellius quia dixit, in heresim lapsus est. Certissime quippe de Scripturis cognoscitur quod pie  credendum est, et aspectu mentis [1 1Kb] indubitata perceptione perstringitur, et Patrem esse, et Filium, et Spiritum sanctum; nec Filium esse eumdem qui Pater est, nec Spiritum sanctum eumdem esse uel Patrem uel Filium. Quesiuit quid tria diceret: et dixit substantias siue personas, quibus nominibus non diuersitatem intelligi uoluit, sed singularitatem noluit; ut non solum ibi unitas intelligatur ex eo quod dicitur una essentia, sed et trinitas ex eo quod dicuntur tres substantie uel persone. Nam si hoc est Deo esse quod subsistere, ita non erant dicende tres substantie, ut non dicuntur tres essentie: quemadmodum quia hoc est Deo esse quod sapere, sicut non tres essentias, ita nec tres sapientias dicimus. Sic enim quia hoc illi est Deum esse quod est esse, tam tres essentias quam tres deos dici fas non est. Si autem aliud est Deo esse, aliud subsistere, sicut aliud Deo esse, aliud Patrem esse uel Dominum esse; quod enim est, ad se dicitur, Pater autem ad Filium et Dominus ad seruientem creaturam dicitur: relatiue ergo subsistit, sicut relatiue gignit et relatiue dominatur. Ita iam substantia non erit substantia, quia relatiuum erit. Sicut enim ab eo quod est esse appellatur essentia, ita ab eo quod est subsistere substantiam dicimus. Absurdum est autem ut substantia relatiue dicatur: omnis enim res ad se ipsam subsistit; quanto magis Deus?



CAPUT u.

10. In Deo substantia abusiue dicitur, essentia proprie. Si tamen dignum est ut Deus dicatur subsistere: de his enim rebus recte intelligitur, in quibus subiectis sunt ea que in aliquo subiecto esse dicuntur, sicut color aut forma in corpore. Corpus enim subsistit, et ideo substantia est: illa uero in subsistente atque subiecto corpore, que non substantie sunt, sed in substantia; et ideo si esse desinat, uel ille color, uel illa forma, non adimunt corpori esse corpus, quia non hoc ei est esse, quod illam uel illam formam coloremue retinere. Res ergo mutabiles neque simplices, proprie dicuntur substantie. Deus autem si subsistit ut substantia proprie dici possit, inest in eo aliquid tanquam in subiecto, et non est simplex, cui hoc sit esse quod illi est quidquid aliud [2 1Kb] de illo ad illum dicitur, sicut magnus, omnipotens, bonus, et si quid huiusmodi de Deo non incongrue dicitur: nefas est autem dicere ut subsistat et subsit Deus bonitati sue, atque illa bonitas non substantia sit uel potius essentia, neque ipse Deus sit bonitas sua, sed in illo sit tanquam in subiecto: unde manifestum est Deum abusiue substantiam uocari, ut nomine usitatiore intelligatur essentia, quod uere ac proprie dicitur; ita ut fortasse solum Deum dici oporteat essentiam. Est enim uere solus, quia incommutabilis est, idque nomen suum famulo suo Moysi enuntiauit, cum ait, Ego sum qui sum; et, dices ad eos: Qui est, misit me ad uos . Sed tamen siue essentia dicatur quod proprie dicitur, siue substantia quod abusiue; utrumque ad se dicitur,  non relatiue ad aliquid. Unde hoc est Deo esse quod subsistere, et ideo si una essentia Trinitas, una etiam substantia. Fortassis igitur commodius dicuntur tres persone, quam tres substantie.



CAPUT uI.

11. Cur in Trinitate non dicatur una persona, et tres essentie. De Trinitate quid credere debet qui supra dicta non capit. Homo et ad imaginem et imago Dei. Sed ne nobis uidear [1 1Kb] suffragari, hoc quoque requiramus. Quanquam et illi, si uellent, sicut dicunt tres substantias, tres hypostases, possent dicere tres personas tria prosopa. Illud autem maluerunt, quod forte secundum lingue sue consuetudinem aptius diceretur. Nam et in personis eadem ratio est: non enim aliud est Deo esse, aliud personam esse, sed omnino idem. Nam si esse ad se dicitur, persona uero relatiue; sic dicamus tres personas, Patrem et Filium et Spiritum sanctum, quemadmodum dicuntur aliqui tres amici, aut tres propinqui, aut tres uicini, quod sint ad inuicem, non quod unusquisque eorum sit ad se ipsum. Quapropter quilibet ex eis amicus est duorum ceterorum, aut propinquus aut uicinus, quia hec nomina relatiuam significationem habent. Quid ergo? num placet ut dicamus Patrem personam esse Filii et Spiritus sancti, aut Filium personam esse Patris et Spiritus sancti, aut Spiritum sanctum personam esse Patris et Filii? Sed neque persona ita dici alicubi solet, neque in hac Trinitate cum dicimus personam Patris, aliud dicimus quam substantiam Patris. Quocirca, ut substantia Patris ipse Pater est, non quo Pater est, sed quo est; ita et persona Patris, non aliud quam ipse Pater est: ad se quippe dicitur persona, non ad Filium uel Spiritum sanctum; sicut ad se dicitur Deus et magnus, et bonus, et iustus, et si quid aliud huius modi. Et quemadmodum hoc illi est esse quod Deum esse, quod magnum, quod bonum esse; ita hoc illi est esse, quod personam esse. Cur ergo non hec tria simul unam personam dicimus, sicut unam essentiam et unum Deum, sed tres dicimus personas, cum tres Deos aut tres essentias non dicamus; nisi quia uolumus uel unum aliquod uocabulum seruire [2 1Kb] huic significationi qua intelligitur Trinitas, ne omnino taceremus interrogati, quid tres, cum tres esse fateremur? Nam si genus est essentia, species autem substantia siue persona, ut nonnulli sentiunt, omitto illud quod iam dixi, oportere appellari tres essentias, ut appellantur tres substantie uel persone, sicut appellantur tres equi, eademque animalia tria, cum sit species equus, animal genus. Neque enim species ibi pluraliter dicta est, et genus singulariter, tanquam diceretur tres equi unum animal: sed sicut tres equi speciali nomine, ita tria animalia generali nomine. Quod si dicunt substantie uel persone nomine non speciem significari, sed aliquid singulare atque indiuiduum; ut substantia uel persona non ita dicatur sicut dicitur homo, quod commune est omnibus hominibus,  sed quomodo dicitur hic homo, uelut Abraham, uelut Isaac, uelut Iacob, uel si quis alius qui etiam digito presens demonstrari possit: sic quoque illos eadem ratio consequetur. Sicut enim dicuntur Abraham, Isaac et Iacob tria indiuidua, ita tres homines, et tres anime. Cur ergo et Pater et Filius et Spiritus sanctus, si secundum genus et speciem et indiuiduum etiam ista disserimus, non ita dicuntur tres essentie, ut tres substantie seu persone? Sed hoc, ut dixi, omitto: illud dico, si essentia genus est, una essentia iam non habet species; sicut quia genus est animal, unum animal iam non habet species. Non sunt ergo tres species unius essentie, Pater et Filius et Spiritus sanctus. Si autem species est essentia, sicut species est homo, tres uero ille quas appellamus substantias siue personas, sic eamdem speciem communiter habent, quemadmodum Abraham, Isaac et Iacob speciem que homo dicitur, communiter habent; non sicut homo subdiuiditur in Abraham, Isaac et Iacob, ita unus homo et in aliquos singulos homines subdiuidi potest: omnino enim non potest, quia unus homo iam singulus homo est. Cur ergo una essentia in tres substantias, uel personas subdiuiditur? Nam si essentia species est sicut homo, sic est una essentia sicut unus homo: an sicut dicimus aliquos tres homines eiusdem sexus, eiusdem temperationis corporis, eiusdemque animi, unam esse naturam; tres enim sunt homines, sed una natura: sic etiam ibi dicimus tres substantias unam essentiam, aut tres personas unam substantiam uel essentiam? Hoc uero utcumque simile est, quia et ueteres qui latine locuti sunt, antequam haberent ista nomina, que non diu est ut in usum uenerunt, id est essentiam uel substantiam, pro his naturam dicebant. Non itaque secundum genus et species ista dicimus; sed quasi secundum communem eamdemque materiam. Sicut ex eodem auro si fierent tres statue, diceremus tres statuas unum aurum, nec tamen diceremus genus aurum, species autem statuas; nec aurum speciem, statuas uero indiuidua. Nulla quippe species indiuidua sua transgreditur, ut aliquid extra comprehendat. Cum enim definiero quid sit homo, quod est nomen speciale, singuli quique homines qui sunt indiuidua eadem definitione continentur, nec aliquid ad eam pertinet quod homo non sit. Cum uero aurum definiero, non sole statue, si auree fuerint, sed et annuli, et si quid aliud de auro fuerit, ad aurum pertinebit, etsi nichil inde fiat, aurum dicitur, quia etiamsi non sint auree, non ideo non erunt statue. Item nulla species excedit definitionem generis sui. Cum enim definiero animal, quoniam generis huius species est equus, omnis equus animal est, non autem statua omnis aurum est. Ideo quamuis in tribus statuis aureis, recte dicamus tres statuas unum aurum; non tamen ita dicimus, ut genus aurum, species uero statuas intelligamus. Nec sic ergo Trinitatem dicimus tres personas uel substantias, unam essentiam et unum Deum, tanquam ex una materia tria quedam subsistant, etiamsi quidquid illud est, in his  tribus explicatum sit. Non enim aliquid aliud eius essentie est preter istam Trinitatem: tamen tres personas eiusdem essentie, uel tres personas unam essentiam dicimus: tres autem personas ex eadem essentia non dicimus, quasi aliud ibi sit quod essentia est, aliud quod persona; sicut tres statuas ex eodem auro possumus dicere; aliud enim illuc est esse aurum, aliud esse statuas. Et cum dicuntur tres homines una natura, uel tres homines eiusdem nature, possunt etiam dici tres homines ex eadem natura, quia ex eadem natura et alii tres tales homines possunt existere; in illa uero essentia Trinitatis, nullo modo alia quelibet persona ex eadem essentia potest existere. Deinde in his rebus non tantum est unus homo, quantum tres homines simul; et plus sunt aliquid homines duo, quam unus homo: et in statuis equalibus plus auri est tres simul quam singule, et minus auri est una quam due. At in Deo non ita est: non enim maior essentia est Pater et Filius et Spiritus sanctus simul, quam solus Pater aut solus Filius; sed tres simul ille substantie siue persone, si ita dicende sunt, equales sunt singulis: quod animalis homo non percipit. Non enim potest cogitare nisi moles et spatia, uel minuta uel grandia, uolitantibus in animo eius phantasmatibus tanquam imaginibus corporum.

12. Ex qua immunditia donec purgetur, credat in Patrem et Filium et Spiritum sanctum, unum Deum, solum, magnum, omnipotentem, bonum, iustum, misericordem, omnium uisibilium et inuisibilium conditorem, et quidquid de illo pro humana facultate digne uereque dici potest. Neque cum audierit Patrem solum Deum, separet inde Filium, aut Spiritum sanctum: cum eo quippe solus Deus, cum quo et unus Deus est; quia et Filium cum audimus solum Deum, sine ulla separatione Patris aut Spiritus sancti oportet accipere. Atque ita dicat unam essentiam, ut non existimet aliud alio, uel maius, uel melius [1 1Kb] , uel aliqua ex parte diuersum. Non tamen ut Pater ipse sit et Filius et Spiritus sanctus, et quidquid aliud ad alterutrum singula dicuntur; sicut uerbum quod non dicitur nisi Filius, aut Donum quod non dicitur nisi Spiritus sanctus: propter quod etiam pluralem numerum admittunt, sicut in Euangelio scriptum est: Ego et Pater unum sumus . Et unum dixit; et, sumus: unum, secundum essentiam, quod idem Deus; sumus, secundum relatiuum, quod ille Pater, hic Filius. Aliquando et tacetur unitas essentie, et sola pluraliter relatiua commemorantur: ueniemus ad eum ego et Pater, et habitabimus apud eum . ueniemus  et habitabimus, pluralis numerus est, quia predictum est, Ego et Pater, id est, Filius et Pater, que relatiue ad inuicem dicuntur. Aliquando latenter omnino, sicut in Genesi: Faciamus hominem ad imaginem et similitudinem nostram . Et faciamus, et nostram, pluraliter dictum est, et nisi ex relatiuis accipi non oportet [1 1Kb] . Non enim ut facerent dii, aut ad imaginem et similitudinem deorum; sed ut facerent Pater et Filius et Spiritus sanctus, ad imaginem Patris et Filii et Spiritus sancti, ut subsisteret homo imago Dei. Deus autem Trinitas. Sed quia non omnino equalis fiebat illa imago Dei, tanquam non ab illo nata, sed ab eo creata, huius rei significande causa, ita imago est ut ad imaginem sit: id est, non equatur parilitate, sed quadam similitudine accedit. Non enim locorum interuallis, sed similitudine acceditur ad Deum, et dissimilitudine receditur ab eo. Sunt enim qui ita distinguunt, ut imaginem uelint esse Filium: hominem uero non imaginem, sed ad imaginem. Refellit autem eos Apostolus dicens: uir quidem non debet uelare caput, cum sit imago et gloria Dei . Non dixit, Ad imaginem; sed imago. Que tamen imago, cum alibi dicitur, Ad imaginem, non quasi ad Filium dicitur, que imago equalis est Patri; alioquin non diceret, ad imaginem nostram. Quomodo enim nostram, cum Filius solius Patris imago sit? Sed propter imparem, ut diximus, similitudinem dictus est homo ad imaginem: et ideo nostram, ut imago Trinitatis esset homo; non Trinitati equalis sicut Filius Patri, sed accedens, ut dictum est, quadam similitudine; sicut in distantibus significatur quedam uicinitas, non loci, sed cuiusdam imitationis. Ad hoc enim et dicitur, Reformamini in nouitate mentis uestre : quibus item dicit, Estote itaque imitatores Dei, sicut filii karissimi . Nouo enim homini dicitur: Qui renouatur in agnitionem. Dei, secundum imaginem eius qui creauit eum . Aut si iam placet propter disputandi necessitatem, etiam exceptis nominibus relatiuis, pluralem numerum admittere, ut uno nomine respondeatur, cum queritur, quid tria, et dicere tres substantias siue tres personas; nulle moles aut interualla cogitentur, nulla distantia quantulecumque dissimilitudinis, ut ibi [2 1Kb] intelligatur aliud alio uel paulo minus, quocumque modo minus esse aliud alio potest: ut neque personarum sit confusio, nec talis distinctio qua sit impar aliquid. Quod si intellectu capi non potest, fide tencatur, donec illucescat in cordibus ille qui ait per prophetam, Nisi credideritis, non intelligetis .



LIBER OCTAuUS. In quo ratione reddita monstrat, non solum Patrem Filio non esse maiorem, sed nec ambos simul aliquid maius esse quam Spiritum sanctum, nec quoslibet duos simul in eadem Trinitate maius esse aliquid quam unum, nec omnes simul tres maius aliquid esse quam singulos. Deinde agit ut et ex ueritatis intellectione, et ex notitia summi boni,et ex insito amore iustitie, propter quam diligitur animus iustus ab animo etiam nondum iusto, intelligatur ipsa natura Dei: maxime uero admonet ut Dei cognitio queratur per caritatem, que in Scripturis Deus dicitur; qua in caritate etiam Trinitatis uestigium quoddam inesse obseruat.



PROeMIUM.


1. Epilogus superius dictorum. Regula  in difficilioribus fidei questionibus seruanda. Diximus  alibi, ea dici proprie in illa Trinitate distincte ad singulas personas pertinentia, que relatiue dicuntur ad inuicem, sicut Pater et Filius, et utriusque Donum Spiritus sanctus: non enim Pater Trinitas, aut Filius Trinitas, aut Trinitas Donum. Quod uero ad se dicuntur singuli, non dici pluraliter tres, sed unum ipsam Trinitatem [1 1Kb] : sicut Deus Pater, Deus Filius, Deus Spiritus sanctus; et bonus Pater, bonus Filius, bonus Spiritus sanctus; et omnipotens Pater, omnipotens Filius, omnipotens Spiritus sanctus: nec tamen tres dii, aut tres boni, aut tres omnipotentes; sed unus Deus, bonus, omnipotens ipsa Trinitas; et quidquid aliud non ad inuicem relatiue, sed ad se singuli dicuntur. Hoc enim secundum essentiam dicuntur, quia hoc est ibi esse, quod magnum esse, quod bonum esse, quod sapientem esse, et quidquid aliud ad se unaqueque ibi persona, uel ipsa Trinitas dicitur. Ideoque dici tres personas, uel tres substantias, non ut aliqua intelligatur diuersitas essentie, sed ut uel uno aliquo uocabulo responderi possit, cum dicitur quid tres, uel quid tria; tantamque esse equalitatem in ea Trinitate, ut non solum Pater non sit maior quam Filius, quod attinet ad diuinitatem, sed nec Pater et Filius simul maius aliquid sint quam Spiritus sanctus, aut singula queque persona quelibet trium minus aliquid sit quam ipsa Trinitas. Dicta sunt hec, et si sepius uersando repetantur, familiarius quidem innotescunt: sed et modus aliquis adhibendus est, Deoque supplicandum deuotissima pietate, ut intellectum aperiat, et studium contentionis absumat, quo possit mente cerni essentia ueritatis, sine ulla mole, sine ulla mobilitate [2 1Kb] . Nunc itaque, in quantum ipse adiuuat Creator mire misericors, attendamus hec, que modo interiore quam superiora [3 1Kb] tractabimus, cum sint eadem: seruata illa regula, ut quod intellectui nostro nondum eluxerit, a firmitate fidei non dimittatur.



CAPUT PRIMUM.

2. In Deo non esse maius quid tres quam unam personam, ratione monstratur. Dicimus enim non esse in hac Trinitate maius aliquid duas aut tres personas quam unam earum: quod non capit consuetudo carnalis, non ob aliud, nisi quia uera que creata sunt sentit ut potest; ueritatem autem ipsam qua creata sunt non potest intueri: nam si posset, nullo modo esset lux ista corporea manifestior quam hoc quod diximus. In substantia quippe ueritatis, quoniam sola uere est, non est maior aliqua, nisi que uerius est [4 1Kb] . Quidquid autem intelligibile atque incommutabile est, non aliud alio uerius est, quia eque incommutabiliter eternum est: nec quod ibi magnum dicitur, aliunde magnum est, quam eo quo uere est [5 1Kb] . Quapropter ubi magnitudo ipsa ueritas est, quidquid  plus habet magnitudinis, necesse est ut plus habeat ueritatis: quidquid ergo plus ueritatis non habet, non habet plus etiam magnitudinis. Porro, quidquid plus habet ueritatis, profecto uerius est, sicut maius est quod plus habet magnitudinis: hoc ergo ibi est maius quod uerius. Non autem uerius est Pater et Filius simul, quam singulus Pater, aut singulus Filius. Non igitur maius aliquid utrumque simul, quam singulum eorum. Et quoniam eque uere est etiam Spiritus sanctus, nec Pater et Filius simul maius aliquid est quam ipse, quia nec uerius est. Pater quoque et Spiritus sanctus simul, quoniam ueritate non superant Filium; non enim uerius sunt; nec magnitudine superant. Atque ita Filius et Spiritus sanctus simul tam magnum aliquid sunt quam Pater solus, quia tam uere sunt. Sic et ipsa Trinitas tam magnum est, quam unaqueque ibi persona. Non enim ibi maior est, que uerior non est, ubi est ipsa ueritas magnitudo. Quia in essentia ueritatis, hoc est uerum esse quod est esse; et hoc est esse quod est magnum esse: hoc est ergo magnum esse, quod uerum esse. Quod igitur ibi eque uerum est, etiam eque magnum sit necesse est.



CAPUT II.

3. Respuenda omnis corporalis cogitatio, ut Deus capiatur quomodo Deus est ueritas. In corporibus autem fieri potest ut eque uerum sit hoc aurum atque illud, sed maius hoc sit quam illud, quia non eadem ibi est magnitudo que ueritas; aliudque illi est aurum esse, aliud magnum esse. Sic et in animi natura, secundum quod dicitur magnus animus, non secundum hoc dicitur uerus animus. Animum enim uerum habet etiam qui non est magnanimus: quandoquidem corporis et animi essentia, non est ipsius ueritatis essentia, sicut est Trinitas Deus unus, solus, magnus, uerus, uerax, ueritas. Quem si cogitare conamur, quantum sinit et donat, nullus cogitetur per locorum spatia contactus aut complexus, quasi trium corporum; nulla compago iuncture, sicut tricorporem Geryonem fabule ferunt: sed quidquid animo tale occurrerit, ut maius sit in tribus quam in singulis, minusque in uno quam in duobus, sine ulla dubitatione respuatur: ita enim respuitur omne corporeum. In spiritualibus autem omne mutabile quod occurrerit, non putetur Deus. Non enim parue notitie pars est, cum de profundo isto in illam summitatem respiramus, si antequam scire possimus quid sit Deus, possumus iam scire quid non sit. Non est enim certe, nec terra, nec celum, nec quasi terra et celum, nec tale aliquid quale uidemus in celo, nec quidquid tale non uidemus [1 1Kb] et est fortassis in celo. Nec si augeas imaginatione cogitationis lucem solis, quantum potes, siue quo sit maior, siue quo sit clarior, millies tantum, aut innumerabiliter, neque hoc est Deus. Nec sicut cogitantur [2 1Kb] Angeli mundi spiritus celestia corpora inspirantes, atque ad arbitrium quo seruiunt Deo mutantes atque uersantes, nec si omnes,  cum sint millia millium , in unum collati unus fiant, nec tale aliquid Deus est. Nec si eosdem spiritus sine corporibus cogites, quod quidem carnali cogitationi difficillimum est. Ecce uide, si potes, o anima pregrauata corpore quod corrumpitur, et onusta terrenis cogitationibus multis et uariis; ecce uide, si potes: Deus ueritas est . Hoc enim scriptum est, Quoniam Deus lux est : non quomodo isti oculi uident, sed quomodo uidet cor, cum audis [1 1Kb] , ueritas est. Noli querere quid sit ueritas; statim enim se opponent caligines imaginum corporalium et nubila phantasmatum, et perturbabunt serenitatem, que primo ictu diluxit tibi, cum dicerem, ueritas. Ecce in ipso primo ictu quo uelut coruscatione perstringeris, cum dicitur, ueritas, mane si potes: sed non potes; relaberis in ista solita atque terrena. Quo tandem pondere, queso, relaberis, nisi sordium contractarum cupiditatis uisco et peregrinationis erroribus?



CAPUT III.

4. Quomodo cognoscatur Deum esse summum bonum. Animus nonnisi conuersione ad Deum fit bonus. Ecce iterum uide, si potes. Non amas certe nisi bonum, quia bona est terra altitudine montium et temperamento collium et planitie camporum, et bonum predium amenum ac fertile, et bona domus paribus membris disposita et ampla et lucida, et bona animalia animata corpora, et bonus er modestus et salubris, et bonus cibus suauis atque aptus ualetudini, et bona ualetudo sine doloribus et lassitudine, et bona facies hominis dimensa pariliter et affecta hilariter et luculenter colorata, et bonus animus amici consensionis dulcedine et amoris fide, et bonus uir iustus, et bone diuitie, quia facile expediunt, et bonum celum cum sole et luna et stellis suis, et boni Angeli sancta obedientia, et bona locutio suauiter docens et congruenter monens [2 1Kb] audientem, et bonum carmen canorum numeris et sententiis graue. Quid plura et plura? Bonum hoc et bonum illud: tolle hoc et illud, et uide ipsum bonum, si potes; ita Deum uidebis, non alio bono bonum, sed bonum omnis boni. Neque enim in his omnibus bonis, uel que commemoraui, uel que alia cernuntur siue cogitantur, diceremus aliud alio melius cum uere iudicamus, nisi esset nobis impressa notio ipsius boni, secundum quod et probaremus aliquid, et aliud alii preponeremus. Sic amandus est Deus, non hoc et illud bonum, sed ipsum bonum. Querendum enim bonum anime, non cui superuolitet iudicando, sed cui hereat amando: et quid hoc, nisi Deus? Non bonus animus, aut bonus angelus, aut bonum celum; sed bonum bonum. Sic enim forte facilius aduertitur quid uelim dicere. Cum enim audio, uerbi gratia, quod dicitur animus bonus, sicut duo uerba sunt, ita ex eis uerbis duo quedam intelligo: aliud quo animus est, aliud quo bonus. Et quidem ut animus esset, non egit ipse aliquid; non enim iam erat quod ageret ut esset: ut autem sit bonus animus,  uideo agendum esse uoluntate; non quia idipsum quo animus est, non est aliquid boni; nam unde iam dicitur, et uerissime dicitur corpore melior? sed ideo, nondum dicitur bonus animus, quoniam restat ei actio uoluntatis, qua sit prestantior; quam si neglexerit, iure culpatur, recteque dicitur non bonus animus. Distat enim ab eo qui hoc agit: et quia ille laudabilis, profecto iste qui hoc non agit, uituperabilis est. Cum uero agit hoc studio, et fit bonus animus, nisi se ad aliquid conuertat quod ipse non est, non potest hoc assequi. Quo se autem conuertat ut fiat bonus animus, nisi ad bonum, cum hoc amat et appetit et adipiscitur? Unde se si rursus auertat, fiatque non bonus, hoc ipso quo se auertit a bono, nisi maneat in se illud bonum unde se auertit, non est quo se iterum, si uoluerit emendare, conuertat.

5. Quapropter nulla essent mutabilia bona, nisi esset incommutabile bonum. Cum itaque audis bonum hoc et bonum illud, que possunt alias dici etiam non bona, si potueris sine illis que participatione boni bona sunt, perspicere ipsum bonum cuius participatione bona sunt; simul enim et ipsum intelligis, cum audis hoc aut illud bonum: si ergo potueris illis detractis per se ipsum perspicere bonum, perspexeris Deum. Et si amore inheseris, continuo beatificaberis. Pudeat autem, cum alia non amentur nisi quia bona sunt, eis inherendo non amare bonum ipsum unde bona sunt. Illud etiam, quod animus, tantum quia est animus, etiam nondum eo modo bonus quo se conuertit ad incommutabile bonum; sed, ut dixi, tantum animus, cum ita nobis placet ut eum omni etiam luci corporee cum bene intelligimus, preferamus, non in se ipso nobis placet, sed in illa arte qua factus est. Inde enim approbatur factus, ubi uidetur fuisse faciendus. Hec est ueritas, et simplex bonum: non enim est aliud aliquid quam ipsum bonum, ac per hoc etiam summum bonum. Non enim minui uel augeri bonum potest, nisi quod ex alio bono bonum est. Ad hoc se igitur animus conuertit ut bonus sit, a quo habet ut animus sit. Tunc ergo uoluntas nature congruit ut perficiatur in bono animus, cum illud bonum diligitur [1 1Kb] conuersione uoluntatis, unde est et illud quod non amittitur nec auersione uoluntatis. Auertendo enim se a summo bono, amittit animus ut sit bonus animus; non autem amittit ut sit animus, cum et hoc iam bonum sit corpore melius: hoc ergo amittit uoluntas, quod uoluntas adipiscitur. Iam enim erat animus, qui conuerti ad id uellet a quo erat: qui autem uellet esse antequam esset nondum erat. Et hoc est bonum nostrum, ubi uidemus utrum esse debuerit aut debeat, quidquid esse debuisse aut debere comprehendimus; et ubi uidemus esse non potuisse nisi esse debuisset, quidquid etiam quomodo esse debuerit non comprehendimus [2 1Kb] . Hoc ergo bonum non longe positum est ab unoquoque nostrum: in illo enim uiuimus, et mouemur,  et sumus .



CAPUT Iu.

6. Deus prius fide non errante cognoscendus, ut amari possit. Sed dilectione standum est ad illud et inherendum illi, ut presente perfruamur a quo sumus, quo absente nec esse possemus. Cum enim per fidem adhuc ambulamus, non per speciem , nondum utique uidemus Deum, sicut idem ait, facie ad faciem : quem tamen nisi nunc iam diligamus, nunquam uidebimus. Sed quis diligit quod ignorat? Sciri enim aliquid et non diligi potest: diligi autem quod nescitur, quero utrum possit; quia si non potest, nemo diligit Deum antequam sciat. Et quid est Deum scire, nisi eum mente conspicere, firmeque percipere? Non enim corpus est, ut carneis oculis inquiratur. Sed et priusquam ualeamus conspicere atque percipere Deum, sicut conspici et percipi potest, quod mundicordibus licet; Beati enim mundicordes, quia ipsi Deum uidebunt : nisi per fidem diligatur, non poterit cor mundari, quo ad eum uidendum sit aptum et idoneum. Ubi sunt enim illa tria, propter que in animo edificanda omnium diuinorum Librorum machinamenta consurgunt, fides, spes, caritas ; nisi in animo credente quod nondum uidet, et sperante atque amante quod credit? Amatur ergo et qui [1 1Kb] ignoratur; sed tamen creditur. Nimirum autem cauendum est, ne credens animus id quod non uidet, fingat sibi aliquid quod non est, et speret diligatque quod falsum est. Quod si fit, non erit caritas de corde puro et conscientia bona et fide non ficta, que finis precepti est, sicut idem apostolus dicit .

7. Necesse est autem, cum aliqua corporalia lecta uel audita que non uidimus, credimus, fingat sibi aliquid animus in lineamentis formisque corporum, sicut occurrerit cogitanti, quod aut uerum non sit, aut etiam si uerum est, quod rarissime potest accidere: non hoc tamen fide ut teneamus quidquam prodest, sed ad aliud aliquid utile, quod per hoc insinuatur. Quis enim legentium uel audientium que scripsit apostolus Paulus, uel que de illo scripta sunt, non fingat animo et ipsius Apostoli faciem, et omnium quorum ibi nomina commemorantur? Et cum in tanta hominum multitudine quibus ille Littere note sunt, alius aliter lincamenta figuramque illorum corporum cogitet, quis propinquius et similius cogitet, utique incertum est. Neque ibi occupatur fides nostra, qua facie corporis fuerint illi homines; sed tantum quia per Dei gratiam ita uixerunt, et ea gesserunt que Scriptura illa testatur: hoc et utile est credere, et non desperandum, et appetendum. Nam et ipsius Dominice facies carnis, innumerabilium cogitationum diuersitate uariatur et fingitur, que tamen una erat, quecumque erat. Neque in fide nostra quam de Domino Iesu Christo habemus, illud salubre est quod sibi animus fingit, longe fortasse aliter quam res se habet, sed illud quod secundum speciem de homine  cogitamus: habemus enim quasi regulariter infixam humane nature notitiam, secundum quam quidquid tale aspicimus, statim hominem esse cognoscimus uel hominis formam.



CAPUT u.

Quomodo Trinitas diligatur incognita. Secundum hanc notitiam cogitatio nostra informatur, cum credimus pro nobis Deum hominem factum, ad humilitatis exemplum, et ad demonstrandam erga nos dilectionem Dei. Hoc enim nobis prodest credere, et firmum atque inconcussum corde retinere, humilitatem qua natus est Deus ex femina et a mortalibus per tantas contumelias perductus ad mortem, summum esse medicamentum quo superbie nostre sanaretur tumor, et altum sacramentum quo peccati uinculum solueretur. Sic et uirtutem miraculorum ipsius et resurrectionis eius, quoniam nouimus quid sit omnipotentia, de omnipotente Deo credimus, et secundum species et genera rerum uel natura insita uel experientia collecta, de factis huiuscemodi cogitamus, ut non ficta sit fides nostra. Neque enim nouimus faciem uirginis Marie, ex qua ille a uiro intacta neque in ipso partu corrupta mirabiliter natus est. Nec quibus membrorum lineamentis fuerit Lazarus, nec Bethaniam, nec sepulcrum lapidemque illum quem remoueri iussit cum eum resuscitaret, uidimus, nec monumentum nouum excisum in petra unde ipse resurrexit, nec montem Oliueti unde ascendit in celum: neque omnino scimus, quicumque ista non uidimus, an ita sint ut ea cogitamus, imo uero probabilius existimamus non esse ita. Namque cum alicuius facies uel loci uel hominis uel cuiuslibet corporis eadem occurrerit oculis nostris, que occurrebat animo, cum eam priusquam uideremus cogitabamus, non paruo miraculo mouemur; ita raro et pene nunquam accidit: et tamen ea firmissime credimus, quia secundum specialem generalemque notitiam que certa nobis est, cogitamus. Credimus enim Dominum Iesum Christum natum de uirgine que Maria uocabatur. Quid sit autem uirgo, et quid sit nasci, et quid sit nomen proprium non credimus, sed prorsus nouimus. Utrum autem illa facies Marie fuerit que occurrerit animo cum ista loquimur aut recordamur, nec nouimus omnino, nec credimus. Itaque hic salua fide licet dicere, Forte talem habebat faciem, forte non talem: Forte autem de uirgine natus est Christus, nemo salua fide christiana dixerit.

8. Quamobrem quoniam Trinitatis eternitatem, et equalitatem, et unitatem, quantum datur, intelligere cupimus, prius autem quam intelligamus credere debemus, uigilandumque nobis est, ne ficta sit fides nostra: eadem quippe Trinitate fruendum est, ut beate uiuamus; si autem falsum de illa crediderimus, inanis erit spes, et non casta caritas: quomodo igitur eam Trinitatem quam non nouimus, credendo diligimus? An secundum specialem generalemue notitiam, secundum quam diligimus apostolum Paulum. Qui etiam si non ea facie fuit que nobis occurrit de illo cogitantibus, et hac penitus ignoramus, nouimus  tamen quid sit homo. Ut enim longe non eamus, hoc sumus: et illum hoc fuisse, et animam eius corpori copulatam mortaliter uixisse manifestum est. Hoc ergo de illo credimus, quod inuenimus in nobis, iuxta speciem uel genus, quo humana omnis natura pariter continetur. Quid igitur de illa excellentia Trinitatis siue specialiter siue generaliter nouimus, quasi multe sint tales trinitates, quarum aliquas experti sumus, ut per regulam similitudinis impressam uel specialem uel generalem notitiam, illam quoque talem esse credamus; atque ita rem quam credimus et nondum nouimus, ex parilitate rei quam nouimus diligamus? Quod utique non ita est. An quemadmodum diligimus in Domino Iesu Christo, quod resurrexit a mortuis, quamuis inde neminem unquam resurrexisse uiderimus, ita Trinitatem quam non uidemus, et qualem nullam unquam uidimus, possumus credendo diligere? Sed quid sit mori, et quid sit uiuere, utique scimus: quia et uiuimus et mortuos ac morientes aliquando uidimus et experti sumus. Quid est autem aliud resurgere, nisi reuiuiscere, id est, ex morte ad uitam redire? Cum ergo dicimus et credimus esse Trinitatem, nouimus quid sit Trinitas, quia nouimus quid sint tria; sed non hoc diligimus. Nam id ubi uolumus, facile habemus, ut alia omittam, uel micando digitis tribus. An uero diligimus, non quod omnis trinitas, sed quod Trinitas, Deus? Hoc ergo diligimus in Trinitate, quod Deus est: sed Deum nullum alium uidimus, aut nouimus, quia unus est Deus, ille solus quem nondum uidimus, et credendo diligimus. Sed ex qua rerum notarum similitudine uel comparatione credamus, quo etiam nondum notum Deum diligamus, hoc queritur.



CAPUT uI.

9. Quomodo nondum iustus iustum cognoscat quem diligit. Redi ergo mecum, et consideremus cur diligamus Apostolum. Numquidnam propter humanam speciem, quam notissimam habemus, eo quod credimus eum hominem fuisse? Non utique: alioquin nunc non est quem diligamus, quandoquidem homo ille iam non est; anima enim eius a corpore separata est. Sed id quod in illo amamus, etiam nunc uiuere credimus: amamus enim animum iustum. Ex qua ergo generali aut speciali regula, nisi quia scimus et quid sit animus, et quid sit iustus? Et animus quidem quid sit, non incongrue nos dicimus ideo nosse, quia et nos habemus animum. Neque enim unquam oculis uidimus, et ex similitudine uisorum plurium notionem generalem specialemue percepimus; sed potius, ut dixi, quia et nos habemus. Quid enim tam intime scitur, seque ipsum esse sentit; quam id quo etiam cetera sentiuntur, id est, ipse animus? Nam et motus corporum, quibus preter nos alios uiuere sentimus, ex nostra similitudine agnoscimus: quia et nos ita mouemus corpus uiuendo, sicut illa corpora moueri aduertimus. Neque enim cum corpus uiuum mouetur, aperitur ulla uia oculis nostris ad uidendum animum, rem que oculis uideri non potest: sed illi moli aliquid inesse sentimus quale nobis inest ad mouendum similiter  molem nostram, quod est uita et anima. Neque quasi humane prudentie rationisque proprium est. Et bestie quippe sentiunt uiuere, non tantum se ipsas, sed etiam se inuicem atque alterutrum, et nos ipsos. Nec animas nostras uident, sed ex motibus corporis, idque statim et facillime quadam conspiratione naturali. Animum igitur cuiuslibet et ex nostro nouimus, et ex nostro credimus quem non nouimus. Non enim tantum sentimus animum, sed etiam scire possumus quid sit animus consideratione nostri: habemus enim animum. Sed quid sit iustus, unde nouimus? Dixeramus enim nos Apostolum non alia causa diligere, nisi quod sit iustus animus. Nouimus ergo et quid sit iustus, sicut et quid sit animus. Sed quid sit animus, ut dictum est, nouimus ex nobis: inest enim animus nobis. Quid autem sit iustus unde nouimus, si iusti non sumus? Quod si nemo nouit quid sit iustus nisi qui iustus est, nemo diligit iustum nisi iustus: non enim potest diligere quem iustum esse credit, ob hoc ipsum quia iustum esse credit, si quid sit iustus ignorat; secundum quod superius demonstrauimus, neminem diligere quod credit et non uidet, nisi ex aliqua regula notitie generalis siue specialis. Ac per hoc si non diligit iustum nisi iustus, quomodo uolet quisque iustus esse qui nondum est? Non enim uult quisquam esse quod non diligit. Ut autem sit iustus qui nondum est, uolet utique iustus esse: ut autem uelit, diligit iustum. Diligit ergo iustum et qui nondum iustus est. Diligere autem iustum non potest, qui quid sit iustus, ignorat. Proinde nouit quid sit iustus, etiam qui nondum est: ubi ergo nouit? num oculis uidit? An ullum corpus iustum, uelut album, aut nigrum, aut quadrum, aut rotundum? Quis hoc dixerit? At oculis non uidit nisi corpora. Iustus autem in homine non est, nisi animus: et cum homo iustus dicitur, ex animo dicitur, non ex corpore. Est enim quedam pulchritudo animi iustitia, qua pulchri sunt homines, plerique etiam qui corpore distorti atque deformes sunt. Sicut autem animus non uidetur oculis, ita nec pulchritudo eius. Ubi ergo nouit quid sit iustus, qui nondum est, atque ut sit diligit iustum? An signa quedam per motum corporis emicant, quibus ille aut ille homo esse iustus apparet? Sed unde nouit illa signa esse animi iusti, nesciens quid omnino sit iustus? Nouit ergo. Sed ubi nouimus quid sit iustus, etiam cum iusti nondum sumus? Si extra nos nouimus [1 1Kb] , in corpore aliquo nouimus. Sed non est ista res corporis. In nobis igitur nouimus quid sit iustus. Non enim alibi hoc inuenio, cum quero ut hoc eloquar, nisi apud me ipsum: et si interrogem alium quid sit iustus, apud se ipsum querit quid respondeat; et quisquis hinc uerum respondere potuit, apud se ipsum quid responderet inuenit. Et Carthaginem quidem cum eloqui uolo, apud me ipsum quero ut eloquar, et apud me ipsum inuenio phantasiam Carthaginis: sed eam per corpus accepi, id est per corporis sensum, quoniam presens in ea corpore  fui, et eam uidi atque sensi, memoriaque retinui, ut apud me inuenirem de illa uerbum, cum eam uellem dicere. Ipsa enim phantasia eius in memoria mea uerbum eius, non sonus iste trisyllabus cum Carthago nominatur, uel etiam tacite nomen ipsum per spatia temporum cogitatur; sed illud quod in animo meo cerno, cum hoc trisyllabum uoce profero, uel antequam proferam. Sic et Alexandriam cum eloqui uolo, quam nunquam uidi, presto est apud me phantasma eius. Cum enim a multis audissem et credidissem magnam esse illam urbem, sicut mihi narrari potuit, finxi animo meo imaginem eius quam potui: et hoc est apud me uerbum eius, cum eam uolo dicere, antequam uoce quinque syllabas proferam, quod nomen eius fere omnibus notum est. Quam tamen imaginem si ex animo meo proferre possem ad oculos hominum qui Alexandriam nouerunt, profecto aut omnes dicerent, Non est ipsa; aut si dicerent, Ipsa est, multum mirarer, atque intuens in animo meo ipsam, id est imaginem quasi picturam eius, ipsam tamen esse nescirem, sed eis crederem qui uisam tenerent. Non autem ita quero quid sit iustus, nec ita inuenio, nec ita intueor, cum id eloquor; nec ita probor, cum audior; nec ita probo, cum audio; quasi tale aliquid ocultis uiderim, aut ullo corporis sensu didicerim, aut ab eis qui ita didicissent audierim. Cum enim dico et sciens dico, Iustus est animus qui scientia atque ratione in uita ac moribus sua cuique distribuit; non aliquam rem absentem cogito, sicut Carthaginem, aut fingo ut possum, sicut Alexandriam, siue ita sit, siue non ita: sed presens quiddam cerno, et cerno apud me, etsi non sum ipse quod cerno, et multi si audiant approbabunt. Et quisquis me audit atque scienter approbat, apud se et ipse hoc idem cernit, etiamsi non sit et ipse quod cernit. Iustus uero cum id dicit, id quod ipse est cernit et dicit. Et ubi etiam ipse cernit, nisi apud se ipsum? Sed hoc mirum non est: ubi enim se cerneret, nisi apud se ipsum? Illud mirabile est ut apud se animus uideat quod alibi nusquam uidit, et uerum uideat, et ipsum uerum iustum animum uideat, et sit ipse animus et non sit iustus animus, quem apud se ipsum uidet. Num est alius animus iustus in animo nondum iusto? Aut si non est, quem ibi uidet, cum uidet et dicit quid sit animus iustus, nec alibi quam in se ipso uidet, cum ipse non sit animus iustus? An illud quod uidet, ueritas est interior presens animo qui eam ualet intueri? Neque omnes ualent: et qui intueri ualent, hoc etiam quod intuentur non omnes sunt, hoc est, non sunt etiam ipsi iusti animi, sicut possunt uidere ac dicere quid sit iustus animus. Quod unde esse poterunt [1 1Kb] , nisi inherendo eidem ipsi forme quam intuentur, ut inde formentur et sint iusti animi; non tantum cernentes et dicentes iustum esse animum qui scientia atque ratione in uita ac moribus sua cuique distribuit, sed etiam ut ipsi iuste uiuant iusteque morati sint, sua cuique distribuendo, ut nemini quidquam debeant, nisi ut inuicem diligant . Et unde inheretur illi forme, nisi amando?  Cur ergo alium diligimus quem credimus iustum, et non diligimus ipsam formam ubi uidemus quid sit iustus animus, ut et nos iusti esse possimus? An uero nisi et istam diligeremus, nullo modo eum diligeremus quem diligimus ex ista, sed dum iusti non sumus, minus eam diligimus quam ut iusti esse ualeamus? Homo ergo qui creditur iustus, ex ea forma et ueritate diligitur, quam cernit et intelligit apud se ille qui diligit: ipsa uero forma et ueritas non est quomodo aliunde diligatur. Neque enim inuenimus aliquid tale preter ipsam, ut eam, cum incognita est, credendo diligamus, ex eo quod iam tale aliquid nouimus. Quidquid enim tale aspexeris, ipsa est: et non est quidquam tale, quoniam sola ipsa talis est, qualis ipsa est. Qui ergo amat homines, aut quia iusti sunt, aut ut iusti sint, amare debet. Sic enim et semetipsum amare debet, aut quia iustus est, aut ut iustus sit: sic enim diligit proximum tanquam se ipsum sine ullo periculo. Qui enim aliter se diligit, iniuste se diligit, quoniam se ad hoc diligit ut sit iniustus: ad hoc ergo ut sit malus, ac per hoc iam non se diligit. Qui enim diligit iniquitatem, odit animam suam .



CAPUT uII.

10. De uera dilectione, per quam ad Trinitatis cognitionem peruenitur. Querendus Deus, non exterius, appetendo mira facere cum Angelis; sed interius, imitando bonorum Angelorum pietatem. Quapropter non est precipue uidendum in hac questione, que de Trinitate nobis est, et de cognoscendo Deo, nisi quid sit uera dilectio, imo uero quid sit dilectio. Ea quippe dilectio dicenda est, que uera est; alioquin cupiditas est: atque ita cupidi abusiue dicuntur diligere, quemadmodum cupere abusiue dicuntur qui diligunt. Hec est autem uera dilectio, ut inherentes ueritati iuste uiuamus: et ideo contemnamus omnia mortalia [1 1Kb] pre amore hominum, quo eos uolumus iuste uiuere. Ita enim et mori pro fratribus utiliter parati esse poterimus, quod nos Dominus iehsu Christus exemplo suo docuit. Cum enim duo precepta sint in quibus tota Lex pendet et Prophete, dilectio Dei et dilectio proximi ; non immerito plerumque Scriptura pro utroque unum ponit: siue tantum Dei, sicuti est illud, Scimus quoniam diligentibus Deum omnia cooperantur in bonum ; et iterum, Quisquis autem diligit Deum, hic cognitus est ab illo ; et illud, Quoniam caritas Dei diffusa est in cordibus nostris per Spiritum sanctum qui datus est nobis ; et alia multa: quia et qui diligit Deum consequens est ut faciat quod precepit Deus, et in tantum diligit in quantum facit; consequens ergo est ut et proximum diligat, quia hoc precepit Deus: siue tantum proximi dilectionem Scriptura commemorat, sicut est illud, Inuicem onera uestra portate, et sic adimplebitis legem Christi ; et illud, Omnis enim lex in uno sermone impletur, in eo quod scriptum est, Diliges proximum tuum tanquam te ipsum ; et in Euangelio, Omnia quecumque uultis ut faciant uobis homines, ita et uos  facite illis; hec enim est Lex et Prophete . Et pleraque alia reperimus in Litteris sanctis, in quibus sola dilectio proximi ad perfectionem precipi uidetur, et taceri de dilectione Dei; cum in utroque precepto Lex pendeat et Prophete. Sed et hoc ideo, quia et qui proximum diligit, consequens est ut et ipsam precipue dilectionem diligat. Deus autem dilectio est, et qui manet in dilectione, in Deo manet . Consequens ergo est ut precipue Deum diligat.

11. Quapropter, qui querunt Deum per istas Potestates, que mundo presunt uel partibus mundi, auferuntur ab eo longeque iactantur; non interuallis locorum, sed diuersitate affectuum: exterius enim conantur ire, et interiora sua deserunt, quibus interior est Deus. Itaque etiamsi aliquam sanctam celestem Potestatem uel audierint, uel utcumque cogitauerint, facta magis eius appetunt que humana miratur infirmitas, non imitantur pietatem qua diuina requies comparatur. Malunt enim superbe hoc posse quod angelus, quam deuote hoc esse quod angelus. Non enim sanctus quisquam potestate sua gaudet, sed eius a quo habet posse quidquid congruenter potest: et nouit potentius esse coniungi Omnipotenti pia uoluntate, quam propria potestate et [1 1Kb] uoluntate posse, quod contremiscant qui talia non possunt. Itaque ipse Dominus iehsu Christus talia faciens, ut mirantes doceret ampliora, et temporalibus insolitis intentos atque suspensos ad eterna atque interiora conuerteret: uenite, inquit, ad me, omnes qui laboratis et onerati estis, et reficiam uos; tollite iugum meum super uos. Et non ait, Discite a me quia quatriduanos mortuos suscito; sed ait, Discite a me quia mitis sum et humilis corde. Potentior est enim et tutior solidissima humilitas, quam uentosissima celsitudo. Et ideo sequitur dicens: Et inuenietis requiem animabus uestris . Dilectio enim non inflatur : et Deus dilectio est : et fideles in dilectione acquiescent illi , reuocati a strepitu qui foris est ad gaudia silentia [2 1Kb] . Ecce Deus dilectio est: utquid imus et currimus in sublimia celorum et ima terrarum, querentes cum qui est apud nos, si nos uelimus esse apud cum?



CAPUT uIII.

12. Quod qui fratrem diligit, Deum diligat; quia amat ipsam dilectionem que ex Deo est, et Deus est. Nemo dicat: Non noui quid diligam. Diligat fratrem, et diliget eamdem dilectionem. Magis enim nouit dilectionem qua diligit, quam fratrem quem diligit. Ecce iam potest notiorem Deum habere quam fratrem: plane notiorem, quia presentiorem; notiorem, quia interiorem; notiorem, quia certiorem. Amplectere dilectionem Deum, et dilectione amplectere Deum. Ipsa est dilectio que omnes bonos Angelos, et omnes Dei seruos consociat uinculo sanctitatis, nosque et illos coniungit inuicem nobis, et subiungit sibi. Quanto igitur saniores sumus a tumore  superbie, tanto sumus dilectione pleniores: et quo, nisi Deo plenus est, qui plenus est dilectione? At enim caritatem uideo, et quantum possum eam mente conspicio, et credo Scripture dicenti quoniam Deus caritas est, et qui manet in caritate, in Deo manet : sed cum illam uideo, non in ea uideo Trinitatem. Imo uero uides Trinitatem, si caritatem uides. Sed commonebo, si potero, ut uidere te uideas: adsit tantum ipsa, ut moueamur caritate ad aliquod bonum. Quia cum diligimus caritatem, aliquid diligentem diligimus, propter hoc ipsum quia diligit aliquid. Ergo quid diligit caritas, ut possit etiam ipsa caritas diligi? Charitas enim non est, que nichil diligit. Si autem se ipsam diligit, diligat aliquid oportet, ut caritatem [1 1Kb] se diligat. Sicut enim uerbum indicat aliquid, indicat etiam se ipsum, sed non se uerbum indicat, nisi se aliquid indicare indicet: sic et caritas diligit quidem se, sed nisi se aliquid diligentem diligat, non caritatem se diligit. Quid ergo diligit caritas, nisi quod caritate diligimus? Id autem, ut a proximo prouehamur, frater est. Dilectionem autem fraternam quantum commendet Ioannes apostolus, attendamus: Qui diligit, inquit, fratrem suum, in lumine manet, et scandalum in eo non est . Manifestum est quod iustitie perfectionem in fratris dilectione posuerit: nam in quo scandalum non est, utique perfectus est. Et tamen uidetur dilectionem Dei tacuisse: quod nunquam faceret, nisi quia in ipsa fraterna dilectione uult intelligi Deum. Apertissime enim in eadem Epistola paulo post ita dicit: Dilectissimi, diligamus inuicem, quia dilectio ex Deo est; et omnis qui diligit, ex Deo natus est, et cognoscit Deum. Qui non diligit, non cognouit Deum; quia Deus dilectio est. Ista contextio satis aperteque declarat, eamdem ipsam fraternam dilectionem  non solum ex Deo, sed etiam Deum esse [2 1Kb] tanta auctoritate predicari. Cum ergo de dilectione diligimus fratrem, de Deo diligimus fratrem: nec fieri potest ut eamdem dilectionem non precipue diligamus, qua fratrem diligimus. Unde colligitur, duo illa precepta non posse esse sine inuicem. Quoniam quippe Deus dilectio est; Deum certe diligit, qui diligit dilectionem: dilectionem autem necesse est ut diligat, qui diligit fratrem. Et ideo paulo post ait, Non potest Deum diligere quem non uidet, qui fratrem quem uidet non diligit : quia hec illi causa est non uidendi Deum, quod non diligit fratrem. Qui enim non diligit fratrem, non est in dilectione: et qui non est in dilectione, non est in Deo, quia Deus dilectio est. Porro qui non est in Deo, non est in lumine: quia Deus lumen est, et tenebre in eo non sunt ulle . Qui ergo non est in lumine, quid mirum si non uidet lumen, id est, non uidet Deum, quia in tenebris est? Fratrem autem uidet humano uisu, quo uideri Deus non potest. Sed si eum quem  uidet humano uisu, spirituali caritate diligeret, uideret Deum, qui est ipsa caritas, uisu interiore quo uideri potest. Itaque qui fratrem quem uidet non diligit, Deum, quem propterea non uidet, quia Deus dilectio est, qua caret qui fratrem non diligit, quomodo potest diligere? Nec illa iam questio moueat, quantum fratri caritatis debeamus impendere, quantum Deo: incomparabiliter plus quam nobis Deo, fratri autem quantum nobis ipsis: nos autem ipsos tanto magis diligimus, quanto magis diligimus Deum. Ex una igitur eademque caritate Deum proximumque diligimus: sed Deum propter Deum, nos autem et proximum propter Deum.



CAPUT IX.

13. In dilectionem iustorum accendimur ex ipsa dilectione incommutabilis forme iustitie. Quid enim est, queso, quod exardescimus, cum audimus et legimus: Ecce nunc tempus acceptabile, ecce nunc dies salutis: nullam in quoquam dantes offensionem, ut non reprehendatur ministerium nostrum; sed in omnibus commendantes nosmetipsos ut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate, in bonitate, in Spiritu sancto, in caritate non ficta, in uerbo ueritatis, in uirtute Dei: per arma iustitie, a dextris et a sinistris, per gloriam et ignobilitatem, per infamiam et bonam famam; ut seductores, et ueraces; ut qui ignoramur, et cognoscimur; quasi morientes, et ecce uiuimus; ut cerciti, et non mortificati; ut tristes, semper autem gaudentes; sicut egeni, multos autem ditantes; tanquam nichil habentes, et omnia possidentes ? Quid est quod accendimur in dilectionem Pauli apostoli, cum ista legimus, nisi quod credimus eum ita uixisse? uiuendum tamen sic esse Dei ministris, non de aliquibus auditum credimus, sed intus apud nos, uel potius supra nos in ipsa ueritate conspicimus. Illum ergo quem sic uixisse credimus, ex hoc quod uidemus diligimus. Et nisi hanc formam, quam semper stabilem atque incommutabilem cernimus, precipue  diligeremus, non ideo diligeremus illum, quia eius uitam, cum in carne uiueret, huic forme coaptatam et congruentem fuisse, fide retinemus. Sed nescio quomodo amplius et in ipsius forme caritatem excitamur, per fidem qua credimus uixisse sic aliquem; et spem, qua nos quoque ita posse uiuere, qui homines sumus, ex eo quod aliqui homines ita uixerunt, minime desperamus, ut hoc et desideremus ardentius, et fidentius precemur. Ita et ipsorum uitam facit a nobis diligi forme illius dilectio, secundum quam uixisse creduntur, et illorum uita credita in eamdem formam flagrantiorem excitat caritatem: ut quanto flagrantius diligimus Deum, tanto certius sereniusque uideamus; quia in Deo conspicimus incommutabilem formam iustitie, secundum quam hominem uiuere oportere iudicamus. ualet ergo fides ad cognitionem et ad dilectionem Dei, non tanquam omnino incogniti, aut omnino non dilecti; sed quo cognoscatur manifestius, et quo firmius diligatur.



CAPUT X.

14. Tria quedam in caritate, uelut uestigium Trinitatis. Quid est autem dilectio uel caritas, quam tantopere Scriptura diuina laudat et predicat, nisi amor boni? Amor autem alicuius amantis est, et amore aliquid amatur. Ecce tria sunt; amans, et quod amatur, et amor. Quid est ergo amor, nisi quedam uita duo aliqua copulans, uel copulare appetens, amantem scilicet, et quod amatur? Et hoc etiam in externis [1 1Kb] carnalibusque amoribus ita est: sed ut aliquid purius et liquidius hauriamus, calcata carne ascendamus ad animum. Quid amat animus in amico, nisi animum? Et illic igitur tria sunt: amans, et quod amatur, et amor. Restat etiam hinc ascendere, et superius ista querere, quantum homini datur. Sed hic paululum requiescat intentio, non ut se iam existimet inuenisse quod querit, sed sicut solet inueniri locus, ubi querendum est aliquid; nondum illud inuentum est, sed iam inuentum est ubi queratur: ita hoc dixisse suffecerit, ut tanquam ab articulo alicuius exordii cetera contexamus.



LIBER NONUS. Trinitatem in homine, qui imago Dei est, quamdam inesse; mentem scilicet, et notitiam qua se nouit, et amorem quo se notitiamque suam diligit: atque hec tria equalia inter se, et unius ostenduntur esse essentie.



CAPUT PRIMUM.


1. De Trinitate quomodo inquirendum. Trinitatem certe querimus, non quamlibet, sed illam Trinitatem que Deus est, uerusque ac summus et solus Deus. Exspecta ergo, quisquis hec audis: adhuc enim querimus, et talia querentem nemo iuste reprehendit; si tamen in fide firmissimus querat, quod aut nosse aut eloqui difficillimum est. Affirmantem uero cito iusteque reprehendit, quisquis melius uel uidet uel docet. Querite, inquit, Deum, et uiuet anima uestra . Et ne quisquam se tanquam apprehendisse temere gaudeat: Querite, inquit, faciem eius semper . Et Apostolus: Si quis se, inquit, putat aliquid scire, nondum scit  quemadmodum scire oporteat. Quisquis autem diligit Deum, hic cognitus est ab illo . Nec sic quidem dixit, Cognouit illum; que periculosa presumptio est: sed, cognitus est ab illo. Sic et alibi cum dixisset, Nunc autem cognoscentes Deum; statim corrigens, imo cogniti, inquit, a Deo : maximeque illo loco, Fratres, inquit, ego me ipsum non arbitror apprehendisse: unum autem, que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu. Quotquot ergo perfecti, hoc sapiamus . Perfectionem in hac uita dicit, non aliud quam ea que retro sunt obliuisci, et in ea que ante  sunt extendi secundum intentionem. Tutissima est enim querentis intentio, donec apprehendatur illud quo tendimus et quo extendimur. Sed ea recta intentio est, que proficiscitur a fide. Certa enim fides utcumque inchoat cognitionem: cognitio uero certa non perficietur, nisi post hanc uitam, cum uidebimus facie ad faciem . Hoc ergo sapiamus, ut nouerimus tutiorem esse affectum uera querendi, quam incognita pro cognitis presumendi. Sic ergo queramus tanquam inuenturi: et sic inueniamus, tanquam quesituri. Cum enim consummauerit homo, tunc incipit . De credendis nulla infidelitate dubitemus, de intelligendis nulla temeritate affirmemus: in illis auctoritas tenenda est, in his ueritas exquirenda. Quod ergo ad istam questionem attinet, credamus Patrem et Filium et Spiritum sanctum esse unum Deum, uniuerse creature conditorem atque rectorem: nec Patrem esse Filium, nec Spiritum sanctum uel Patrem esse uel Filium; sed Trinitatem relatarum ad inuicem personarum, et unitatem equalis essentie. Hoc autem queramus intelligere, ab eo ipso quem intelligere uolumus, auxilium precantes, et quantum tribuit quod intelligimus explicare tanta cura et sollicitudine pietatis cupientes [1 1Kb] , ut etiam si aliquid aliud pro alio dicimus, nichil tamen indignum dicamus. Ut si quid, uerbi gratia, de Patre dicimus, quod Patri proprie non conueniat, aut Filio conueniat, aut Spiritui sancto, aut ipsi Trinitati: et si quid de Filio, quod Filio proprie non congruat, saltem congruat Patri, aut Spiritui sancto, aut Trinitati: item si quid de Spiritu sancto, quod proprietatem Spiritus sancti non deceat, non tamen alienum sit a Patre aut a Filio, aut ab uno Deo ipsa Trinitate. ueluti nunc cupimus uidere utrum illa excellentissima caritas proprie Spiritus sanctus sit: quod si non est, aut Pater est caritas, aut Filius, aut ipsa Trinitas; quoniam resistere non possumus certissime fidei, et ualidissime auctoritati Scripture dicentis, Deus caritas est : non tamen debemus deuiare sacrilego errore, ut aliquid de Trinitate dicamus quod non Creatori, sed creature potius conueniat, aut inani cogitatione fingatur.



CAPUT II.

2. Consideranda tria illa que reperiuntur in caritate. Que cum ita sint, attendamus ista tria, que inuenisse nobis uidemur. Nondum de supernis loquimur, nondum de Deo Patre et Filio et Spiritu sancto; sed de hac impari imagine, attamen imagine, id est homine: familiarius enim eam et facilius fortassis intuetur mentis nostre infirmitas. Ecce ego qui hoc quero, cum aliquid amo tria sunt: ego et quod amo, et ipse amor. Non enim amo amorem, nisi amantem amem: nam non est amor, ubi nichil amatur. Tria ergo sunt; amans, et quod amatur, et amor. Quid, si non amen nisi me ipsum? nonne duo erunt; quod amo, et amor? Amans enim et quod amatur, hoc idem est, quando se ipse amat: sicut amare et amari, eodem modo idipsum est, cum se  quisque amat. Eadem quippe res bis dicitur, cum dicitur, Amat se, et amatur a se. Tunc enim non est aliud atque aliud, amare et amari; sicut non est alius atque alius, amans et amatus. At uero amor, et quod amatur, etiam sic duo sunt. Non enim cum quisque se amat amor est, nisi cum amatur ipse amor. Aliud est autem amare se, aliud est amare amorem suum. Non enim amatur amor, nisi iam aliquid amans: quia ubi nichil amatur, nullus est amor. Duo ergo sunt, cum se quisque amat; amor, et quod amatur. Tunc enim amans et quod amatur unum est. Unde uidetur non esse consequens ut ubicumque amor fuerit, iam tria intelligantur. Auferamus enim ab hac consideratione cetera que multa sunt, quibus homo constat: atque ut hec que nunc requirimus, quantum in his rebus possumus, liquido reperiamus, de sola mente tractemus. Mens igitur cum amat se ipsam, duo quedam ostendit, mentem, et amorem. Quid est autem amare se, nisi sibi presto esse uelle ad fruendum se? Et cum tantum se uult esse, quantum est, par menti uoluntas est, et amanti amor equalis. Et si aliqua substantia est amor, non est utique corpus, sed spiritus: nec mens corpus, sed spiritus est. Neque tamen amor et mens duo spiritus, sed unus spiritus; nec essentie due, sed una: et tamen duo quedam unum sunt, amans et amor; siue sic dicas, quod amatur et amor. Et hec quidem duo relatiue ad inuicem dicuntur. Amans quippe ad amorem refertur, et amor ad amantem. Amans enim aliquo amore amat, et amor alicuius amantis est. Mens uero et spiritus non relatiue dicuntur, sed essentiam demonstrant. Non enim quia mens et spiritus alicuius hominis est, ideo mens et spiritus est [1 1Kb] . Retracto enim eo quod homo est, quod adiuncto corpore dicitur; retracto ergo corpore, mens et spiritus manet: retracto autem amante, nullus est amor; et retracto amore, nullus est amans. Ideoque quantum ad inuicem referuntur, duo sunt: quod autem ad se ipsa dicuntur, et singula spiritus, et simul utrumque unus spiritus; et singula mens, et simul utrumque una mens. Ubi ergo trinitas? Attendamus quantum possumus, et inuocemus lucem sempiternam, ut illuminet tenebras nostras, et uideamus in nobis, quantum sinimur, imaginem Dei.



CAPUT III.

3. Trinitatis imago in mente hominis noscentis se et amantis. Mens se ipsam per se ipsam nouit. Mens enim amare se ipsam non potest, nisi etiam se nouerit: nam quomodo amat quod nescit? Aut si quisquam dicit ex notitia generali uel speciali mentem credere se esse talem, quales alias experta est, et ideo amare se ipsam, insipientissime loquitur. Unde enim mens aliquam mentem nouit, si se non nouit? Neque enim ut oculus corporis uidet alios oculos, et se non uidet; ita mens nouit alias mentes, et ignorat semetipsam. Per oculos enim corporis corpora uidemus, quia radios qui per eos emicant et quidquid cernimus tangunt, refringere ac retorquere in ipsos non possumus, nisi cum specula intuemur.  Quod subtilissime obscurissimeque disseritur, donec apertissime demonstretur, uel ita se rem habere, uel non ita. Sed quoquo modo se habeat uis qua per oculos cernimus; ipsam certe uim, siue sint radii, siue aliud aliquid, oculis cernere non ualemus; sed mente querimus, et si fieri potest, etiam hoc mente comprehendimus. Mens ergo ipsa sicut corporearum rerum notitias per sensus corporis colligit, sic incorporearum per semetipsam. Ergo et semetipsam per se ipsam nouit, quoniam est incorporea. Nam si non se nouit, non se amat.



CAPUT Iu.

4. Tria unum et equalia, mens ipsa, et amor, et notitia eius. Tria eadem substantialiter esse, ac relatiue dici. Tria eadem esse inseparabilia. Tria eadem non partium instar iuncta et commixta esse; sed esse unius essentie, ac relatiua. Sicut autem duo quedam sunt, mens et amor eius, cum se amat; ita quedam duo sunt, mens et notitia eius, cum se nouit. Igitur ipsa mens et amor et notitia eius, tria quedam sunt, et hec tria unum sunt; et cum perfecta sunt, equalia sunt. Si enim minus se amat quam est, ut uerbi gratia, tantum se amet hominis mens, quantum amandum est corpus hominis, cum plus sit ipsa quam corpus; peccat, et non est perfectus amor eius. Item si amplius se amat quam est, uelut si tantum se amet, quantum amandus est Deus, cum incomparabiliter minus sit ipsa quam Deus; etiam sic nimium peccat, et non perfectum habet amorem sui. Maiore autem peruersitate et iniquitate peccat, cum corpus tantum amat, quantum amandus est Deus. Item notitia si minor est, quam est illud quod noscitur, et plene nosci potest, perfecta non est. Si autem maior est, iam superior est natura que nouit, quam illa que nota est: sicut maior est notitia corporis, quam ipsum corpus quod ea notitia notum est. Illa enim uita quedam est in ratione cognoscentis: corpus autem non est uita. Et uita quelibet quolibet corpore maior est, non mole, sed ui. Mens uero cum se ipsam cognoscit; non se superat notitia sua; quia ipsa cognoscit, ipsa cognoscitur. Cum ergo se totam cognoscit, neque secum quidquam aliud, par illi est cognitio sua: quia neque ex alia natura est eius cognitio, cum se ipsam cognoscit. Et cum se totam nichilque amplius percipit, nec minor nec maior est. Recte igitur diximus, hec tria cum perfecta sunt, esse consequenter equalia.

5. Simul etiam admonemur, si utcumque uidere possumus, hec in anima existere, et tanquam inuoluta euolui ut sentiantur et dinumerentur substantialiter, uel, ut ita dicam, essentialiter, non tanquam in subiecto, ut color, aut figura in corpore, aut ulla alia qualitas aut quantitas. Quidquid enim tale est, non excedit subiectum in quo est. Non enim color iste aut figura huius corporis potest esse et alterius corporis. Mens autem amore quo se amat, potest amare et aliud preter se. Item non se solam cognoscit mens, sed et alia multa. Quamobrem non amor et cognitio tanquam in subiecto insunt menti; sed substantialiter etiam ista sunt, sicut ipsa mens:  quia et si relatiue dicuntur ad inuicem, in sua tamen sunt singula queque substantia. Nec sicut color et coloratum relatiue ita dicuntur ad inuicem, ut color in subiecto colorato sit, non habens in se ipso propriam substantiam; quoniam coloratum corpus substantia est, ille autem in substantia: sed sicut duo amici etiam duo sunt homines, que sunt substantie; cum homines non relatiue dicantur, amici autem relatiue.

6. Sed item quamuis substantia sit amans uel sciens, substantia sit scientia, substantia, sit amor, sed amans et amor, aut sciens et scientia relatiue ad se dicantur sicut amici; mens uero aut spiritus non sint relatiua, sicut nec homines relatiua sunt: non tamen sicut amici homines possunt seorsum esse ab inuicem, sic amans et amor, aut sciens et scientia. Quanquam et amici corpore uidentur separari posse, non animo, in quantum amici sunt: uerumtamen fieri potest ut amicus amicum etiam odisse incipiat, et eo ipso amicus esse desinat, nesciente illo, et adhuc amante. Amor autem quo se mens amat, si esse desinat, simul et illa desinet esse amans. Item notitia qua se mens nouit, si esse desinat, simul et illa nosse se desinet. Sicut caput capitati alicuius utique caput est, et relatiue ad se dicuntur, quamuis etiam substantie sint: nam et caput corpus est, et capitatum; et si non sit caput [1 1Kb] , nec capitatum erit. Sed hec precisione ab inuicem separari possunt, illa non possunt.

7. Quod si sunt aliqua corpora que secari omnino et diuidi nequeunt; tamen nisi partibus suis constarent, corpora non essent. Pars ergo ad totum relatiue dicitur; quia omnis pars alicuius totius pars est, et totum omnibus partibus totum est. Sed quoniam et pars corpus est, et totum; non tantum ista relatiue dicuntur, sed etiam substantialiter sunt. Fortassis ergo mens totum est, et eius quasi partes amor quo se amat, et scientia qua se nouit, quibus duabus partibus illud totum constat? An tres sunt equales partes, quibus totum unum completur? Sed nulla pars totum, cuius pars est, complectitur: mens uero cum se totam nouit, hoc est perfecte nouit, per totum eius est notitia eius; et cum se perfecte amat, totam se amat, et per totum eius est amor eius. Num ergo sicut ex uino et aqua et melle una fit potio, et singula per totum sunt, et tamen tria sunt ; tale aliquid arbitrandum est esse simul hec tria, mentem, amorem, notitiam? Sed non unius substantie sunt, aqua, uinum, et mel, quamuis ex eorum commixtione fiat una substantia potionis. Quomodo autem illa tria non sint eiusdem substantie, non uideo; cum mens ipsa se amet, atque ipsa se nouerit; atque ita sint hec tria, ut non alteri alicui rerum mens uel amata  uel nota sit. Unius ergo eiusdemque essentie necesse est hec tria sint: et ideo si tanquam commixtione confusa essent; nullo modo essent tria, nec referri ad inuicem possent. Quemadmodum si ex uno eodemque auro tres annulos similes facias, quamuis connexos sibi, referuntur ad inuicem, quod similes sunt; omnis enim similis alicui similis est; et trinitas annulorum est, et unum aurum: at si misceantur sibi, et per totam singuli massam suam conspergantur, intercidet illa trinitas, et omnino non erit; ac non solum unum aurunt dicetur, sicut in illis tribus annulis dicebatur, sed iam nulla aurea tria.



CAPUT u.

8. Ea tria esse singula in se ipsis, et inuicem tota in totis. At in illis tribus, cum se nouit mens et amat se, manet trinitas, mens, amor, notitia; et nulla commixtione confunditur: quamuis et singula sint in semetipsis, et inuicem tota in totis, siue singula in binis, siue bina in singulis. Itaque omnia in omnibus. Nam et mens est utique in se ipsa, quoniam ad se ipsam mens dicitur: quamuis noscens, uel nota, uel noscibilis ad suam notitiam relatiue dicatur; amans quoque et amata uel amabilis ad amorem referatur, quo se amat. Et notitia quamuis referatur ad mentem cognoscentem uel cognitam, tamen et ad se ipsam nota et noscens dicitur: non enim sibi est incognita notitia, qua se mens ipsa cognoscit. Et amor quamuis referatur ad mentem amantem, cuius amor est; tamen et ad se ipsum est amor, ut sit etiam in se ipso: quia et amor amatur, nec alio nisi amore amari potest, id est se ipso. Ita sunt hec singula in se ipsis. In alternis autem ita sunt, quia et mens amans in amore est, et amor in amantis notitia, et notitia in mente noscente. Singula in binis ita sunt, quia mens que se nouit et amat, in amore et notitia sua est; et amor amantis mentis seseque scientis, in mente notitiaque eius est; et notitia mentis se scientis et amantis in mente atque in amore eius est, quia scientem se amat, et amantem se nouit. Ac per hoc et bina in singulis, quia mens que se nouit et amat, cum sua notitia est in amore, et cum suo amore in notitia: amor quoque [1 1Kb] ipse et notitia simul sunt in mente, que se amat et nouit. Tota uero in totis quemadmodum sint, iam supra ostendimus, cum se totam mens amat, et totam nouit, et totum amorem suum nouit, totamque amat notitiam suam, quando tria ista ad se ipsa perfecta sunt. Miro itaque modo tria ista inseparabilia sunt a semetipsis, et tamen eorum singulum quodque substantia est, et simul omnia una substantia uel essentia, cum relatiue dicantur ad inuicem.



CAPUT uI.

9. Alia notitia rei in ipsa re, alia in ipsa eterna ueritate. Quod ex eterne ueritatis regulis iudicium de rebus etiam corporeis fiat. Sed cum se ipsam nouit humana mens et amat se ipsam, non aliquid incommutabile nouit et amat: aliterque unusquisque homo loquendo enuntiat mentem suam, quid in se ipso agatur attendens; aliter autem humanam mentem speciali aut generali cognitione definit. Itaque  cum mihi de sua propria loquitur, utrum intelligat hoc aut illud, an non intelligat, et utrum uelit, an nolit hoc aut illud, credo: cum uero de humana specialiter aut generaliter uerum dicit, agnosco et approbo. Unde manifestum est, aliud unumquemque uidere in se, quod sibi alius dicenti credat, non tamen uideat; aliud autem in ipsa ueritate, quod alius quoque possit intueri: quorum alterum mutari per tempora, alterum incommutabili eternitate consistere. Neque enim oculis corporeis multas mentes uidendo, per similitudinem colligimus generalem uel specialem mentis humane notitiam: sed intuemur inuiolabilem ueritatem, ex qua perfecte, quantum possumus, definiamus, non qualis sit uniuscuiusque hominis mens, sed qualis esse sempiternis rationibus debeat.

10. Unde etiam phantasias rerum corporalium per corporis sensum haustas, et quodam modo infusas memorie, ex quibus etiam ea que non uisa sunt, ficto phantasmate cogitantur, siue aliter quam sunt, siue fortuitu sicuti sunt, aliis omnino regulis supra mentem nostram incommutabiliter manentibus, uel approbare apud nosmetipsos, uel improbare conuincimur, cum recte aliquid approbamus aut improbamus. Nam et cum recolo Carthaginis menia que uidi, et cum fingo Alexandrie [1 1Kb] que non uidi, easdemque imaginarias formas quasdam quibusdam preferens, rationabiliter prefero; uiget et claret desuper iudicium ueritatis, ac sui iuris incorruptissimis regulis firmum est: et si corporalium imaginum quasi quodam nubilo subtexitur, non tamen inuoluitur atque confunditur.

11. Sed interest utrum ego sub illa uel in illa caligine, tanquam a celo perspicuo secludar; an sicut in altissimis montibus accidere solet, inter utrumque ere libero fruens, et serenissimam lucem supra, et densissimas nebulas subter aspiciam. Nam unde in me fraterni amoris inflammatur ardor, cum audio uirum aliquem pro fidei pulchritudine et firmitate acria tormenta tolerasse? Et si mihi digito ostendatur ipse homo, studeo mihi coniungere, notum facere, amicitia colligare. Itaque si facultas datur, accedo, alloquor, sermonem confero, affectum meum in illum quibus uerbis possum exprimo, uicissimque in eo fieri quem in me habeat atque exprimi uolo, spiritualemque complexum credendo molior, quia peruestigare tam cito et cernere penitus eius interiora non possum. Amo itaque fidelem et fortem uirum amore casto atque germano. Quod si mihi inter nostras loquelas fateatur, aut incautus [2 1Kb] aliquo modo sese indicet, quod uel de Deo credat incongrua, atque in illo quoque carnale aliquid desideret, et pro tali errore illa pertulerit, uel sperate pecunie cupiditate, uel inani auiditate laudis humane: statim amor ille, quo in eum ferebar, offensus, et quasi repercussus, atque ab indigno homine ablatus, in ea forma permanet [3 1Kb] , ex qua eum talem credens amaueram.  Nisi forte ad hoc amo iam, ut talis sit, cum talem non esse comperero. At in illo homine nichil mutatum est: mutari tamen potest, ut fiat quod cum iam esse credideram. In mente autem mea mutata est utique ipsa existimatio, que de illo aliter se habebat, et aliter habet: idemque amor ab intentione perfruendi ad intentionem consulendi, incommutabili desuper iustitia iubente deflexus est. Ipsa uero forma inconcusse ac stabilis ueritatis, et in qua fruerer homine bonum eum credens, et in qua consulo ut bonus sit, eadem luce incorruptibilis sincerissimeque rationis et mee mentis aspectum, et illam phantasie nubem, quam desuper cerno, cum eumdem hominem quem uideram cogito, imperturbabili eternitate perfundit [1 1Kb] . Item cum arcum pulchre ac equabiliter intortum, quem uidi, uerbi gratia, Carthagine, animo reuoluo, res quedam menti nuntiata per oculos, memorieque transfusa, imaginarium conspectum facit. Sed aliud mente conspicio, secundum quod mihi opus illud placet; unde etiam, si displiceret, corrigerem. Itaque de istis secundum illam  iudicamus, et illam cernimus rationalis mentis intuitu. Ista uero aut presentia sensu corporis tangimus, aut imagines absentium fixas in memoria recordamur, aut ex earum similitudine talia fingimus, qualia nos ipsi, si uellemus atque possemus, etiam opere moliremur: aliter figurantes animo imagines corporum, aut per corpus corpora uidentes; aliter autem rationes artemque ineffabiliter pulchram talium figurarum super aciem mentis simplici intelligentia capientes.



CAPUT uII.

12. uerbum intus ex rebus in eterna ueritate conspectis concipimus et gignimus. uerbum amore concipitur siue creature siue Creatoris. In illa igitur eterna ueritate, ex qua temporalia facta sunt omnia, formam secundum quam sumus, et secundum quam uel in nobis uel in corporibus uera et recta ratione aliquid operamur, uisu mentis aspicimus: atque inde conceptam rerum ueracem notitiam, tanquam uerbum apud nos habemus, et dicendo intus gignimus; nec a nobis nascendo discedit. Cum autem ad alios loquimur, uerbo intus manenti ministerium uocis adhibemus, aut alicuius signi corporalis, ut per quamdam commemorationem sensibilem tale aliquid fiat etiam in animo audientis, quale de loquentis animo non recedit. Nihil itaque agimus per membra corporis in factis dictisque nostris, quibus uel approbantur uel improbantur mores hominum, quod non uerbo apud nos intus edito preuenimus. Nemo enim uolens aliquid facit, quod non in corde suo prius dixerit.

13. Quod uerbum amore concipitur, siue creature, siue Creatoris, id est, aut nature mutabilis, aut incommutabilis ueritatis.



CAPUT uIII.

Cupiditas et caritas quo differunt. Ergo aut cupiditate, aut caritate: non quo  non sit [1 1Kb] amanda creatura; sed si ad Creatorem refertur ille amor, non iam cupiditas, sed caritas erit. Tunc enim est cupiditas, cum propter se amatur creatura. Tunc non utentem adiuuat, sed corrumpit fruentem. Cum ergo aut par nobis, aut inferior creatura sit, inferiore utendum est ad Deum; pari autem fruendum, sed in Deo. Sicut enim te ipso, non in te ipso frui debes, sed in eo qui fecit te; sic etiam illo quem diligis tanquam te ipsum. Et nobis ergo et fratribus in Domino fruamur, et inde nos nec ad nosmetipsos remittere, et quasi relaxare deorsum uersus audeamus. Nascitur autem uerbum, cum excogitatum placet, aut ad peccandum, aut ad recte faciendum. uerbum ergo nostrum et mentem de qua gignitur, quasi medius amor coniungit, seque cum eis tertium complexu incorporeo, sine ulla confusione constringit.



CAPUT IX.

14. In amore spiritualium uerbum natum idem quod conceptum: secus in amore carnalium. Conceptum autem uerbum et natum idipsum est, cum uoluntas in ipsa notitia conquiescit, quod fit in amore spiritualium. Qui enim, uerbi gratia, perfecte nouit, perfecteque amat iustitiam, iam iustus est, etiamsi nulla existat secundum eam forinsecus per membra corporis operandi necessitas. In amore autem carnalium temporaliumque rerum, sicut in ipsis animalium fetibus, alius est conceptus uerbi, alius partus. Illic enim quod cupiendo concipitur, adipiscendo nascitur. Quoniam non sufficit auaritie nosse et amare aurum, nisi et habeat; neque nosse et amare uesci, aut concumbere, nisi etiam id agat; neque nosse et amare honores et imperia, nisi proueniant. Que tamen omnia, nec adepta sufficiunt. Qui enim biberit ex hac, inquit, aqua, sitiet iterum . Ideoque et in Psalmo: Concepit, inquit, dolorem, et peperit iniquitatem . Dolorem uel laborem dicit concipi, cum ea concipiuntur que nosse ac uelle non sufficit, et inardescit atque egrotat animus indigentia, donec ad ea perueniat, et quasi pariat ea. Unde eleganter in latina lingua parta dicuntur et reperta atque comperta, que uerba quasi a partu ducta resonant. Quia concupiscentia cum conceperit, parit peccatum . Unde Dominus clamat, uenite ad me, omnes qui laboratis et onerati estis : et alio loco, ue pregnantibus et mammantibus in illis diebus . Cum itaque ad partum uerbi referret omnia uel recte facta uel peccata, Ex ore, inquit, tuo iustificaberis, et ex ore tuo condemnaberis : os uolens intelligi, non hoc uisibile, sed interius inuisibile cogitationis et cordis.



CAPUT X.

15. An sola notitia amata sit uerbum mentis. Recte ergo queritur, utrum omnis notitia uerbum, an tantum amata notitia. Nouimus enim et ea que odimus: sed nec concepta, nec parta dicenda sunt animo, que nobis displicent. Non enim omnia que quoquo modo tangunt, concipiuntur: sed alia [2 1Kb]  ut tantum nota sint, non tamen uerba dicantur; sicut ista de quibus nunc agimus. Aliter enim dicuntur uerba que spatia temporum syllabis tenent, siue pronuntientur, siue cogitentur; aliter omne quod notum est, uerbum dicitur animo impressum, quamdiu de memoria proferri et definiri potest, quamuis res ipsa displiceat; aliter cum placet quod mente concipitur. Secundum quod genus uerbi accipiendum est quod ait Apostolus, Nemo dicit, Dominus iehsu, nisi in Spiritu sancto : cum secundum aliam uerbi notionem dicant hoc et illi, de quibus ipse Dominus ait, Non omnis qui dicit mihi, Domine, Domine, intrabit in regnum celorum . uerumtamen cum et illa que odimus, recte displicent, recteque improbantur, approbatur eorum improbatio, et placet, et uerbum est. Neque uitiorum notitia nobis displicet, sed ipsa uitia. Nam placet mihi quod noui et definio quid sit intemperantia; et hoc est uerbum eius. Sicuti sunt in arte nota uitia, et recte approbatur eorum notitia, cum discernit cognitor speciem priuationemque uirtutis, sicut aiere et negare, esse et non esse: attamen uirtute priuari atque in uitium deficere, damnabile est. Et definire intemperantiam, uerbumque eius dicere, pertinet ad artem morum: esse autem intemperantem, ad id pertinet quod illa arte culpatur. Sicut nosse ac definire quid sit solecismus, pertinet ad artem loquendi: facere autem, uitium est quod eadem arte reprehenditur. uerbum est igitur, quod nunc discernere ac insinuare uolumus, cum amore notitia. Cum itaque se mens nouit et amat, iungitur ei amore uerbum eius. Et quoniam amat notitiam et nouit amorem, et uerbum in amore est, et amor in uerbo, et utrumque in amante atque dicente.



CAPUT XI.

16. Mentis se ipsam noscentis imaginem seu uerbum genitum ipsi equale esse. Sed omnis secundum speciem notitia, similis est ei rei quam nouit. Est enim alia notitia secundum priuationem, quam cum improbamus, loquimur. Et hec priuationis improbatio speciem laudat, ideoque approbatur. Habet ergo animus nonnullam speciei note similitudinem, siue cum ea placet, siue cum eius priuatio displicet. Quocirca in quantum Deum nouimus, similes sumus: sed non ad equalitatem similes, quia nec tantum eum nouimus, quantum ipse se. Et quemadmodum cum per sensum corporis dicimus corpora, fit eorum aliqua similitudo in animo nostro, que phantasia memorie est: non enim omnino ipsa corpora in animo sunt, cum ea cogitamus; sed eorum similitudines: itaque cum eas pro illis approbamus, erramus; error namque est pro alio alterius approbatio: melior est tamen imaginatio corporis in animo, quam illa species corporis, in quantum hec in meliore natura est, id est, in substantia uitali, sicuti animus est: ita cum Deum nouimus, quamuis meliores efficiamur quam eramus antequam nossemus, maximeque cum eadem notitia etiam placita digneque amata uerbum est, fitque aliqua Dei similitudo illa notitia: tamen inferior est, quia in inferiore natura est; creatura quippe  animus, Creator autem Deus. Ex quo colligitur, quia cum se mens ipsa nouit atque approbat, sic est eadem notitia uerbum eius, ut ei sit par omnino et equale, atque identidem: quia neque inferioris essentie notitia est, sicut corporis; neque superioris, sicut Dei. Et cum habeat notitia similitudinem ad eam rem quam nouit, hoc est, cuius notitia est; hec habet perfectam et equalem, qua mens ipsa [1 1Kb] , que nouit, est nota. Ideoque et imago et uerbum est, quia de illa exprimitur, cum cognoscendo eidem cequatur, et est gignenti equale quod genitum est.



CAPUT XII.

17. Cur sicut notitia mentis est proles, non etiam amor partus eiusdem sit. Solutio questionis. Trinitatis imago, mens cum sua ipsius notitia et amore. Quid ergo amor? non erit imago? non uerbum? non genitus? Cur enim mens notitiam suam gignit, cum se nouit; et amorem suum non gignit, cum se amat? Nam si propterea est notionis sue causa, quia noscibilis. est; amoris etiam sui causa est, quia est amabilis. Cur utrumque itaque non genuerit, difficile est dicere. Hec enim questio etiam de ipsa summa Trinitate, omnipotentissimo creatore Deo, ad cuius imaginem homo factus est, solet mouere homines, quos ueritas Dei per humanam locutionem inuitat ad fidem, cur non Spiritus quoque sanctus a Patre Deo genitus uel creditur uel intelligitur, ut filius etiam ipse dicatur? Quod nunc in mente humana utcumque inuestigare conamur, ut ex inferiore imagine, in qua nobis familiarius natura ipsa nostra, quasi interrogata respondet, exercitationem mentis aciem ab illuminata creatura ad lumen incommutabile dirigamus: si tamen ueritas ipsa persuaserit, sicut Dei uerbum Filium esse nullus christianus dubitat, ita caritatem esse Spiritum sanctum. Ergo ad imaginem illam, que creatura est, hoc est, ad rationalem mentem diligentius de hac re interrogandam considerandamque redeamus, ubi temporaliter existens nonnullarum rerum notitia, que antea non erat, et aliquarum rerum amor, que antea non amabantur, distinctius nobis aperit quid dicamus: quia et ipsi locutioni temporaliter dirigende [2 1Kb] , facilior est ad explicandum res que in ordine temporum comprehenditur.

18. Primo itaque manifestum sit, posse fieri ut sit aliquid scibile, id est, quod sciri possit, et tamen nesciatur: illud autem fieri non posse, ut sciatur quod scibile non fuerit. Unde liquido tenendum est quod omnis res quamcumque cognoscimus, congenerat in nobis notitiam sui. Ab utroque enim notitia paritur, a cognoscente et cognito. Itaque mens cum se ipsam cognoscit, sola parens est notitie sue: et cognitum enim et cognitor ipsa est. Erat autem sibi ipsa noscibilis, et antequam se nosset: sed notitia sui non erat in ea, cum se ipsa non nouerat. Quod ergo cognoscit se, parem sibi notitiam sui gignit: quia non minus se nouit quam est, nec alterius essentie est notitia eius, non solum quia ipsa nouit, sed etiam quia se ipsam,  sicut supra diximus. Quid ergo de amore dicendum est, cur non etiam cum se amat, ipsum quoque amorem sui genuisse uideatur? Erat enim amabilis sibi, et antequam se amaret, quia poterat se amare: sicut erat sibi noscibilis, et antequam se nosset, quia poterat se nosse. Nam si non sibi esset noscibilis, nunquam se nosse potuisset: ita si non sibi esset amabilis, nunquam se amare potuisset. Cur itaque amando se non genuisse dicatur amorem suum; sicut cognoscendo se genuit notitiam suam? An eo [1 1Kb] quidem manifeste ostenditur hoc amoris esse principium, unde procedit: ab ipsa quippe mente procedit: que sibi est amabilis antequam se amet; atque ita principium est amoris sui, quo se amat: sed ideo non recte dicitur genitus ab ea, sicut notitia sui qua se nouit, quia notitia iam inuentum est, quod partum uel repertum dicitur, quod sepe precedit inquisitio eo fine quietura? Nam inquisitio est appetitus inueniendi, quod idem ualet si dicas, reperiendi. Que autem reperiuntur, quasi pariuntur: unde proli similia sunt; ubi, nisi in ipsa notitia? Ibi enim quasi expressa formantur. Nam etsi iam erant res quas querendo inuenimus, notitia tamen ipsa non erat, quam sicut prolem nascentem deputamus. Porro appetitus ille, qui est in querendo, procedit a querente, et pendet quodam modo, neque  requiescit fine quo inteditur, nisi id quod queritur inuentum querenti copuletur. Qui appetitus, id est, inquisitio, quamuis amor esse non uideatur, quo id quod notum est [1 1Kb] , amatur; hoc enim adhuc ut cognoscatur agitur: tamen ex eodem genere quiddam est. Nam uoluntas iam dici potest, quia omnis qui querit inuenire uult; et si id queritur quod ad notitiam pertineat, omnis qui querit nosse uult. Quod si ardenter atque instanter uult, studere dicitur: quod maxime in assequendis atque adipiscendis quibusque doctrinis dici solet. Partum ergo mentis antecedit appetitus quidam, quo id quod nosse uolumus querendo et inueniendo, nascitur proles ipsa notitia: ac per hoc appetitus ille quo concipitur pariturque notitia, partus et proles recte dici non potest; idemque appetitus quo inhiatur rei cognoscende, fit amor cognite, dum tenet atque amplectitur placitam prolem, id est, notitiam, gignentique coniungit. Et est quedam imago Trinitatis, ipsa mens, et notitia eius, quod est proles eius ac de se ipsa uerbum eius, et amor tertius, et hec tria unum atque una substantia. Nec minor proles, dum tantam se nouit mens quanta est: nec minor amor, dum tantum se diligit quantum nouit et quanta est.



LIBER DECIMUS, In quo trinitatem aliam in hominis mente inesse ostenditur, eamque longe euidentiorem apparere in memoria, intelligentia et uoluntate.



CAPUT PRIMUM.


1. Amorem studentis animi, id est, scire cupientis, non esse amorem eius rei quam nescit. Nunc ad ea ipsa consequenter enodatius explicanda limatior accedat intentio. Ac primum, quia rem prorsus ignotam amare omnino nullus potest, diligenter intuendum est cuiusmodi sit amor studentium, id est, non iam scientium, sed adhuc scire cupientium quamque doctrinam. Et in his quippe rebus in quibus non usitate dicitur studium, solent existere amores ex auditu, dum cuiusque pulchritudinis fama ad uidendum ac fruendum animus accenditur, quia generaliter nouit corporum pulchritudines, ex eo quod plurimas uidit, et inest intrinsecus unde approbetur, cui forinsecus inhiatur. Quod cum fit, non rei penitus incognite amor excitatur, cuius genus ita notum est. Cum autem uirum bonum amamus, cuius faciem non uidimus, ex notitia uirtutum amamus, quas nouimus in ipsa ueritate. Ad doctrinas autem cognoscendas, plerumque nos laudantium atque predicantium accendit auctoritas: et tamen nisi breuiter impressam cuiusque doctrine haberemus in animo notionem, nullo ad eam discendam studio flagraremus. Quis enim sciende, uerbi gratia, rhetorice ullam curam et operam impenderet, nisi ante sciret eam dicendi esse scientiam? Aliquando etiam ipsarum doctrinarum fines auditos expertosue miramur, et ex hoc inardescimus facultatem comparare discendo, qua ad eos peruenire  possimus. Tanquam si litteras nescienti dicatur quamdam esse doctrinam, qua quisque ualeat, quamuis longe absenti, uerba mittere manu facta in silentio, que rursus ille cui mittuntur, non auribus, sed oculis colligat, idque fieri uideat; nonne, dum concupiscit nosse quo id possit, omni studio circa illum finem mouetur, quem iam notum tenet? Sic accenduntur studia discentium: nam quod quisque prorsus ignorat, amare nullo pacto potest.

2. Ita etiam signum si quis audiat incognitum, ueluti uerbi alicuius sonum, quo quid significetur ignorat, cupit scire quidnam sit, id est, sonus ille cui rei commemorande institutus sit: ueluti si audiat cum dicitur temetum, et ignorans quid sit requirat. Iam itaque oportet ut nouerit signum esse, id est, non esse inanem illam uocem, sed aliquid ea significari: alioquin iam notum est hoc trisyllabum, et articulatam speciem suam impressit animo per sensum aurium: quid amplius in eo requiratur, quo [1 1Kb] magis innotescat, cuius omnes littere omniaque soni spatia nota sunt; nisi quia simul innotuit signum esse, mouitque sciendi cupiditatem, cuius rei signum sit? Quo igitur amplius notum est, sed non plene notum est, eo cupit animus de illo nosse quod reliquum est. Si enim tantummodo esse istam uocem nosset, eamque  alicuius rei signum esse non nosset, nichil iam quereret, sensibili re, quantum poterat, sentiendo percepta. Quia uero non solum esse uocem, sed et signum esse iam nouit, perfecte id nosse uult. Neque ullum perfecte signum noscitur, nisi cuius rei signum sit cognoscatur. Hoc ergo qui ardenti cura querit ut nouerit, studioque accensus insistit, num potest dici esse sine amore? Quid igitur amat? Certe enim amari aliquid nisi notum non potest. Neque enim ille istas tres syllabas amat, quas iam notas habet. Quod si hoc in eis amat, quia scit eas significare aliquid; non inde nunc agitur, non enim hoc nosse querit: sed in eo quod scire studet, quid amet inquirimus, quod profecto nondum nouit: et propterea miramur cur amet, quoniam firmissime nouimus amari nisi nota non posse. Quid ergo amat, nisi quia nouit atque intuetur in rationibus rerum que sit pulchritudo doctrine, qua continentur notitie signorum omnium; et que sit utilitas in ea peritia, qua inter se humana societas sensa communicat, ne sibi hominum cetus deteriores sint quauis solitudine, si cogitationes suas colloquendo non misceant. Hanc ergo speciem decoram et utilem cernit anima, et nouit, et amat; eamque in se perfici studet, quantum potest, quisquis uocum significantium quecumque ignorat [1 1Kb] , inquirit. Aliud est enim quod eam in ueritatis luce conspicit, aliud quod in sua facultate concupiscit. Conspicit namque in luce ueritatis quam magnum et quam bonum sit omnes omnium gentium linguas intelligere ac loqui, nullamque ut alienigena [2 1Kb] audire, et a nullo ita audiri. Cuius notitie decus cogitatione iam cernitur, amaturque res nota; que ita conspicitur, atque inflammat studia discentium, ut circa eam moueantur, eique inhient in omni opera quam impendunt consequende tali facultati, ut etiam usu amplectantur quod ratione prenoscunt: atque ita quisque, cui facultati spe propinquat, ei feruentius amore inardescit. Eis doctrinis quippe studetur uehementius, que capi posse non desperantur. Nam cuius rei adipiscende spem quisque non gerit, aut tepide amat, aut omnino non amat, quamuis quam pulchra sit uideat. Quocirca, quia omnium linguarum scientia fere ab omnibus desperatur, sue gentis quisque maxime studet, ut nouerit. Quod si et illi ad perfectum percipiende se non sufficere sentit, nemo tamen tam desidiosus est huius notitie, qui non, cum audierit incognitum uerbum, uelit nosse quid illud sit, et si potest, querat ac discat. Quod dum querit, utique in studio discendi est, et uidetur amare rem incognitam; quod non ita est. Species namque illa tangit animum, quam nouit et cogitat, in qua elucet decus consociandorum animorum in uocibus notis audiendis atque reddendis: eaque accendit studio querentem quidem quod ignorat, sed notam formam, quo id pertineat, intuentem et amantem. Itaque si querenti, uerbi gratia, quid sit temetum , dicatur, Quid  ad te pertinet? respondebit, Ne forte audiam loquentem, et non intelligam, aut uspiam forte id legam, et quid scriptor senserit, nesciam. Quis tandem huic dicat, Noli intelligere quod audis, noli nosse quod legis? Omnibus enim fere animis rationalibus in promptu est ad uidendum huius peritie pulchritudo, qua hominum inter se cogitata, significantium uocum enuntiatione noscuntur: propter hoc notum decus, et ob hoc amatum quia notum, studiose queritur uerbum illud ignotum. Itaque cum audierit atque cognouerit temetum a ueteribus uinum appellatum, sed iam ex usu loquendi quem nunc habemus, hoc uocabulum emortuum, propter nonnullos fortasse ueterum libros sibi necessarium deputabit. Si autem et illos superuacaneos habet, forte iam nec dignum quod memorie commendet existimat, quia uidet ad illam speciem doctrine quam notam mente intuetur atque amat, minime pertinere.

3. Quamobrem omnis amor studentis animi, hoc est uolentis scire quod nescit, non est amor eius rei quam nescit, sed eius quam scit, propter quam uult scire quod nescit. Aut si tam curiosus est, ut non propter causam aliam notam, sed solo amore rapiatur incognita sciendi; discernendus quidem est ab studiosi nomine iste curiosus, sed nec ipse amat incognita, imo congruentius dicitur, Odit incognita, que nulla esse uult, dum uult omnia cognita. Sed ne quisquam nobis difficiliorem referat questionem, asserens tam non posse quemquam odisse quod nescit, quam non potest amare quod nescit, non resistimus ueris [1 1Kb] : sed intelligendum est, non hoc idem dici cum dicitur, Amat scire incognita, ac si diceretur, Amat incognita. Illud enim fieri potest, ut amet quisque scire incognita: ut autem amet incognita, non potest. Non enim frustra ibi est positum scire: quoniam qui scire amat incognita, non ipsa incognita, sed ipsum scire amat. Quod nisi haberet cognitum, neque scire se quisquam posset fidenter dicere, neque nescire. Non solum enim qui dicit, Scio et uerum dicit, necesse est ut quid sit scire sciat: sed etiam qui dicit, Nescio, idque fidenter et uerum dicit, et scit uerum se dicere, scit utique quid sit scire: quia et discernit ab sciente nescientem, cum ueraciter se intuens dicit, Nescio; et cum id se scit uerum dicere, unde sciret, si quid sit scire nesciret?



CAPUT II.

4. Nemo prorsus amat incognita. Quilibet igitur studiosus, quilibet curiosus non amat incognita, etiam cum ardentissimo appetitu instat scire quod nescit. Aut enim iam genere notum habet quod amat, idque nosse expetit, etiam in aliqua re singula, uel in singulis rebus, que illi nondum note forte laudantur, fingitque animo imaginariam formam qua excitetur in amorem. Unde autem fingit, nisi ex iis que iam nouerat? Cuius tamen forme animo figurate atque in cogitatione notissime, si eam que laudabatur dissimilem inuenerit, fortasse non amabit. Quod si amauerit, ex illo amare incipiet ex quo didicit. Paulo ante quippe alia erat que amabatur,  quam sibi animus formans exhibere consueuerat. Si autem illi forme similem inuenerit quam fama predicauerat, cui uere possit dicere, Iam te amabam; nec tunc utique amabat incognitam, quam in illa similitudine nouerat. Aut in specie sempiterne rationis uidemus aliquid et ibi amamus, quod cum expressum in aliqua rei temporalis effigie, illis qui experti sunt laudantibus et credimus, et amamus, non aliquid amamus incognitum, unde iam supra satis disseruimus: aut aliquid notum amamus, propter quod ignotum aliquid querimus: cuius ignoti amor nequaquam nos tenet, sed illius cogniti, quo pertinere nouimus, ut illud etiam quod adhuc ignotum querimus, nouerimus; sicut de incognito uerbo paulo ante locutus sum. Aut ipsum scire quisque amat, quod nulli scire aliquid cupienti esse incognitum potest. His causis uidentur amare incognita, qui scire aliquid uolunt quod nesciunt, et propter ardentiorem querendi appetitum sine amore esse dici non possunt. Sed quam se res aliter habeat, neque omnino quidquam ametur incognitum, arbitror me persuasisse uerum diligenter intuentibus. Sed quia exempla que dedimus, eorum sunt, qui aliquid quod ipsi non sunt nosse cupiunt; uidendum est ne forte aliquod nouum genus appareat, cum se ipsa mens nosse desiderat.



CAPUT III.

5. Quod mens amet se ipsam non incognitam sibi. Quid ergo amat mens, cum ardenter se ipsam querit ut nouerit, dum incognita sibi est? Ecce enim mens semetipsam querit ut nouerit, et inflammatur hoc studio. Amat igitur: sed quid amat? Se ipsam? Quomodo, cum se nondum nouerit, nec quisquam possit amare quod nescit? An ei fama predicauit speciem suam, sicut de absentibus solemus audire? Forte ergo se non amat, sed quod de se fingit, hoc amat, longe fortasse aliud quam ipsa est: aut si se mens sui similem fingit, et ideo cum hoc figmentum amat, se amat antequam nouerit; quia id quod sui simile est intuetur: nouit igitur alias mentes ex quibus se fingat, et genere ipso sibi nota est. Cur ergo cum alias mentes nouit, se non nouit, cum se ipsa nichil sibi possit esse presentius? Quod si ut oculis corporis magis alii oculi noti sunt, quam ipsi sibi; non se ergo querat nunquam inuentura. Nunquam enim se oculi preter specula uidebunt: nec ullo modo putandum est etiam rebus incorporeis contemplandis tale aliquid adhiberi, ut mens tanquam in speculo se nouerit. An in ratione ueritatis eterne uidet quam speciosum sit nosse semetipsam, et hoc amat quod uidet, studetque in se fieri? quia quamuis sibi nota non sit, notum tamen ei est quam bonum sit, ut sibi nota sit. Et hoc quidem permirabile est, nondum se nosse, et quam pulchrum sit se nosse, iam nosse. An aliquem finem optimum, id est securitatem et beatitudinem suam uidet, per quamdam occultam memoriam, que in longinqua [1 1Kb] eam progressam non deseruit, et credit ad eumdem finem, nisi se ipsam cognouerit, se peruenire non posse? Ita dum illud amat, hoc querit: et notum  amat illud, propter quod querit ignotum. Sed cur memoria beatitudinis sue potuit, et memoria sui cum ea perdurare non potuit, ut tam se nosset que uult peruenire, quam nouit illud quo uult peruenire? An cum se nosse amat, non se quam nondum nouit, sed ipsum nosse amat; acerbiusque tolerat se ipsam deesse scientie sue, qua uult cuncta comprehendere? Nouit autem quid sit nosse, et dum hoc amat quod nouit, etiam se cupit nosse. Ubi ergo nosse suum nouit, si se non nouit? Nam nouit quod alia nouerit, se autem non nouerit: hinc enim nouit et quid sit nosse. Quo pacto igitur se aliquid scientem scit, que se ipsam nescit? Neque enim alteram mentem scientem scit, sed se ipsam. Scit igitur se ipsam. Deinde cum se querit ut nouerit, querentem se iam nouit. Iam se ergo nouit. Quapropter non potest omnino nescire se, que dum se nescientem scit, se utique scit. Si autem se nescientem nesciat, non se querit ut sciat. Quapropter eo ipso quo se querit, magis se sibi notam quam ignotam esse conuincitur. Nouit enim se querentem atque nescientem, dum se querit ut nouerit.



CAPUT Iu.

6. Quomodo mens non ex parte, sed totam se cognoscat. Quid ergo dicemus? an quod ex parte se nouit, ex parte non nouit? Sed absurdum est dicere, non eam totam scire quod scit. Non dico, Totum scit; sed quod scit, tota scit. Cum itaque aliquid de se scit, quod nisi tota non potest, totam se scit [1 1Kb] . Scit autem se aliquid scientem, nec potest quidquam scire nisi tota. Scit se igitur totam. Deinde quid eius ei tam notum est, quam se uiuere? Non potest autem et mens esse, et non uiuere, quando habet etiam amplius ut intelligat: nam et anime bestiarum uiuunt, sed non intelligunt. Sicut ergo mens tota mens est, sic tota uiuit. Nouit autem uiuere se. Totam se igitur nouit. Postremo cum se nosse mens querit, mentem se esse iam nouit: alioquin utrum se querat ignorat, et aliud pro alio forsitan querat [2 1Kb] . Fieri enim potest ut ipsa non sit mens, atque ita dum mentem nosse querit, non se ipsam querat. Quapropter, quoniam cum querit mens quid sit mens, nouit quod se querat, profecto nouit quod ipsa sit mens. Porro si hoc in se nouit quod mens est, et tota mens est, totam se nouit. Sed ecce non se nouerit esse mentem, cum autem se querit, hoc tantummodo nouerit quod se querat. Potest enim etiam sic aliud pro alio querere, si hoc nescit: ut autem non querat aliud pro alio, procul dubio nouit quid querat. At si nouit quid querat, et se ipsam querit, se ipsam utique nouit. Quid ergo adhuc querit? Quod si ex parte se nouit, ex parte autem adhuc querit, non se ipsam, sed partem suam querit. Cum enim ea ipsa dicitur, tota dicitur. Deinde quia nouit nondum se a se inuentam totam, nouit quanta sit tota. Atque ita querit quod deest, quemadmodum solemus querere, ut ueniat in mentem quod excidit, nec tamen penitus excedit; quia potest recognosci, cum uenerit, hoc esse quod querebatur.  Sed quomodo mens ueniat in mentem, quasi possit mens in mente non esse? Huc accedit, quia si parte inuenta, non se totam querit, tamen tota se querit. Tota ergo sibi presto est, et quid adhuc queratur non est: hoc enim deest quod queritur, non illa que querit. Cum itaque tota se querit, nichil eius deest. Aut si non tota se querit, sed pars que inuenta est querit partem que nondum inuenta est; non se ergo mens querit, cuius se nulla pars querit. Pars enim que inuenta est, non se querit: pars autem que nondum inuenta est, nec ipsa se querit, quoniam ab ea que iam inuenta est parte queritur. Quocirca, quia nec tota se mens querit, nec pars eius ulla se querit, se mens omnino non querit.



CAPUT u.

7. Anime cur preceptum ut se cognoscat. Unde errores mentis de sua ipsius substantia. Utquid ergo ei preceptum est, ut se ipsam cognoscat? Credo, ut se ipsam cogitet, et secundum naturam suam uiuat, id est, ut secundum naturam suam ordinari appetat, sub eo scilicet cui subdenda est, supra ea quibus preponenda est; sub illo a quo regi debet, supra ea que regere debet. Multa enim per cupiditatem prauam, tanquam sui sit oblita, sic agit. uidet enim quedam intrinsecus pulchra, in prestantiore natura que Deus est: et cum stare debeat [1 1Kb] ut eis fruatur, uolens ea sibi tribuere, et non ex illo similis illius, sed ex se ipsa esse quod ille est, auertitur ab eo, moueturque et labitur in minus et minus, quod putat amplius et amplius; quia nec ipsa sibi, nec ei quidquam sufficit recedenti ab illo qui solus sufficit: ideoque per egestatem ac difficultatem fit nimis intenta in actiones suas et inquietas delectationes quas per eas colligit; atque ita cupiditate acquirendi notitias ex iis que foris sunt, quorum cognitum genus amat et sentit amitti posse, nisi impensa cura teneatur, perdit securitatem, tantoque se ipsam minus cogitat, quanto magis secura est quod se non possit amittere. Ita cum aliud sit non se nosse, aliud non se cogitare : cum ergo aliud sit non se nosse, aliud non se cogitare, tanta uis est amoris, ut ea que cum amore diu cogitauerit, eisque cure glutino inheserit, attrahat secum etiam cum ad se cogitandam quodam modo redit. Et quia illa corpora sunt, que foris per sensus carnis adamauit, eorumque diuturna quadam familiaritate implicata est, nec secum potest introrsum tanquam in regionem incorporee nature ipsa corpora inferre, imagines eorum conuoluit, et rapit factas in semetipsa de semetipsa. Dat enim eis formandis quiddam substantie sue: seruat autem aliquid quo libere de specie talium imaginum iudicet, et hoc est magis mens, id est rationalis intelligentia, que seruatur ut iudicet. Nam illas anime partes que corporum similitudinibus informantur, etiam cum bestiis nos communes habere sentimus.



CAPUT uI.


8. Fallax mentis de se ipsa existimatio. Errat autem mens, cum se istis imaginibus tanto amore coniungit, ut etiam se esse aliquid huiusmodi existimet. Ita enim conformatur eis quodam modo, non id existendo, sed putando: non quo se imaginem putet; sed omnino illud ipsum cuius imaginem secum habet. uiget quippe in ea iudicium discernendi corpus quod foris relinquit, ab imagine quam de illo secum gerit: nisi cum ita exprimuntur eedem imagines tanquam foris sentiantur, non intus cogitentur, sicut dormientibus, aut furentibus, aut in aliqua ecstasi accidere solet.



CAPUT uII.

9. Philosophorum opiniones de anime substantia. Error opinantium animam esse corpoream, non uenit ex eo quod anima eorum notitie desit, sed quod alienum quiddam adiungant. Inuenire quid. Cum itaque se tale aliquid putat, corpus esse se putat. Et quia sibi bene conscia est principatus sui quo corpus regit; hinc factum est ut quidam quererent quid corporis amplius ualeret in corpore, et hoc esse mentem, uel omnino totam animam existimarent [1 1Kb] . Itaque alii sanguinem, alii cerebrum, alii cor, non sicut Scriptura dicit, Confitebor tibi, Domine, in toto corde meo; et, Diliges Dominum Deum tuum ex toto corde tuo : hoc enim abutendo uel transferendo uocabulum ducitur a corpore ad animam: sed ipsam omnino particulam corporis quam in uisceribus dilaniatis uidemus, eam esse putauerunt. Alii ex minutissimis indiuiduisque corpusculis, quas atomos dicunt, concurrentibus in se atque coherentibus, eam confici crediderunt. Alii erem, alii ignem substantiam eius esse dixerunt. Alii eam nullam esse substantiam, quia nisi corpus nullam substantiam poterant cogitare, et eam corpus esse non inueniebant: sed ipsam temperationem corporis nostri uel compagem primordiorum, quibus ista caro tanquam connectitur, esse opinati sunt. Eoque hi omnes eam mortalem esse senserunt, quia siue corpus esset, siue aliqua compositio corporis, non posset utique immortaliter permanere. Qui uero eius substantiam uitam quamdam nequaquam corpoream; quandoquidem uitam omne uiuum corpus animantem ac uiuificantem esse repererunt; consequenter et immortalem, quia uita carere uita non potest, ut quisque potuit, probare conati sunt. Nam de quinto illo nescio quo corpore, quod notissimis quatuor huius mundi elementis quidam coniungentes, hinc animam esse dixerunt, hoc loco diu disserendum non puto. Aut enim hoc uocant corpus quod nos, cuius in loci spatio pars toto minor est, et in illis annumerandi sunt qui mentem corpoream esse crediderunt: aut si uel omnem substantiam, uel omnem mutabilem substantiam corpus appellant, cum sciant non omnem locorum spatiis aliqua longitudine et latitudine et altitudine contineri, non cum eis de uocabuli questione pugnandum est.

 10. In his omnibus sententiis quisquis uidet mentis naturam et esse substantiam, et non esse corpoream, id est, non minore sui parte minus occupare loci spatium, maiusque maiore; simul oportet uideat eos qui opinantur esse corpoream, non ob hoc errare, quod mens desit eorum notitie, sed quod adiungunt ea sine quibus nullam possunt cogitare naturam. Sine phantasiis enim corporum quidquid iussi fuerint [1 1Kb] cogitare, nichil omnino esse arbitrantur. Ideoque non se, tanquam sibi desit, mens requirat. Quid enim tam cognitioni adest, quam id quod menti adest? aut quid tam menti adest, quam ipsa mens? Unde et ipsa que appellatur inuentio, si uerbi originem retractemus, quid aliud resonat, nisi quia inuenire est in id uenire quod queritur? Propterea, que quasi ultro in mentem ueniunt, non usitate dicuntur inuenta, quamuis cognita dici possint; quia non in ea querendo tendebamus, ut in ea ueniremus, hoc est, ea inueniremus. Quapropter, sicut ea que oculis aut ullo alio corporis sensu requiruntur, ipsa mens querit : sic alia que non corporeo sensu internuntio, sed per se ipsam nosse debet, cum in ea uenit, inuenit; aut in superiore substantia, id est in Deo, aut in ceteris anime partibus, sicut de ipsis imaginibus corporum cum iudicat; intus enim in anima eas inuenit per corpus impressas.



CAPUT uIII.

11. Quomodo se ipsam anima inquirat. Error anime de se ipsa unde. Ergo se ipsam quemadmodum querat et inueniat, mirabilis questio est, quo tendat ut querat, aut quo ueniat ut inueniat. Quid enim tam in mente quam mens est? Sed quia in iis est que cum amore cogitat, sensibilibus autem, id est corporalibus, cum amore assuefacta est, non ualet sine imaginibus eorum esse in semetipsa. Hinc ei oboritur erroris dedecus, dum rerum sensarum imagines secernere a se non potest, ut se solam uideat. Coheserunt enim mirabiliter glutino amoris: et hec est eius immunditia, quoniam dum se solam nititur cogitare, hoc se putat esse sine quo se non potest cogitare. Cum igitur ei precipitur ut se ipsam cognoscat, non se tanquam sibi detracta sit querat; sed id quod sibi addidit detrahat. Interior est enim ipsa, non solum quam ista sensibilia que manifeste foris sunt, sed etiam quam imagines eorum que in parte quadam sunt anime, quam habent et bestie, quamuis intelligentia careant, que mentis est propria. Cum ergo sit mens interior, quodam modo exit a semetipsa, cum in hec quasi uestigia multarum intentionum exserit amoris affectum. Que uestigia tanquam imprimuntur memorie, quando hec que foris sunt corporalia sentiuntur, ut etiam cum absunt ista, presto sint tamen imagines eorum cogitantibus. Cognoscat ergo semetipsam, nec quasi absentem se querat, sed intentionem uoluntatis qua per alia uagabatur, statuat in semetipsam [2 1Kb] , et se  cogitet. Ita uidebit quod nunquam se non amauerit, nunquam nescierit: sed aliud secum amando cum eo se confudit et concreuit quodam modo; atque ita dum sicut unum diuersa complectitur, unum putauit esse que diuersa sunt.



CAPUT IX.

12. Mens eo ipso se cognoscit, quo intelligit preceptum se cognoscendi. Non itaque uelut absentem se querat cernere, sed presentem se curet discernere. Nec se quasi non norit cognoscat, sed ab eo quod [1 1Kb] alterum nouit dignoscat. Ipsum enim quod audit, Cognosce te ipsam, quomodo agere curabit, si nescit, aut quid sit, Cognosce; aut quid sit, Te ipsam? Si autem utrumque nouit, nouit et se ipsam: quia non ita dicitur menti, Cognosce te ipsam, sicut dicitur, Cognosce Cherubim et Seraphim: de absentibus enim illis credimus, secundum quod celestes quedam potestates esse predicantur. Neque sicut dicitur, Cognosce uoluntatem illius hominis: que nobis nec ad sentiendum ullo modo, nec ad intelligendum presto est, nisi corporalibus signis editis; et hoc ita, ut magis credamus, quam intelligamus. Neque ita ut dicitur homini, uide faciem tuam: quod nisi in speculo fieri non potest. Nam et ipsa nostra facies absens ab aspectu nostro est, quia non ibi est quo ille dirigi potest. Sed cum dicitur menti, Cognosce te ipsam, eo ictu quo intelligit quod dictum est, Te ipsam, cognoscit se ipsam; nec ob aliud, quam eo quod sibi presens est. Si autem quod dictum est non intelligit, non utique facit. Hoc igitur ei precipitur ut faciat, quod cum ipsum preceptum intelligit, facit.



CAPUT X.

13. Mens omnis tria de se ipsa certo scit, intelligere, esse, et uiuere. Non ergo adiungat aliud ad id quod se ipsam cognoscit, cum audit ut se ipsam cognoscat. Certe enim nouit sibi dici, sibi scilicet que est, et uiuit, et intelligit. Sed est et cadauer, uiuit et pecus: intelligit autem nec cadauer, nec pecus. Sic ergo se esse et uiuere scit, quomodo est et uiuit intelligentia. Cum ergo, uerbi gratia, mens erem se putat, erem intelligere putat, se tamen intelligere scit: erem autem se esse non scit, sed putat. Secernat quod se putat, cernat quod scit: hoc ei remaneat, unde ne illi quidem dubitauerunt, qui aliud atque aliud corpus esse mentem putauerunt. Neque enim omnis mens erem se esse existimat, sed alie ignem, alie cerebrum, alieque aliud corpus, et aliud alie, sicut supra commemoraui: omnes tamen se intelligere nouerunt, et esse et uiuere; sed intelligere ad id quod intelligunt referunt, esse autem et uiuere ad se ipsas. Et nulli est dubium, nec quemquam intelligere qui non uiuat, nec quemquam uiuere qui non sit. Ergo consequenter et esse et uiuere id quod intelligit, non sicuti est cadauer quod non uiuit, nec sicuti uiuat anima que non intelligit, sed proprio quodam eodemque prestantiore modo. Item uelle se sciunt, neque hoc posse quemquam qui non sit et qui non uiuat, pariter sciunt: itemque ipsam uoluntatem referunt ad aliquid, quod  ea uoluntate uolunt. Meminisse etiam se sciunt; simulque sciunt quod nemo meminisset, nisi esset ac uiueret: sed et ipsam memoriam ad aliquid referimus, quod ea meminimus. Duobus igitur horum trium, memoria et intelligentia, multarum rerum notitia atque scientia continentur: uoluntas autem adest, per quam fruamur eis uel utamur. Fruimur enim cognitis, in quibus uoluntas ipsis propter se ipsa delectata conquiescit: utimur uero eis que ad aliud referimus quo fruendum est. Nec est alia uita hominum uitiosa atque culpabilis, quam male utens et male fruens. De qua re non est nunc disserendi locus.

14. Sed quoniam de natura mentis agitur, remoueamus a consideratione nostra omnes notitias que capiuntur extrinsecus per sensus corporis; et ea que posuimus, omnes mentes de se ipsis nosse certasque esse, diligentius attendamus. Utrum enim eris sit uis uiuendi, reminiscendi, intelligendi, uolendi, cogitandi, sciendi, iudicandi; an ignis, an cerebri, an sanguinis, an atomorum, an preter usitata quatuor elementa quinti nescio cuius corporis, an ipsius carnis nostre compago uel temperamentum hec efficere ualeat, dubitauerunt homines: et alius hoc, alius aliud affirmare conatus est. uiuere se tamen et meminisse, et intelligere, et uelle, et cogitare, et scire, et iudicare quis dubitet? Quandoquidem etiam si dubitat, uiuit: si dubitat unde dubitet, meminit; si dubitat, dubitare se intelligit; si dubitat, certus esse uult; si dubitat, cogitat, si dubitat, scit se nescire; si dubitat, iudicat non se temere consentire oportere. Quisquis igitur aliunde dubitat, de his omnibus dubitare non debet: que si non essent, de ulla re dubitare non posset.

15. Hec omnia, qui uel corpus uel compositionem seu temperationem corporis esse mentem putant, in subiecto esse uolunt uideri, ut substantia sit er, uel ignis, siue aliquod aliud corpus, quod mentem putant; intelligentia uero ita insit huic corpori, sicut qualitas eius: ut illud subiectum sit, hec in subiecto; subiectum scilicet mens quam corpus esse arbitrantur, in subiecto autem intelligentia, siue quid aliud eorum que certa nobis esse commemorauimus. Iuxta opinantur etiam illi qui mentem ipsam negant esse corpus, sed compaginem aut temperationem corporis. Hoc enim interest, quod illi mentem ipsam dicunt esse substantiam, in quo subiecto sit intelligentia: isti autem ipsam mentem in subiecto esse dicunt, corpore scilicet cuius compositio uel temperatio est. Unde consequenter etiam intelligentiam quid aliud quam in eodem subiecto corpore existimant?

16. Qui omnes non aduertunt, mentem nosse se etiam cum querit se, sicut iam ostendimus. Nullo modo autem recte dicitur sciri aliqua res, dum eius ignoratur substantia. Quapropter, cum se mens nouit, substantiam suam nouit; et cum de se certa est, de substantia sua certa est. Certa est autem de se, sicut conuincunt ea que supra dicta sunt. Nec omnino certa est, utrum er, an ignis sit, an aliquod corpus, uel aliquid corporis. Non est igitur aliquid  eorum: totumque illud quod se iubetur ut nouerit, ad hoc pertinet ut certa sit non se esse aliquid eorum de quibus incerta est, idque solum esse se certa sit, quod solum esse se certa est. Sic enim cogitat ignem aut erem, et quidquid aliud corporis cogitat. Neque ullo modo fieri posset ut ita cogitaret id quod ipsa est, quemadmodum cogitat, id quod ipsa non est. Per phantasiam quippe imaginariam cogitat hec omnia, siue ignem, siue erem, siue illud uel illud corpus, partemue illam, seu compaginem temperationemque corporis; nec utique ista omnia, sed aliquid horum esse dicitur. Si quid autem horum esset, aliter id quam cetera cogitaret, non scilicet per imaginale figmentum, sicut cogitantur absentia, que sensu corporis tacta sunt, siue omnino ipsa, siue eiusdem generis aliqua; sed quadam interiore, non simulata, sed uera presentia : sicut cogitat uiuere se, et meminisse, et intelligere, et uelle se. Nouit enim hec in se, nec imaginatur quasi extra se illa sensu tetigerit, sicut corporalia queque tanguntur. Ex quorum cogitationibus si nichil sibi affingat, ut tale aliquid esse se putet, quidquid ei de se remanet, hoc solum ipsa est.



CAPUT XI.

17. In memoria, intelligentia, et uoluntate obseruatur ingenium, doctrina et usus. Memoria, intelligentia et uoluntas unum sunt essentialiter, et tria relatiue. Remotis igitur paulisper ceteris, quorum mens de se ipsa certa est, tria hec potissimum considerata tractemus, memoriam, intelligentiam, uoluntatem. In his enim tribus inspici solent etiam ingenia paruulorum cuiusmodi preferant indolem. Quanto quippe tenacius et facilius puer meminit, quantoque acutius intelligit [1 1Kb] , et studet ardentius, tanto est laudabilioris ingenii. Cum uero de cuiusque doctrina queritur, non quanta firmitate ac facilitate meminerit, uel quanto acumine intelligat; sed quid meminerit, et quid intelligat queritur. Et quia non tantum quam doctus sit, consideratur laudabilis animus, sed etiam quam bonus: non tantum quid meminerit et quid intelligat, uerum etiam quid uelit attenditur; non quanta flagrantia uelit, sed quid uelit prius, deinde quantum uelit. Tunc enim laudandus est animus uehementer amans, cum id quod amat uehementer amandum est. Cum ergo dicuntur hec tria, ingenium, doctrina, usus, primum horum consideratur in illis tribus, quid possit quisque memoria, intelligentia, et uoluntate [2 1Kb] . Secundum eorum consideratur, quid habeat quisque in memoria, et intelligentia, quo studiosa uoluntate peruenerit. Iam uero usus tertius in uoluntate est, pertractante illa que in memoria et intelligentia continentur, siue ad aliquid ea referat, siue eorum fine delectata conquiescat. Uti enim, est assumere aliquid in facultatem uoluntatis: frui est autem, uti cum gaudio, non adhuc spei, sed iam rei. Proinde omnis qui fruitur, utitur; assumit enim aliquid in facultatem uoluntatis, cum fine delectationis:  non autem omnis qui utitur, fruitur; si id [1 1Kb] quod in facultatem uoluntatis assumit, non propter illud ipsum, sed propter aliud appetiuit.

18. Hec igitur tria, memoria, intelligentia, uoluntas, quoniam non sunt tres uite, sed una uita; nec tres mentes, sed una mens: consequenter utique nec tres substantie sunt, sed una substantia. Memoria quippe, que uita et mens et substantia dicitur, ad se ipsam dicitur: quod uero memoria dicitur, ad aliquid relatiue dicitur. Hoc de intelligentia quoque et de uoluntate dixerim: et intelligentia quippe et uoluntas ad aliquid dicuntur. uita est autem unaqueque ad se ipsam, et mens, et essentia. Quocirca tria hec eo sunt unum, quo una uita, una mens, una essentia: et quidquid aliud ad se ipsa singula dicuntur, etiam simul, non pluraliter, sed singulariter dicuntur. Eo uero tria, quo ad se inuicem referuntur: que si equalia non essent, non solum singula singulis, sed etiam omnibus singula; non utique se inuicem caperent. Neque enim tantum a singulis singula, uerum etiam a singulis omnia capiuntur. Memini enim me habere memoriam, et intelligentiam, et uoluntatem; et intelligo me intelligere, et uelle, atque meminisse; et uolo me uelle, et meminisse, et intelligere, totamque meam memoriam, et intelligentiam, et uoluntatem simul memini. Quod enim memorie mee non memini, non est in memoria mea. Nihil autem tam in memoria, quam ipsa memoria est. Totam igitur memini. Item quidquid intelligo, intelligere me scio, et scio me uelle quidquid uolo: quidquid autem scio memini. Totam igitur intelligentiam, totamque uoluntatem meam memini. Similiter cum hec tria intelligo, tota simul intelligo. Neque enim quidquam intelligibilium non intelligo, nisi quod ignoro. Quod autem ignoro, nec memini, nec uolo. Quidquid itaque intelligibilium non intelligo consequenter  etiam nec memini, nec uolo. Quidquid autem intelligibilium memini et uolo, consequenter intelligo. uoluntas etiam mea totam intelligentiam totamque memoriam meam capit, dum toto utor quod intelligo et memini. Quapropter quando inuicem a singulis et tota omnia capiuntur, equalia sunt tota singula totis singulis, et tota singula simul omnibus totis; et hec tria unum, una uita, una mens, una essentia.



CAPUT XII.

19. Mens imago Trinitatis in sui ipsius memoria, intelligentia et uoluntate. Iamne igitur ascendendum est qualibuscumque intentionis uiribus ad illam summam et altissimam essentiam, cuius impar imago est humana mens, sed tamen imago? an adhuc eadem tria distinctius declaranda sunt in anima, per illa que extrinsecus sensu corporis capimus, ubi temporaliter imprimitur rerum corporearum notitia? Mentem quippe ipsam in memoria et intelligentia et uoluntate suimetipsius talem reperiebamus, ut quoniam semper se nosse semperque se ipsam uelle comprehendebatur, simul etiam semper sui meminisse, semperque se ipsam intelligere et amare comprehenderetur; quamuis non semper se cogitare discretam ab eis que non sunt, quod ipsa est: ac per hoc difficile in ea dignoscitur memoria sui, et intelligentia sui. Quasi enim non sint hec duo, sed unum duobus uocabulis appelletur, sic apparet in ea re ubi ualde ista coniuncta sunt, et aliud alio nullo preceditur tempore: amorque ipse non ita sentitur esse, cum eum non prodit indigentia, quoniam semper [1 1Kb] presto est quod amatur. Quapropter etiam tardioribus dilucescere hec possunt, dum ea tractantur que ad animum tempore accedunt et que illi temporaliter accidunt, cum meminit quod antea non meminerat, et cum uidet quod antea non uidebat, et cum amat quod antea non amabat. Sed aliud hec tractatio iam poscit exordium, propter huius libelli modum.



LIBER UNDECIMUS. Trinitatis imago quedam monstratur etiam in exteriore homine: primo quidem in his que cernuntur extrinsecus; ex corpore scilicet quod uidetur, et forma que inde in acie cernentis imprimitur, et utrumque copulantis intentione uoluntatis: tametsi hec tria neque inter se equalia sint, neque unius substantie. Deinde in ipso animo ab his que extrinsecus sensa sunt, uelut introducta obseruatur altera trinitas, seu tria quedam unius substantie; imaginatio corporis que in memoria est, et inde informatio cum ad eam conuertitur acies cogitantis, et utrumque coniungens intentio uoluntatis: que nimirum altera trinitas ad exteriorem quoque hominem pertinere dicitur quod de corporibus illata sit, que sentiuntur extrinsecus.



CAPUT PRIMUM.


1. uestigium Trinitatis etiam in exteriore homine. Nemini dubium est, sicut interiorem hominem intelligentia, sic exteriorem sensu corporis preditum. Nitamur igitur, si possumus, in hoc quoque exteriore indagare qualecumque uestigium Trinitatis, non quia et ipse eodem modo sit imago Dei. Manifesta est quippe apostolica sententia, que interiorem hominem renouari in Dei agnitione [1 1Kb]  declarat secundum imaginem eius qui creauit eum: cum et alio loco dicat, Et si exterior homo noster corrumpitur, tamen interior ronouatur de die in diem .  In hoc ergo qui corrumpitur, queramus, quemadmodum possumus, quamdam Trinitatis effigiem, et si non expressiorem, tamen fortassis ad dignoscendum faciliorem. Neque enim frustra et iste homo dicitur, nisi quia inest ei nonnulla interioris similitudo. Et illo ipso ordine conditionis nostre quo mortales atque carnales effecti sumus, facilius et quasi familiarius uisibilia quam intelligibilia pertractamus: cum ista sint exterius, illa interius, et ista sensu corporis sentiamus, illa mente intelligamus; nosque ipsi animi non sensibiles simus, id est, corpora, sed intelligibiles, quoniam uita sumus: tamen, ut dixi, tanta facta  est in corporibus consuetudo, et ita in hec miro modo relabens foras se nostra proiecit intentio, ut cum ab incerto corporum ablata fuerit, ut in spiritum [1 1Kb] multo certiore ac stabiliore cognitione figatur, refugiat ad ista, et ibi appetat requiem unde traxit infirmitatem. Cuius egritudini congruendum est: ut si quando interiora spiritualia accommodatius distinguere atque facilius insinuare conamur, de corporalibus exterioribus similitudinum documenta capiamus. Sensu igitur corporis exterior homo preditus sentit corpora: et iste sensus, quod facile aduertitur, quinquepartitus est; uidendo, audiendo, olfaciendo, gustando, tangendo. Sed et multum est, et non necessarium, ut omnes hos quinque sensus id quod querimus interrogemus. Quod enim nobis unus eorum renuntiat, etiam in ceteris ualet. Itaque potissimum testimonio utamur oculorum. Is enim sensus corporis maxime excellit, et est uisioni mentis pro sui generis diuersitate uicinior.



CAPUT II.

2. Trinitas quedam in uisione. Tria que in uisione sunt, natura sua differre. Quomodo ex re uisibili gignatur uisio, seu imago eius rei que uidetur. Exemplo clarius res demonstratur. Quomodo tria illa in unum ceunt. Cum igitur aliquod corpus uidemus, hec tria, quod facillimum est, consideranda sunt et dignoscenda. Primo, ipsa res quam uidemus, siue lapidem, siue aliquam flammam, siue quid aliud quod uideri oculis potest; quod utique iam esse poterat, et antequam uideretur: deinde, uisio, que non erat priusquam rem illam obiectam sensui sentiremus: tertio, quod in ea re que uidetur, quamdiu uidetur sensum detinet oculorum, id est, animi intentio. In his igitur tribus, non solum est manifesta distinctio, sed etiam discreta natura. Primum quippe illud corpus uisibile longe alterius nature est, quam sensus oculorum, quo sibimet incidente fit uisio. Ipsaque uisio quid aliud, quam sensus ex ea re que sentitur informatus apparet? Quamuis re uisibili detracta nulla sit, nec ulla omnino esse possit talis uisio, si corpus non sit quod uideri queat: nullo modo tamen eiusdem substantie est corpus quo formatur sensus oculorum, cum idem corpus uidetur, et ipsa forma que ab eodem imprimitur sensui, que uisio uocatur. Corpus enim uisum [2 1Kb] in sua natura separabile est: sensus autem qui iam erat in animante, etiam priusquam uideret quod uidere posset, cum in aliquid uisibile incurreret, uel uisio que fit in sensu ex uisibili corpore, cum iam coniunctum est et uidetur; sensus ergo uel uisio, id est sensus formatus extrinsecus ad animantis naturam pertinet, omnino aliam quam est illud corpus quod uidendo sentimus, quo sensus non ita formatur ut sensus sit, sed ut uisio sit. Nam sensus et ante obiectum rei sensibilis nisi esset in nobis, non distaremus a cecis, dum nichil uidemus, siue in tenebris, siue clausis luminibus. Hoc autem distamus, quod nobis inest et non uidentibus, quo uidere possimus, qui sensus uocatur: illis uero non  inest; nec aliunde, nisi quod eo carent, ceci appellantur. Itemque illa animi intentio, que in ea re quam uidemus sensum tenet, atque utrumque coniungit, non tantum ab ea re uisibili natura differt; quandoquidem iste animus, illud corpus est: sed ab ipso quoque sensu atque uisione: quoniam solius animi est hec intentio: sensus autem oculorum non ob aliud sensus corporis dicitur, nisi quia et ipsi oculi membra sunt corporis: et quamuis non sentiat corpus exanime, anima tamen commixta corpori per instrumentum sentit corporeum, et idem instrumentum sensus uocatur. Qui etiam passione corporis, cum quisque excecatur, interceptus exstinguitur, cum idem maneat animus, et eius intentio, luminibus amissis, non habeat quidem sensum corporis quem uidendo extrinsecus corpori adiungat atque in eo uiso figat aspectum, nisu tamen ipso indicet se adempto corporis sensu, nec perire potuisse, nec minui. Manet enim quidam uidendi appetitus integer, siue id possit fieri, siue non possit. Hec igitur tria, corpus quod uidetur, et ipsa uisio, et que utrumque coniungit intentio, manifesta sunt ad dignoscendum, non solum propter propria singulorum, uerum etiam propter differentiam naturarum.

3. Atque in his cum sensus non procedat ex corpore illo quod uidetur, sed ex corpore sentientis animantis, cui anima suo quodam miro modo contemperatur: tamen ex corpore quod uidetur gignitur uisio, id est, sensus ipse formatur; ut iam non tantum sensus qui etiam in tenebris esse integer potest, dum est incolumitas oculorum, sed etiam sensus informatus sit, que uisio uocatur. Gignitur ergo ex re uisibili uisio, sed non ex sola, nisi adsit et uidens. Quocirca ex uisibili et uidente gignitur uisio, ita sane ut ex uidente sit sensus oculorum, et aspicientis atque intuentis intentio: illa tamen informatio sensus, que uisio dicitur, a solo imprimatur corpore quod uidetur, id est, a re aliqua uisibili: qua detracta, nulla remanet forma que inerat sensui, dum adesset illud quod uidebatur: sensus tamen ipse remanet qui erat et priusquam aliquid sentiretur; uelut in aqua uestigium tamdiu est, donec ipsum corpus quod imprimitur inest; quo ablato nullum erit, cum remaneat aqua, que erat et antequam illam formam corporis caperet. Ideoque non possumus quidem dicere quod sensum gignat res uisibilis: gignit tamen formam uelut similitudinem suam, que fit in sensu, cum aliquid uidendo sentimus. Sed formam corporis quod uidemus, et formam que ab illa in sensu uidentis fit, per eumdem sensum non discernimus; quoniam tanta coniunctio est, ut non pateat discernendi locus. Sed ratione colligimus nequaquam nos potuisse sentire, nisi fieret in sensu nostro aliqua similitudo conspecti corporis. Neque enim cum annulus cere imprimitur, ideo nulla imago facta est, quia non discernitur, nisi cum fuerit separata. Sed quoniam post ceram separatam manet quod factum est ut uideri possit, propterea facile persuadetur, quod inerat iam cere forma impressa ex annulo et antequam ab illa separaretur. Si autem liquido  humori adiungeretur annulus, eo detracto nichil imaginis appareret: nec ideo tamen discernere ratio non [1 1Kb] deberet, fuisse in illo humore, antequam detraheretur, annuli formam factam ex annulo, que distinguenda est ab ea forma que in annulo est, unde ista facta est que detracto annulo non erit, quamuis illa in annulo maneat unde ista facta est. Sic sensus oculorum non ideo non habet imaginem corporis quod uidetur quamdiu uidetur, quia eo detracto non remanet. Ac per hoc tardioribus ingeniis difficillime persuaderi potest, formari in sensu nostro imaginem rei uisibilis, cum eam uidemus, et eamdem formam esse uisionem.

4. Sed qui forte aduerterint quod commemorabo, non ita in hac inquisitione laborabunt. Plerumque cum diuscule attenderimus queque luminaria, et deinde oculos clauserimus, quasi uersantur in conspectu quidam lucidi colores uarie sese commutantes, et minus minusque fulgentes, donec omnino desistant: quos intelligendum est reliquias esse forme illius que facta erat in sensu, cum corpus lucidum uideretur, paulatimque et quodam modo gradatim deficiendo uariari. Nam et insertarum fenestrarum cancelli, si eos forte intuebamur, sepe in illis apparuere coloribus: ut manifestum sit, hanc affectionem nostro sensui ex ea re que uidebatur impressam. Erat ergo etiam cum uideremus, et illa erat clarior et expressior; sed multum coniuncta cum specie rei eius que cernebatur, ut discerni omnino non posset; et ipsa erat uisio. Quin etiam cum lucerne flammula modo quodam diuaricatis radiis oculorum quasi geminatur, due uisiones fiunt, cum sit res una que uidetur. Singillatim quippe afficiuntur idem radii de suo quisque oculo emicantes, dum non sinuntur in illud corpus intuendum pariter coniuncteque concurrere, ut unus fiat ex utroque contuitus. Et ideo si unum oculum clauserimus, non geminum ignem, sed sicuti est unum uidebimus. Cur autem sinistro clauso illa species desinit uideri que ad dextrum erat, uicissimque dextro clauso illa intermoritur que ad sinistrum erat, et longum est et rei presenti non necessarium modo querere atque disserere. Quod enim ad susceptam questionem satis est; nisi fieret in sensu nostro quedam imago simillima rei eius quam cernimus, non secundum oculorum numerum flamme species geminaretur, cum quidam cernendi modus adhibitus fuerit, qui possit concursum separare radiorum. Ex uno quippe oculo quolibet modo deducto, aut impresso, aut intorto, si alter clausus est, dupliciter uideri aliquid quod sit unum nullo pacto potest.

5. Que cum ita sint, tria hec quamuis diuersa natura, quemadmodum in quamdam unitatem contemperentur meminerimus; id est, species corporis que uidetur, et impressa eius imago sensui quod est uisio sensusue formatus, et uoluntas animi que rei sensibili sensum admouet, in eoque ipsam uisionem tenet.  Horum primum, id est, res ipsa uisibilis non pertinet ad animantis naturam, nisi cum corpus nostrum cernimus. Alterum autem ita pertinet, ut in corpore fiat, et per corpus in anima: fit enim in sensu, qui neque sine corpore est, neque sine anima. Tertium uero solius anime est, quia uoluntas est. Cum igitur horum trium tam diuerse substantie sint, tamen in tantam ceunt unitatem, ut duo priora uix intercedente iudice ratione discerni ualeant, species uidelicet corporis quod uidetur, et imago eius que fit in sensu, id est, uisio. uoluntas autem tantam uim habet copulandi hec duo, ut et sensum formandum admoueat ei rei que cernitur, et in ea formatum teneat. Et si tam uiolenta est, ut possit uocari amor, aut cupiditas, aut libido, etiam ceterum corpus animantis uehementer afficit: et ubi non resistit pigrior duriorque materies, in similem speciem coloremque commutat. Licet uidere corpusculum chameleontis ad colores quos uidet facillima conuersione uariari. Aliorum autem animalium quia non est ad conuersionem facilis corpulentia, fetus plerumque produnt libidines matrum, quid cum magna delectatione conspexerint. Quam enim teneriora, atque, ut ita dixerim, formabiliora sunt primordia seminum, tam efficaciter et capaciter sequuntur intentionem materne anime, et que in ea facta est phantasiam per corpus quod cupide aspexit. Sunt exempla que copiose commemorari possint: sed unum sufficit de fidelissimis Libris, quod fecit Iacob, ut oues et capre uarios coloribus parerent, supponendo eis uariata uirgulta in canalibus aquarum, que potantes intuerentur eo tempore quo conceperant .



CAPUT III.

6. Trium unitas in cogitatione fit memorie, interne uisionis, et uoluntatis utrumque copulantis. Sed anima rationalis deformiter uiuit, cum secundum trinitatem exterioris hominis uiuit; id est, cum ad ea que forinsecus sensum corporis formant, non laudabilem uoluntatem, qua hec ad utile aliquid referat, sed turpem cupiditatem qua his inherescat, accommodat. Quia etiam detracta specie corporis que corporaliter sentiebatur, remanet in memoria similitudo eius, quo rursus uoluntas conuertat aciem, ut inde formetur intrinsecus, sicut ex corpore obiecto sensibili sensus extrinsecus formabatur. Atque ita fit illa trinitas ex memoria, et interna uisione, et que utrumque copulat uoluntate. Que tria cum in unum coguntur, ab ipso coactu cogitatio dicitur. Nec iam in his tribus diuersa substantia est. Neque enim aut corpus illud sensibile ibi est, quod omnino discretum est ab animantis natura, aut sensus corporis ibi formatur ut fiat uisio, aut ipsa uoluntas id agit ut formandum sensum sensibili corpori admoueat, in eoque formatum detineat: sed pro illa specie corporis que sentiebatur extrinsecus, succedit memoria retinens illam speciem quam per corporis sensum combibit anima; proque illa uisione que foris erat cum sensus ex corpore sensibili formaretur, succedit intus similis uisio, cum ex eo quod memoria tenet, formatur acies animi, et absentia corpora cogitantur: uoluntasque ipsa  quomodo foris corpori obiecto formandum sensum admouebat, formatumque iungebat, sic aciem recordantis animi conuertit ad memoriam, ut ex eo quod illa retinuit, ista formetur, et sit [1 1Kb] in cogitatione similis uisio. Sicut autem ratione discernebatur species uisibilis qua sensus corporis formabatur, et eius similitudo que fiebat in sensu formato ut esset uisio : sic illa phantasia, cum animus cogitat speciem uisi corporis, cum constet ex corporis similitudine quam memoria tenet, et ex ea que inde formatur in acie recordantis animi; tamen sic una et singularis apparet, ut duo quedam esse non inueniantur nisi iudicante ratione, qua intelligimus aliud esse illud quod in memoria manet, etiam cum aliunde cogitamus, et aliud fieri cum recordamur, id est, ad memoriam redimus, et illic inuenimus eamdem speciem. Que si iam non ibi esset, ita oblitos nos esse diceremus, ut omnino recolere non possemus. Si autem acies recordantis non formaretur ex ea re que erat in memoria, nullo modo fieret uisio cogitantis: sed utriusque coniunctio, id est, eius quam memoria tenet, et eius que inde exprimitur ut formetur acies recordantis, quia simillime sunt, ueluti unam facit apparere. Cum autem cogitantis acies auersa inde fuerit, atque id quod in memoria cernebatur destiterit intueri, nichil forme que impressa erat in eadem acie remanebit: atque inde formabitur, quo rursus conuersa fuerit ut alia cogitatio fiat. Manet tamen illud quod reliquit in memoria, quo rursus cum id recordamur conuertatur, et conuersa formetur, atque unum cum eo fiat unde formatur.



CAPUT Iu.

7. Quomodo fit hec unitas. uoluntas uero illa que hac atque illac fert et refert aciem formandam, coniungitque formatam, si ad interiorem phantasiam tota confluxerit, atque a presentia corporum que circumiacent sensibus, atque ab ipsis sensibus corporis, animi aciem omnino auerterit, atque ad eam que intus cernitur imaginem penitus conuerterit; tanta offenditur [2 1Kb] similitudo speciei corporalis expressa ex memoria, ut nec ipsa ratio discernere sinatur, utrum foris corpus ipsum uideatur, an intus tale aliquid cogitetur. Nam interdum homines nimia cogitatione rerum uisibilium uel illecti, uel territi, etiam eiusmodi repente uoces ediderunt, quasi reuera in mediis talibus actionibus siue passionibus uersarentur. Et memini me audisse a quodam, quod tam expressam et quasi solidam speciem feminei corporis in cogitando cernere soleret, ut ei se quasi misceri sentiens, etiam genitalibus flueret. Tantum habet uirium anima in corpus suum, et tantum ualet ad indumenti qualitatem uertendam atque mutandam, quomodo homo afficiatur indutus, qui coheret indumento suo. Ex eodem genere affectionis etiam illud est, quod in somnis per imagines ludimur. Sed plurimum differt, utrum sopitis sensibus corporis, sicuti sunt dormientium, aut ab interiore compage turbatis, sicuti  sunt furentium, aut alio quodam modo alienatis, sicuti sunt diuinantium, uel prophetantium, animi intentio quadam necessitate incurrat in eas que occurrunt imagines, siue ex memoria, siue alia aliqua occulta ui, per quasdam spirituales mixturas similiter spiritualis substantie; an sicut sanis atque uigilantibus interdum contingit, ut cogitatione occupata uoluntas se auertat a sensibus, atque ita formet animi aciem uariis imaginibus sensibilium rerum, tanquam ipsa sensibilia sentiantur. Non tantum autem cum appetendo in talia uoluntas intenditur, fiunt iste impressiones imaginum; sed etiam cum deuitandi et cauendi causa rapitur animus in ea contuenda que fugiat. Unde non solum cupiendo, sed etiam metuendo, infertur uel sensus ipsis sensibilibus, uel acies animi formanda imaginibus sensibilium. Itaque aut metus aut cupiditas quanto uehementior fuerit, tanto expressius formatur acies, siue sentientis ex corpore quod in loco adiacet, siue cogitantis ex imagine corporis que memoria continetur. Quod ergo est ad corporis sensum aliquod corpus in loco; hoc est ad animi aciem similitudo corporis in memoria: et quod est aspicientis uisio ad eam speciem corporis ex qua sensus formatur; hoc est uisio cogitantis ad imaginem corporis in memoria constitutam ex qua formatur acies animi: et quod est intentio uoluntatis ad corpus uisum uisionemque copulandam, ut fiat ibi quedam unitas trium, quamuis eorum sit diuersa natura; hoc est eadem uoluntatis intentio ad copulandam imaginem corporis que est in memoria, et uisionem cogitantis, id est, formam quam cepit acies animi rediens ad memoriam: ut fiat et hic quedam unitas ex tribus, non iam nature diuersitate discretis, sed unius eiusdemque substantie; quia hoc totum intus est, et totum unus animus.



CAPUT u.

8. Trinitas hominis exterioris, seu uisionis externe, non est imago Dei. Dei similitudo etiam in peccatis appetitur. In externa uisione est quasi parens forma corporis, proles uisio, ea uero coniungens uoluntas insinuat Spiritum sanctum. Sicut autem cum forma et species corporis interierit, non potest ad eam uoluntas sensum reuocare cernentis: ita cum imago quam memoria gerit, obliuione deleta est, non erit quo aciem animi formandam uoluntas recordando retorqueat. Sed quia preualet animus, non solum oblita, uerum etiam non sensa nec experta confingere, ea que non exciderunt augendo, minuendo, commutando, et pro arbitrio componendo, sepe imaginatur quasi ita aliquid sit, quod aut scit non ita esse, aut nescit ita esse. In quo genere cauendum est, ne aut mentiatur ut decipiat, aut opinetur ut decipiatur. Quibus duobus malis euitatis, nichil ei obsunt imaginata phantasmata: sicut nichil obsunt experta sensibilia et retenta memoriter, si neque cupide appetantur si iuuant, neque turpiter fugiantur si offendunt. Cum autem in his uoluntas relictis melioribus auida uolutatur, immunda fit: atque ita et cum adsunt perniciose, et cum absunt perniciosius cogitantur. Male itaque uiuitur et deformiter secundum  trinitatem hominis exterioris: quia et illam trinitatem, que licet interius imaginetur, exteriora tamen imaginatur, sensibilium corporaliumque utendorum causa peperit. Nullus enim eis uti posset etiam bene, nisi sensarum rerum imagines memoria tenerentur: et nisi pars maxima uoluntatis in superioribus atque interioribus habitet, eaque ipsa que commodatur, siue foris corporibus, siue intus imaginibus eorum, nisi quidquid in eis capit ad meliorem uerioremque uitam referat, atque in eo fine cuius intuita hec agenda iudicat, acquiescat, quid aliud facimus, nisi quod nos Apostolus facere prohibet, dicens, Nolite conformari huic seculo ? Quapropter non est ista trinitas imago Dei: ex ultima quippe, id est corporea creatura, qua superior est anima, in ipsa anima fit per sensum corporis. Nec tamen est omnino dissimilis: quid enim non pro suo genere ac pro suo modulo habet similitudinem Dei, quandoquidem Deus fecit omnia bona ualde , non ob aliud nisi quia ipse summe bonus est? In quantum ergo bonum est quidquid est, in tantum scilicet, quamuis longe distantem, habet tamen nonnullam similitudinem summi boni; et si naturalem, utique rectam et ordinatam; si autem uitiosam, utique turpem atque peruersam. Nam et anime in ipsis peccatis suis non nisi quamdam similitudinem Dei, superba et prepostera, et, ut ita dicam, seruili libertate sectantur. Ita nec primis parentibus nostris persuaderi peccatum posset, nisi diceretur, Eritis sicut dii . Non sane omne quod in creaturis aliquo modo simile est Deo, etiam eius imago dicenda est: sed illa sola qua superior ipse solus est. Ea quippe de illo prorsus exprimitur, inter quam et ipsum nulla interiecta natura est.

9. uisionis igitur illius, id est forme que fit in sensu cernentis, quasi parens est forma corporis ex qua fit. Sed parens illa non uera; unde nec ista uera proles est: neque enim omnino inde gignitur, quoniam aliquid aliud adhibetur corpori, ut ex illo formetur, id est sensus uidentis. Quocirca id amare, alienari est  . Itaque uoluntas que utrumque coniungit quasi parentem et quasi prolem, magis spiritualis est quam utrumlibet illorum. Nam corpus illud quod cernitur, omnino spirituale non est. uisio uero que fit in sensu habet admixtum aliquid spirituale, quia sine anima fieri non potest. Sed non totum ita est: quoniam ille qui formatur, corporis sensus est. uoluntas ergo que utrumque coniungit, magis, ut dixi, spiritualis agnoscitur, et ideo tanquam personam Spiritus insinuare incipit in illa trinitate. Sed magis pertinet ad sensum formatum, quam ad illud corpus unde formatur. Sensus enim animantis et uoluntas anime est, non lapidis aut alicuius corporis quod uidetur. Non ergo ab illo quasi parente procedit; sed nec ab ista quasi prole, hoc est, uisione ac forma que in sensu est. Prius enim quam uisio fieret, iam erat uoluntas, que formandum sensum cernendo corpori admouit: sed nondum erat placitum. Quomodo enim placeret,  quod nondum erat uisum? Placitum autem quieta uoluntas est. Ideoque nec quasi prolem uisionis possumus dicere uoluntatem, quia erat ante uisionem; nec quasi parentem, quia non ex uoluntate, sed ex uiso corpore formata et expressa est.



CAPUT uI.

10. Requies et finis uoluntatis in uisione qualis censeri debeat. Finem fortasse uoluntatis et requiem possumus recte dicere uisionem, ad hoc duntaxat unum [1 1Kb] . Neque enim propterea nichil aliud uolet, quia uidet aliquid quod uolebat. Non itaque omnino ipsa uoluntas hominis, cuius finis non est nisi beatitudo, sed ad hoc unum interim [2 1Kb] uoluntas uidendi finem non habet nisi uisionem, siue id referat ad aliud, siue non referat. Si enim non refert ad aliud uisionem, sed tantum uoluit ut uideret; non est disputandum quomodo ostendatur finem uoluntatis esse uisionem: manifestum est enim. Si autem refert ad aliud, uult utique aliud, nec iam uidendi uoluntas erit: aut si uidendi, non hoc uidendi. Tanquam si uelit quisque uidere cicatricem, ut inde doceat uulnus fuisse; aut si uelit uidere fenestram, ut per fenestram uideat transeuntes; omnes iste atque alie tales uoluntates suos proprios fines habent, qui referuntur ad finem illius uoluntatis qua uolumus beate uiuere, et ad eam peruenire uitam que non referatur ad aliud, sed amanti per se ipsam sufficiat. uoluntas ergo uidendi, finem habet uisionem: et uoluntas hanc rem uidendi, finem habet huius rei uisionem. uoluntas itaque uidendi cicatricem, finem suum expetit, hoc est uisionem cicatricis, et ad eam ultra non pertinet: uoluntas enim probandi uulnus fuisse, alia uoluntas est, quamuis ex illa religetur, cuius item finis est probatio uulneris. Et uoluntas uidendi fenestram, finem habet fenestre uisionem: altera est enim que ex ista nectitur uoluntas, per fenestram uidendi transeuntes, cuius item finis est uisio transeuntium. Recte autem sunt uoluntates et omnes sibimet religate [3 1Kb] , si bona est illa quo cuncte referuntur: si autem praua est, praue sunt omnes. Et ideo rectarum uoluntatum connexio iter est quoddam ascendentium ad beatitudinem, quod certis uelut passibus agitur: prauarum autem atque distortarum uoluntatum implicatio, uinculum est quo alligabitur qui hoc agit, ut proiiciatur in tenebras exteriores . Beati ergo qui factis et moribus cantant canticum graduum: et ue iis qui trahunt peccata, sicut restem longam . Sic est autem requies uoluntatis quem dicimus finem, si adhuc refertur ad aliud, quemadmodum possumus dicere requiem pedis esse in ambulando, cum ponitur unde alius innitatur quo passibus pergitur [4 1Kb] . Si autem aliquid ita placet, ut in eo cum aliqua delectatione uoluntas acquiescat; nondum est tamen illud quo tenditur, sed et hoc refertur ad aliud, ut deputetur non tanquam patria ciuis; sed tanquam refectio, uel etiam mansio uiatoris.



CAPUT uII.


11. Trinitas alia in memoria recogitantis de uisione. Iam uero in alia trinitate, interiore quidem, quam est ista in sensibilibus et sensibus, sed tamen que inde concepta est, cum iam non ex corpore sensus corporis, sed ex memoria formatur acies animi, cum in ipsa memoria species inheserit corporis quod forinsecus sensimus, illam speciem que in memoria est, quasi parentem dicimus eius que fit in phantasia cogitantis. Erat enim in memoria et priusquam cogitaretur a nobis, sicut erat corpus in loco et priusquam sentiretur, ut uisio fieret. Sed cum cogitatur, ex illa quam memoria tenet, exprimitur in acie cogitantis, et reminiscendo formatur ea species, que quasi proles est eius quam memoria tenet. Sed neque illa uera parens, neque ista uera proles est. Acies quippe animi que formatur ex memoria cum recordando aliquid cogitamus, non ex ea specie procedit quam meminimus uisam; quandoquidem eorum [1 1Kb] meminisse non possemus, nisi uidissemus: acies autem animi que reminiscendo formatur, erat etiam priusquam corpus quod meminimus uideremus; quanto magis priusquam id memorie mandaremus? Quanquam itaque forma que fit in acie recordantis, ex ea fiat que inest memorie; ipsa tamen acies non inde existit, sed erat ante istam [2 1Kb] . Consequens est autem, ut si non est illa uera parens, nec ista uera sit proles. Sed et illa quasi parens, et ista quasi proles aliquid insinuant, unde interiora atque ueriora exercitatius certiusque uideantur.

12. Difficilius iam plane discernitur, utrum uoluntas que memorie copulat uisionem, non sit alicuius eorum siue parens siue proles: et hanc discretionis difficultatem facit eiusdem nature atque substantie parilitas et equalitas. Neque enim, sicut foris facile discernebatur formatus sensus a sensibili corpore, et uoluntas ab utroque, propter nature diuersitatem que inest ab inuicem omnibus tribus, de qua satis supra disseruimus, ita et hic potest. Quamuis enim hec trinitas, de qua nunc queritur, forinsecus inuecta est animo; intus tamen agitur, et non est quidquam eius preter ipsius animi naturam. Quo igitur pacto demonstrari potest, uoluntatem nec quasi parentem, nec quasi prolem esse, siue corporee similitudinis que memoria continetur, siue eius que inde cum recordamur exprimitur, quando utrumque in cogitando ita copulat, ut tanquam unum singulariter appareat, et discerni nisi ratione non possit? Atque illud primum uidendum est, non esse posse uoluntatem reminiscendi, nisi uel totum, uel aliquid rei eius quam reminisci uolumus, in penetralibus memorie teneamus. Quod enim omni modo et omni ex parte obliti fuerimus, nec reminiscendi uoluntas exoritur: quoniam quidquid recordari uolumus, recordati iam sumus in memoria nostra esse uel fuisse. uerbi gratia, si recordari uolo quid heri cenauerim, aut recordatus iam sum cenasse me, aut si et hoc nondum, certe circa ipsum  tempus aliquid recordatus sum, si nichil aliud, ipsum saltem hesternum diem, et eius eam partem qua cenari solet, et quid sit cenare. Nam si nichil tale recordatus essem, quid heri cenauerim, recordari uelle non possem. Unde intelligi potest, uoluntatem reminiscendi ab iis quidem rebus que memoria continentur procedere, adiunctis simul eis que inde per recordationem cernendo exprimuntur, id est, ex copulatione rei cuiusdam quam recordati sumus, et uisionis que inde facta est in acie cogitantis cum recordati sumus. Sed ipsa que utrumque copulat uoluntas, requirit et aliud quod quasi uicinum est atque contiguum recordanti. Tot igitur huius generis trinitates, quot recordationes, quia nulla est earum ubi non hec tria sint; illud quod in memoria reconditum est etiam antequam cogitetur, et illud quod fit in cogitatione cum cernitur, et uoluntas utrumque coniungens, et ex utroque ac tertia se ipsa unum aliquid complens. An potius ita cognoscitur una quedam in hoc genere trinitas, ut unum aliquid generaliter dicamus quidquid corporalium specierum in memoria latet, et rursus unum aliquid generalem uisionem animi talia recordantis atque cogitantis, quorum duorum copulationi tertia coniungitur copulatrix uoluntas, ut sit hoc totum unum quiddam ex quibusdam tribus?



CAPUT uIII.

uaria cogitandi ratio. Sed quoniam non potest acies animi simul omnia que memoria tenet, uno aspectu contueri, alternant [1 1Kb] uicissim cedendo ac succedendo trinitates cogitationum, atque ita fit ista innumerabiliter numerosissima trinitas: nec tamen infinita, si numerus in memoria reconditarum rerum non excedatur. Ex quo enim cepit unusquisque sentire corpora quolibet corporis sensu, etiam si posset adiungere quorum oblitus est, certus ac determinatus profecto numerus foret, quamuis innumerabilis. Dicimus enim innumerabilia, non solum infinita, sed etiam que ita finita sunt, ut facultatem numerantis excedant.

13. Sed hinc aduerti aliquanto manifestius potest, aliud esse quod reconditum memoria tenet, et aliud quod inde in cogitatione recordantis exprimitur, quamuis cum fit utriusque copulatio, unum idemque uideatur: quia meminisse non possumus corporum species, nisi tot quot sensimus, et quantas sensimus, et sicut sensimus: ex corporis enim sensu eas in memoriam [2 1Kb] combibit animus: uisiones tamen ille cogitantium [3 1Kb] ex iis quidem rebus que sunt in memoria, sed tamen innumerabiliter atque omnino infinite multiplicantur atque uariantur. Unum quippe solem memini, quia sicuti est, unum uidi: si uoluero autem, duos cogito, uel tres, uel quotquot uolo; sed ex eadem memoria qua unum memini formatur acies multos cogitantis. Et tantum memini, quantum uidi. Si enim maiorem uel minorem memini, quam uidi, iam non memini quod uidi, et ideo nec memini. Quia uero  memini, tantum memini quantum uidi, uel maiorem tamen pro uoluntate cogito, uel minorem: et ita memini, ut uidi; cogito, autem sicut uolo currentem, et ubi uolo stantem, unde uolo et quo uolo uenientem. Quadrum etiam mihi cogitare, in promptu est, cum meminerim rotundum; et cuiuslibet coloris, cum solem uiridem nunquam uiderim, et ideo nec meminerim: atque ut solem, ita cetera. He autem rerum forme, quoniam corporales atque sensibiles sunt, errat quidem animus, cum eas opinatur eo modo foris esse, quomodo intus cogitat, uel cum iam interierunt foris, et adhuc in memoria retinentur, uel cum aliter etiam, quod meminimus, non recordandi fide, sed cogitandi uarietate formatur.

14. Quanquam sepissime credamus etiam uera narrantibus, que ipsi sensibus perceperunt. Que cum in ipso auditu quando narrantur cogitamus, non uidetur ad memoriam retorqueri acies, ut fiant uisiones cogitantium: neque enim ea nobis recordantibus, sed alio narrante cogitamus: atque illa trinitas non hic uidetur expleri, que fit cum species in memoria latens et uisio recordantis tertia uoluntate copulantur. Non enim quod latebat in memoria mea, sed quod audio, cogito, cum aliquid mihi narratur. Non ipsas uoces loquentis dico, ne quisquam putet in illam me exisse trinitatem, que foris in sensibilibus et in sensibus agitur: sed eas cogito corporum species, quas narrans uerbis sonisque significat; quas utique non reminiscens, sed audiens cogito. Sed si diligentius consideremus, nec tunc exceditur memorie modus. Neque enim uel intelligere possem narrantem, si ea que dicit, et si contexta tunc primum audirem, non tamen generaliter singula meminissem. Qui enim mihi narrat, uerbi gratia, aliquem montem silua exutum, et oleis indutum, ei narrat qui meminerim species et montium et siluarum et olearum; quas si oblitus essem, quid diceret omnino nescirem, et ideo narrationem illam cogitare non possem. Ita fit ut omnis qui corporalia cogitat, siue ipse aliquid confingat, siue audiat, aut legat uel preterita narrantem, uel futura prenuntiantem, ad memoriam suam recurrat, et ibi reperiat modum atque mensuram omnium formarum quas cogitans intuetur. Nam neque colorem quem nunquam uidit, neque figuram corporis, nec sonum quem nunquam audiuit, nec saporem quem nunquam gustauit, nec odorem quem nunquam olfecit, nec ullam contrectationem corporis quam nunquam sensit, potest quisquam omnino cogitare. At si propterea nemo aliquid corporale cogitat nisi quod sensit, quia nemo meminit corporale aliquid nisi quod sensit, sicut in corporibus sentiendi, sic in memoria est cogitandi modus. Sensus enim accipit speciem ab eo corpore quod sentimus, et a sensu memoria, a memoria uero acies cogitantis.

15. uoluntas porro sicut adiungit sensum corpori, sic memoriam sensui, sic cogitantis aciem memorie. Que autem conciliat ista atque coniungit, ipsa etiam disiungit ac separat, id est, uoluntas. Sed a sentiendis  corporibus motu corporis separat corporis sensus, ne aliquid sentiamus, aut ut sentire desinamus: ueluti cum oculos, ab eo quod uidere nolumus, auertimus, uel claudimus: sic aures a sonis, sic nares ab odoribus. Ita etiam uel os claudendo, uel aliquid ex ore respuendo a saporibus auersamur. In tactu quoque uel subtrahimus corpus ne tangamus quod nolumus, uel si iam tangebamus, abiicimus aut repellimus. Ita motu corporis agit uoluntas, ne sensus corporis rebus sensibilibus copuletur. Et agit hoc quantum potest: nam cum in hac actione propter conditionem seruilis mortalitatis difficultatem patitur, cruciatus est consequens, ut uoluntati nichil reliqui fiat, nisi tolerantia. Memoriam uero a sensu uoluntas auertit, cum in aliud intenta non ei sinit inherere presentia. Quod animaduertere facile est, cum sepe coram loquentem nobis aliquem aliud cogitando non audisse nobis uidemur. Falsum est autem: audiuimus enim, sed non meminimus, subinde per aurium sensum labentibus uocibus alienato nutu uoluntatis, per quem solent infigi memorie. uerius itaque dixerimus, cum tale aliquid accidit, Non meminimus, quam, Non audiuimus. Nam et legentibus euenit, et mihi sepissime, ut perlecta pagina uel epistola, nesciam quid legerim, et repetam. In aliud quippe intento nutu uoluntatis, non sic est adhibita memoria sensui corporis, quomodo ipse sensus adhibitus est litteris. Ita et ambulantes intenta in aliud uoluntate, nesciunt qua transierint: quod si non uidissent, non ambulassent, aut maiore intentione palpando ambulassent, presertim si per incognita pergerent: sed quia facile ambulauerunt, utique uiderunt: quia uero non sicut sensus oculorum locis quacumque pergebant, ita ipsi sensui memoria iungebatur, nullo modo id quod uiderunt etiam recentissimum meminisse potuerunt. Iam porro ab eo quod in memoria est, animi aciem uelle auertere, nichil est aliud quam non inde cogitare.



CAPUT IX.

16. Species a specie uicissim gignitur. In hac igitur distributione cum incipimus a specie corporis, et peruenimus usque ad speciem que fit in contuitu cogitantis, quatuor species reperiuntur quasi gradatim nate altera ex altera: secunda, de prima; tertia, de secunda; quarta, de tertia. A specie quippe corporis quod cernitur, exoritur ea que fit in sensu cernentis; et ab hac, ea que fit in memoria; et ab hac, ea que fit in acie cogitantis. Quapropter uoluntas quasi parentem cum prole ter copulat: primo speciem corporis cum ea quam gignit in corporis sensu; et ipsam rursus cum ea que fit ex illa in memoria; atque istam quoque tertio cum ea que ex illa paritur in cogitantis intuitu. Sed media copula que secunda est, cum sit uicinior, non tam similis est prime quam tertia [1 1Kb] . uisiones enim due sunt; una, sentientis; altera, cogitantis: ut autem possit esse uisio cogitantis, ideo fit in memoria de uisione sentientis simile aliquid, quo se ita conuertat in cogitando acies animi, sicut se in cernendo conuertit  ad corpus acies oculorum. Propterea duas in hoc genere trinitates uolui commendare: unam, cum uisio sentientis formatur ex corpore; aliam, cum uisio cogitantis formatur ex memoria. Mediam uero nolui, quia ibi non solet uisio dici, cum memorie commendatur forma, que fit in sensu cernentis. Ubique tamen uoluntas non apparet, nisi copulatrix quasi parentis et prolis. Et ideo undecumque procedat, nec parens nec proles dici potest.



CAPUT X.

17. Etiam non uisis addit imaginatio que in aliis uidimus. At enim si non meminimus nisi quod sensimus, neque cogitamus nisi quod meminimus; cur plerumque falsa cogitamus, cum ea que sensimus non utique falso meminerimus: nisi quia uoluntas illa quam coniunctricem ac separatricem huiuscemodi rerum iam quantum potui demonstrare curaui, formandam cogitantis aciem per abscondita memorie ducit ut libitum est, et ad cogitanda ea que non meminimus, ex eis que meminimus, aliud hinc, aliud inde, ut sumat impellit; que in unam uisionem ceuntia faciunt aliquid quod ideo falsum dicatur, quia uel non est foris in rerum corporearum natura, uel non de memoria uidetur expressum, cum tale nichil nos sensisse meminimus? Quis enim uidit cycnum nigrum? et propterea nemo meminit: cogitare tamen quis non potest? Facile est enim illam figuram, quam uidendo cognouimus, nigro colore perfundere, quem nichilominus in aliis corporibus uidimus: et quia utrumque sensimus, utrumque meminimus. Nec auem quadrupedem memini, quia non uidi: sed phantasiam talem facillime intueor, dum alicui forme uolatili qualem uidi, adiungo alios duos pedes quales itidem uidi . Quapropter, dum coniuncta cogitamus, que singillatim sensa meminimus, uidemur non id quod meminimus cogitare; cum id agamus moderante memoria, unde sumimus omnia que multipliciter ac uarie pro nostra uoluntate componimus. Nam neque ipsas magnitudines corporum, quas nunquam uidimus, sine ope memorie cogitamus. Quantum enim spatii solet occupare per magnitudinem mundi noster obtutus, in tantum extendimus quaslibet corporum moles, cum eas maximas cogitamus. Et ratio quidem pergit in ampliora, sed phantasia non sequitur. Quippe cum  infinitatem quoque numeri ratio renuntiet, quam nulla uisio corporalia cogitantis apprehendit. Eadem ratio docet minutissima etiam corpuscula infinite diuidi; cum tamen ad eas tenuitates uel minutias peruentum fuerit, quas uisas meminimus, exiliores minutioresque phantasias iam non possumus intueri, quamuis ratio non desinat persequi ac diuidere. Ita nulla corporalia, nisi aut ea que meminimus, aut ex iis que meminimus, cogitamus.



CAPUT XI.

8. Numerus, pondus, mensura. Sed quia numerose cogitari possunt que singillatim sunt impressa memorie, uidetur ad memoriam mensura, ad uisionem uero numerus pertinere. Quia licet innumerabilis sit multiplicitas talium uisionum, singulis tamen in memoria prescriptus est intransgressibilis modus. Mensura igitur in memoria, in uisionibus numerus apparet: sicut in ipsis corporibus uisibilibus mensura quedam est, cui numerosissime coaptatur sensus uidentium [1 1Kb] , et ex uno uisibili multorum cernentium formatur aspectus: ita ut etiam unus propter duorum oculorum numerum plerumque unam rem geminata specie uideat, sicut supra docuimus. In his ergo rebus unde uisiones exprimuntur, quedam mensura est: in ipsis autem uisionibus, numerus. uoluntas uero que ista coniungit et ordinat, et quadam unitate copulat, nec sentiendi aut cogitandi appetitum nisi in his rebus unde uisiones formantur, acquiescens collocat, ponderi similis est. Quapropter hec tria, mensuram, numerum, pondus, etiam in ceteris omnibus rebus animaduertenda prelibauerim. Nunc interim uoluntatem copulatricem rei uisibilis atque uisionis quasi parentis et prolis, siue in sentiendo, siue in cogitando, nec parentem nec prolem dici posse, quomodo ualui et quibus ualui demonstraui. Unde tempus admonet, hanc eamdem trinitatem in interiore homine requirere, atque ab isto de quo tamdiu locutus sum animali atque carnali, qui exterior dicitur, introrsus tendere. Ubi speramus inuenire nos posse secundum trinitatem imaginem Dei, conatus nostros illo ipso adiuuante, quem omnia, sicut res ipse indicant, ita etiam sancta Scriptura in mensura et numero et pondere disposuisse testatur .



LIBER DUODECIMUS. In quo premissa distinctione sapientie a scientia, in ea que proprie scientia nuncupatur, queue inferior est, prius quedam sui generis trinitas ostenditur: que licet ad interiorem hominem iam pertineat, nondum tamen imago Dei uel appellanda uel putanda.



CAPUT PRIMUM.


1. Homo exterior et interior qualis. Age nunc, uideamus ubi sit quasi quoddam hominis exterioris interiorisque confinium. Quidquid enim habemus in animo commune cum pecore, recte adhuc dicitur ad exteriorem hominem pertinere. Non enim solum corpus homo exterior deputabitur, sed adiuncta quadam uita sua, qua compages corporis et omnes sensus uigent, quibus instructus est ad exteriora sentienda: quorum sensorum imagines infixe in memoria,  cum recordando reuisuntur, res adhuc agitur ad exteriorem hominem pertinens. Atque in his omnibus non distamus a pecore, nisi quod figura corporis non proni, sed erecti sumus. Qua in re admonemur ab eo qui nos fecit, ne meliore nostri parte, id est animo, similes pecoribus simus, a quibus corporis erectione distamus. Non ut in ea que sublimia sunt in corporibus animum proiiciamus; nam uel in talibus quietem uoluntatis appetere, prosternere est animum. Sed  sicut corpus ad ea que sunt excelsa corporum, id est, ad celestia naturaliter erectum est; sic animus, qui substantia spiritualis est, ad ea que sunt in spiritualibus excelsa erigendus est, non elatione superbie, sed pietate iustitie.



CAPUT II.

2. Aeternas rationes in corporalibus homo solus animantium percipit. Possunt autem et pecora et sentire per corporis sensus extrinsecus corporalia, et ea memorie fixa reminisci, atque in eis appetere conducibilia, fugere incommoda: uerum ea notare, ac non solum naturaliter rapta, sed etiam de industria memorie commendata retinere, et in obliuionem iamiamque labentia recordando atque cogitando rursus imprimere; ut quemadmodum ex eo quod gerit memoria cogitatio formatur, sic et hoc ipsum quod in memoria est cogitatione firmetur: fictas etiam uisiones, hinc atque inde recordata quelibet sumendo et quasi assuendo, componere, inspicere, quemadmodum in hoc rerum genere que uerisimilia sunt discernantur a ueris, non spiritualibus, sed ipsis corporalibus: hec atque huiusmodi quamuis in sensibilibus, atque in eis que inde animus per sensum corporis traxit agantur atque uersentur, non sunt tamen rationis expertia, nec hominibus pecoribusque communia. Sed sublimioris rationis est iudicare de istis corporalibus secundum rationes incorporales et sempiternas: que nisi supra mentem humanam essent, incommutabiles profecto non essent; atque his [1 1Kb] nisi subiungeretur aliquid nostrum, non secundum eas possemus iudicare de corporalibus. Iudicamus autem de corporalibus ex ratione dimensionum atque figurarum, quam incommutabiliter manere mens nouit.



CAPUT III.

3. Ratio superior que ad contemplationem, et interior que ad actionem pertinet, in mente una. Illud uero nostrum quod in actione corporalium atque temporalium tractandorum ita uersatur, ut non sit nobis commune cum pecore, rationale quidem est, sed ex illa rationali nostre mentis substantia, qua subheremus intelligibili atque incommutabili ueritati, tanquam ductum et inferioribus tractandis gubernandisque deputatum est. Sicut enim in omnibus pecoribus non inuentum est uiro adiutorium simile illi, nisi detractum de illo in coniugium formaretur; ita menti nostre qua supernam et internam consulimus ueritatem, nullum est ad usum rerum corporalium, quantum nature hominis satis est, simile adiutorium ex anime partibus quas communes cum pecoribus habemus. Et ideo quiddam rationale nostrum, non ad unitatis diuortium separatum, sed in auxilium societatis quasi deriuatum, in sui operis dispertitur officium [2 1Kb] . Et sicut una caro est duorum in masculo et femina, sic intellectum nostrum et actionem, uel consilium et exsecutionem, uel rationem et appetitum rationalem, uel si quo alio modo significantius dici possunt, una mentis natura complectitur: ut quemadmodum de illis dictum est, Erunt duo  in carne una ; sic de his dici possit, Duo in mente una.



CAPUT Iu.

4. Trinitas et imago Dei in ea sola parte mentis que pertinet ad contemplationem eternorum. Cum igitur disserimus de natura mentis humane, de una quadam re disserimus, nec eam in hec duo que commemoraui, nisi per officia geminamus. Itaque cum in ea querimus trinitatem, in tota querimus, non separantes actionem rationalem in temporalibus a contemplatione eternorum, ut tertium aliquid iam queramus quo trinitas impleatur. Sed in tota natura mentis ita trinitatem reperiri opus est, ut si desit actio temporalium, cui operi necessarium sit adiutorium, propter quod ad hec inferiora administranda deriuetur aliquid mentis, in una nusquam dispertita mente trinitas inueniatur: et facta iam ista distributione, in eo solo quod ad contemplationem pertinet eternorum, non solum trinitas, sed etiam imago Dei; in hoc autem quod deriuatum est in actione temporalium, etiamsi trinitas possit, non tamen imago Dei possit inueniri.



CAPUT u.

5. Opinio fingens imaginem Trinitatis in coniugio masculi et femine ac eorum prole. Proinde non mihi uidentur probabilem afferre sententiam, qui sic arbitrantur trinitatem imaginis Dei in tribus personis, quod attinet ad humanam naturam, posse reperiri, ut in coniugio masculi et femine atque in eorum prole compleatur: quod quasi uir ipse Patris personam intimet; Filii uero, quod de illo ita processit ut nasceretur; atque ita tertiam [1 1Kb] personam uelut Spiritus dicunt esse mulierem, que ita de uiro processit, ut non ipsa esset filius aut filia , quamuis ea concipiente proles nasceretur. Dixit enim Dominus de Spiritu Sancto, quod a Patre procedat , et tamen Filius non est. In huius igitur opinionis errore, hoc solum probabiliter affertur, quod in origine facte femine, secundum sancte Scripture fidem satis ostenditur, non omne quod de aliqua persona ita existit, ut personam alteram faciat, filium posse dici; quandoquidem de uiri persona exstitit persona mulieris, nec tamen eius filia dicta est. Cetera sane ita sunt absurda, imo uero ita falsa, ut facillime redarguantur. Omitto enim quale sit, Spiritum sanctum matrem Filii Dei putare et coniugem Patris: fortassis quippe respondeatur hec in carnalibus habere offensionem, dum corporei conceptus partusque cogitantur. Quanquam et hec ipsa castissime cogitent, quibus mundis omnia munda sunt: immundis autem et infidelibus, quorum polluta sunt et mens et conscientia, ita nichil est mundum , ut quosdam eorum etiam de uirgine secundum carnem natus Christus offendat. Sed tamen in spiritualibus illis summis, ubi non est aliquid uiolabile aut corruptibile, nec natum ex tempore, nec ex informi formatum, si qua dicuntur talia, ad quorum similitudinem etiam ista inferioris creature genera, quamuis longe remotissime facta sunt, non debent cuiusquam sobriam  perturbare prudentiam, ne cum uanum deuitat horrorem, in perniciosum incurrat errorem. Assuescat in corporalibus ita spiritualium reperire uestigia, ut cum inde sursum uersus duce ratione ascendere ceperit, ut ad ipsam incommutabilem ueritatem per quam sunt facta ista perueniat, non secum ad summa pertrahat quod contemnit in infimis. Nec enim erubuit quidam, uxorem sibi eligere sapientiam, quia nomen uxoris in prole gignenda corruptibilem concubitum ingerit cogitanti: aut uero ipsa sapientia sexu femina est [1 1Kb] , quia feminini generis uocabulo et in greca et in latina lingua enuntiatur.



CAPUT uI.

6. Cur illa opinio respuenda. Non ergo propterea respuimus istam sententiam, quia timemus sanctam et inuiolabilem atque incommutabilem caritatem, tanquam coniugem Dei Patris, de illo existentem, sed non sicut prolem ad gignendum uerbum per quod facta sunt omnia cogitare: sed quia eam falsam diuina Scriptura euidenter ostendit. Dixit enim Deus, Faciamus hominem ad imaginem et similitudinem nostram: paulo post autem dictum est, Et fecit Deus hominem ad imaginem Dei . Nostram certe, quia pluralis est numerus, non recte diceretur, si homo ad unius persone imaginem fieret, siue Patris, siue Filii, siue Spiritus sancti: sed quia fiebat ad imaginem Trinitatis, propterea dictum est, ad imaginem nostram. Rursus autem ne in Trinitate credendos arbitraremur tres deos, cum sit eadem Trinitas unus Deus, Et fecit, inquit, Deus hominem ad imaginem Dei: pro eo ac si diceret, Ad imaginem suam.

7. Sunt enim tales usitate in Litteris illis locutiones, quas nonnulli etiamsi catholicam fidem asserunt, non tamen diligenter aduertunt, ut putent ita dictum, Fecit Deus [2 1Kb] ad imaginem Dei; quasi diceretur, Fecit Pater ad imaginem Filii: sic uolentes asserere in Scripturis sanctis Deum dictum etiam Filium, quasi desint alia uerissima et manifestissima documenta, ubi non solum Deus, sed etiam uerus Deus dictus est Filius. In hoc enim testimonio dum aliud soluere intendunt, sic se implicant, ut expedire non possint. Si enim Pater fecit ad imaginem Filii, ita ut non sit homo imago Patris, sed Filii, dissimilis est Patri Filius. Si autem pia fides docet, sicuti docet, Filium esse ad equalitatem essentie similem Patri, quod ad similitudinem Filii factum est, necesse est etiam ad similitudinem Patris factum sit. Deinde, si hominem Pater non ad suam, sed ad Filii fecit imaginem, cur non ait, Faciamus hominem ad imaginem et similitudinem tuam, sed ait, nostram; nisi quia Trinitatis imago fiebat in homine, ut hoc modo esset homo imago unius ueri Dei, quia ipsa Trinitas unus uerus Deus est? Locutiones autem sunt innumerabiles tales in Scripturis, sed has protulisse suffecerit. Est in Psalmis ita dictum, Domini est salus, et super populum tuum benedictio tua : quasi alteri dictum sit, non ei de quo dixerat, Domini  est salus. Et iterum, A te, inquit, eruar a tentatione, et in Deo meo sperans [1 1Kb] transgrediar murum : quasi alteri dixerit, A te eruar a tentatione. Et iterum, Populi sub te cadent in corde [2 1Kb] inimicorum regis : ac si diceret, In corde inimicorum tuorum. Ei quippe regi dixerat, id est, Domino nostro Iesu Christo, Populi sub te cadent; quem regem intelligi uoluit, cum diceret, in corde inimicorum regis. Rarius ista in Noui Testamenti litteris inueniuntur. Sed tamen ad Romanos Apostolus, De Filio suo, inquit, qui factus est ei ex semine Dauid secundum carnem, qui predestinatus est Filius Dei in uirtute secundum Spiritum sanctificationis ex resurrectione mortuorum Iesu Christi Domini nostri : tanquam de alio supra diceret. Quid est enim Filius Dei predestinatus ex resurrectione mortuorum Iesu Christi, nisi eiusdem Iesu Christi qui predestinatus est Filius Dei in uirtute? Ergo quomodo hic cum audiuimus, Filius Dei in uirtute Iesu Christi, aut, Filius Dei secundum Spiritum sanctificationis Iesu Christi, aut, Filius Dei ex resurrectione mortuorum Iesu Christi; cum dici potuisset usitate, In uirtute sua, aut, Secundum Spiritum sanctificationis sue, aut, Ex resurrectione mortuorum eius, uel mortuorum suorum; non cogimur intelligere aliam personam, sed unam eamdemque, scilicet Filii Dei Domini nostri Iesu Christi. Ita cum audimus, Fecit Deus hominem ad imaginem Dei: quamuis posset usitatius dici, Ad imaginem suam; non tamen cogimur aliam personam intelligere in Trinitate, sed ipsam unam eamdemque Trinitatem, qui est unus Deus, et ad cuius imaginem factus est homo.

8. Que cum ita sint, si eamdem Trinitatis imaginem, non in uno, sed in tribus hominibus acceperimus, patre et matre et filio, non erat ergo ad imaginem Dei factus homo antequam uxor ei fieret, et antequam filium propagarent; quia nondum erat trinitas. An dicit aliquis: Iam trinitas erat, quia etsi nondum forma propria, iam tamen originali natura et mulier erat in latere uiri et filius in lumbis patris? Cur ergo, cum Scriptura dixisset, Fecit Deus hominem ad imaginem Dei; contexuit dicens, Fecit Deus eum; masculum et feminam fecit eos, et benedixit eos ? uel si ita distinguendum est, Et fecit Deus hominem; ut deinde inferatur, ad imaginem Dei fecit illum; et tertia subiunctio sit, masculum et feminam fecit eos. Quidam enim timuerunt dicere, Fecit eum masculum et feminam, ne quasi monstruosum aliquid intelligeretur, sicuti sunt quos hermaphroditos uocant: cum etiam sic non mendaciter possit intelligi utrumque in numero singulari, propter id quod dictum est, Duo in carne una. Cur ergo, ut dicere ceperam, in natura hominis ad imaginem Dei facta, preter masculum et feminam non commemorat Scriptura? Ad implendam quippe imaginem Trinitatis debuit addere et filium, quamuis adhuc in lumbis patris constitutum, sicut  mulier erat in latere. An forte iam facta erat et mulier; et Scriptura breui complexione constrinxerat, quod postea quemadmodum sit factum, diligentius explicaret; et propterea filius commemorari non potuit, quia nondum erat natus? quasi et hoc non poterat ea breuitate complecti Spiritus sanctus, suo loco postea natum filium narraturus, sicut mulierem de uiri latere assumptam suo postmodum loco narrauit , et tamen hic eam nominare non pretermisit.



CAPUT uII.

9. Homo imago Dei, quomodo. Annon et mulier imago Dei. Dictum Apostoli, quod uir imago Dei sit, mulier autem gloria uiri, quomodo figurate ac mystice intelligendum. Non itaque ita debemus intelligere hominem factum ad imaginem summe Trinitatis, hoc est ad imaginem Dei, ut eadem imago in tribus intelligatur hominibus: presertim cum Apostolus uirum dicat esse imaginem Dei, et propterea uelamentum ei capitis demat, quod mulieri adhibendum monet, ita loquens: uir quidem non debet uelare caput, cum sit imago et gloria Dei. Mulier autem gloria uiri est. Quid ergo dicemus ad hec? Si pro sua persona mulier adimplet imaginem Trinitatis, cur ea detracta de latere uiri adhuc ille imago dicitur? Aut si et una persona hominis ex tribus potest dici imago Dei, sicut in ipsa summa Trinitate, et unaqueque persona Deus est, cur et mulier non est imago Dei? Nam et propterea caput uelare precipitur, quod ille quia imago Dei est prohibetur .

10. Sed uidendum est quomodo non sit contrarium quod dicit Apostolus, non mulierem, sed uirum esse imaginem Dei, huic quod scriptum est in Genesi, Fecit Deus hominem, ad imaginem Dei fecit eum; masculum et feminam fecit eos, et benedixit eos. Ad imaginem Dei quippe naturam ipsam humanam factam dicit, que sexu utroque completur, nec ab intelligenda imagine Dei separat feminam. Dicto enim quod fecit Deus hominem ad imaginem Dei, Fecit eum, inquit, masculum et feminam: uel certe alia distinctione, masculum et feminam fecit eos. Quomodo ergo per Apostolum audiuimus uirum esse imaginem Dei, unde caput uelare prohibetur, mulierem autem non, et ideo ipsa hoc facere iubetur? nisi, credo, illud quod iam dixi [1 1Kb] , cum de natura humane mentis agerem, mulierem cum uiro suo esse imaginem Dei, ut una imago sit tota illa substantia: cum autem ad adiutorium distribuitur, quod ad eam ipsam solam attinet, non est imago Dei; quod autem ad uirum solum attinet, imago Dei est, tam plena atque integra, quam in unum coniuncta muliere. Sicut de natura humane mentis diximus, quia et si tota contempletur ueritatem, imago Dei est; et cum ex ea distribuitur aliquid, et quadam intentione deriuatur ad actionem rerum temporalium, nichilominus ex qua parte conspectam consulit ueritatem, imago Dei est; ex qua uero intenditur in agenda inferiora, non  est imago Dei. Et quoniam quantumcumque se extenderit in id quod eternum est, tanto magis inde formatur ad imaginem Dei, et propterea non est cohibenda, ut se inde contineat ac temperet; ideo uir non debet uelare caput. Quia uero illi rationali actioni que in rebus corporalibus temporalibusque uersatur, periculosa est nimia in inferiora progressio; debet habere potestatem super caput, quod indicat uelamentum quo significatur esse cohibenda. Grata est enim sanctis Angelis sacrata et pia significatio. Nam Deus non ad tempus uidet, nec aliquid noui fit in eius uisione atque scientia, cum aliquid temporaliter ac transitorie geritur, sicut inde afficiuntur sensus uel carnales animalium et hominum, uel etiam celestes Angelorum.

11. In isto quippe manifesto sexu masculi et femine apostolus Paulus occultioris cuiusdam rei figurasse mysterium, uel hinc intelligi potest, quod cum alio loco dicat, ueram uiduam esse desolatam, sine filiis et nepotibus, et tamen eam sperare debere in Dominum, et persistere in orationibus nocte et die , hic indicat mulierem seductam in preuaricatione factam, saluam fieri per filiorum generationem: et addidit, si permanserint in fide, et dilectione, et sanctificatione cum sobrietate . Quasi uero possit obesse bone uidue, si uel filios non habuerit, uel ii quos habuerit, in bonis operibus permanere noluerint. Sed quia ea que dicuntur opera bona, tanquam filii sunt uite nostre, secundum quam queritur cuius uite sit quisque, id est, quomodo agat hec temporalia, quam uitam Greci non , sed uocant; et hec opera bona maxime in officiis misericordie frequentari solent; opera uero misericordie nichil prosunt, siue Paganis, siue Iudeis qui Christo non credunt, siue quibuscumque hereticis uel schismaticis ubi fides et dilectio et sobria sanctificatio non inuenitur: manifestum est quid Apostolus significare uoluerit; ideo figurate ac mystice, quia de uelando mulieris capite loquebatur, quod nisi ad aliquod secretum sacramenti referatur, inane remanebit.

12. Sicut enim non solum ueracissima ratio, sed etiam ipsius Apostoli declarat auctoritas, non secundum formam corporis homo factus est ad imaginem Dei, sed secundum rationalem mentem. Cogitatio quippe turpiter uana est, que opinatur Deum membrorum corporalium lineamentis circumscribi atque finiri. Porro autem nonne idem beatus apostolus dicit, Renouamini spiritu mentis uestre, et induite nouum hominem, eum qui secundum Deum creatus est ; et alibi apertius, Exuentes uos, inquit, ueterem hominem cum actibus eius, induite nouum qui renouatur in agnitionem Dei secundum imaginem eius qui creauit eum ? Si ergo spiritu mentis nostre renouamur, et ipse est nouus homo qui renouatur in agnitionem Dei secundum imaginem eius qui creauit eum; nulli dubium est, non secundum corpus, neque secundum quamlibet animi partem, sed secundum rationalem mentem, ubi potest  esse agnitio Dei, hominem factum ad imaginem eius qui creauit eum. Secundum hanc autem [1 1Kb] renouationem efficimur etiam filii Dei per baptismum Christi, et induentes nouum hominem, Christum utique induimus per fidem. Quis est ergo qui ab hoc consortio feminas alienet, cum sint nobiscum gratie coheredes; et alio loco idem apostolus dicat, Omnes enim filii Dei estis per fidem in Christo Iesu. Quicumque enim in Christo baptizati estis, Christum induistis. Non est Iudeus neque Grecus, non est seruus neque liber, non est masculus neque femina: omnes enim uos unum estis in Christo Iesu ? Numquidnam igitur fideles femine sexum corporis amiserunt? Sed quia ibi renouantur ad imaginem Dei, ubi sexus nullus est, ibi factus est homo ad imaginem Dei, ubi sexus nullus est, hoc est in spiritu mentis sue. Cur ergo uir propterea non debet caput uelare, quia imago est et gloria Dei; mulier autem debet, quia gloria uiri est, quasi mulier non renouetur spiritu mentis sue, qui renouatur in agnitionem Dei secundum imaginem eius qui creauit illum? Sed quia sexu corporis distat a uiro, rite potuit in eius corporali uelamento figurari pars illa rationis, que ad temporalia gubernanda deflectitur; ut non maneat imago Dei, nisi ex qua parte mens hominis eternis rationibus conspiciendis uel consulendis adherescit [2 1Kb] , quam non solum masculos, sed etiam feminas habere manifestum est.



CAPUT uIII.

13. Deflexus ab imagine Dei. Ergo in eorum mentibus communis natura cognoscitur; in eorum uero corporibus ipsius unius mentis distributio figuratur. Ascendentibus itaque introrsus quibusdam gradibus considerationis per anime partes, unde incipit aliquid occurrere, quod non sit nobis commune cum bestiis, inde incipit ratio, ubi homo interior iam possit agnosci. Qui etiam ipse si per illam rationem cui temporalium rerum administratio delegata est, immoderato progressu nimis in exteriora prolabitur, consentiente sibi capite suo, id est, non eam cohibente atque refrenante illa que in specula consilii presidet quasi uirili portione, inueteratur inter inimicos suos  uirtutis inuidos demones cum suo principe diabolo: eternorumque illa uisio ab ipso etiam capite cum coniuge uetitum manducante subtrahitur, ut lumen oculorum eius non sit cum illo ; ac sic ab illa illustratione ueritatis ambo nudati, atque apertis oculis conscientie ad uidendum quam inhonesti atque indecori remanserint, tanquam folia dulcium fructuum, sed sine ipsis fructibus, ita sine fructu boni operis bona uerba contexunt, ut male uiuentes quasi bene loquendo contegant turpitudinem suam .



CAPUT IX.

14. Sequitur de eodem argumento. Potestatem quippe suam diligens anima, a communi uniuerso ad priuatam partem prolabitur: et apostatica illa superbia, quod initium peccati dicitur , cum in uniuersitate creature Deum rectorem secuta, legibus eius optime gubernari potuisset, plus aliquid  uniuerso appetens, atque id sua lege gubernare molita, quia nichil est amplius uniuersitate, in curam partilem truditur, et sic aliquid amplius concupiscendo minuitur; unde et auaritia dicitur radix omnium malorum : totumque illud ubi aliquid proprium contra leges, quibus uniuersitas administratur, agere nititur, per corpus proprium gerit, quod partiliter possidet; atque ita formis et motibus corporalibus delectata, quia intus ea secum non habet, cum eorum imaginibus, quas memorie fixit, inuoluitur, et phantastica fornicatione turpiter inquinatur, omnia officia sua ad eos fines referens, quibus curiose corporalia ac temporalia per corporis sensus querit, aut tumido fastu aliis animis corporeis sensibus deditis esse affectat excelsior, aut cenoso gurgite carnalis uoluptatis immergitur.



CAPUT X.

15. Gradus ad turpissima. Cum ergo bona uoluntate ad interiora et superiora percipienda, que non priuatim, sed communiter ab omnibus qui talia diligunt, sine ulla angustia uel inuidia casto possidentur amplexu, uel sibi uel aliis consulit; et si fallatur in aliquo per ignorantiam temporalium, quia et hoc temporaliter gerit, et modum agendi non teneat quem debebat, humana tentatio est. Et magnum est hanc uitam sic degere, quam uelut uiam redeuntes carpimus, ut tentatio nos non apprehendat nisi humana . Hoc enim peccatum extra corpus est, nec fornicationi deputatur, et propterea facillime ignoscitur. Cum uero propter adipiscenda ea que per corpus sentiuntur, propter experiendi uel excellendi uel contrectandi cupiditatem, ut in his finem boni sui ponat, aliquid agit, quidquid agit, turpiter agit; et fornicatur in corpus proprium peccans , et corporearum rerum fallacia simulacra introrsus rapiens et uana meditatione componens, ut ei nec diuinum aliquid nisi tale, uideatur [1 1Kb] , priuatim auara fetatur erroribus, et priuatim prodiga inanitur uiribus  . Nec ad tam turpem et miserabilem fornicationem simul [2 1Kb] ab exordio prosiliret: sed, sicut scriptum est, Qui modica spernit, paulatim decidet .



CAPUT XI.

16. Imago pecudis in homine. Quomodo enim coluber non apertis passibus, sed squamarum minutissimis nisibus repit; sic lubricus deficiendi motus negligentes minutatim occupat, et incipiens a peruerso appetitu similitudinis Dei, peruenit ad similitudinem pecorum. Inde est quod nudati stola prima, pelliceas tunicas mortalitate meruerunt. . Honor enim hominis uerus est imago et similitudo Dei, que non custoditur nisi ad ipsum [3 1Kb] a quo imprimitur. Tanto magis itaque inheretur Deo, quanto minus diligitur proprium. Cupiditate uero experiende potestatis sue, quodam nutu suo ad se ipsum tanquam ad medium proruit. Ita cum uult esse sicut ille sub  nullo, et ab ipsa sui medietate penaliter ad ima propellitur, id est, ad ea quibus pecora letantur: atque ita cum sit honor eius similitudo Dei, dedecus autem eius similitudo pecoris, homo in honore positus non intellexit; comparatus est iumentis insipientibus, et similis factus est eis . Qua igitur tam longe transiret a summis ad infima, nisi per medium sui? Cum enim neglecta caritate sapientie, que semper eodem modo manet, concupiscitur scientia ex mutabilium temporaliumque experimento, infiat, non edificat : ita pregrauatus animus quasi pondere suo a beatitudine expellitur, et per illud sue medietatis experimentum pena sua discit, quid intersit inter bonum desertum malumque commissum, nec redire potest effusis ac perditis uiribus, nisi gratia Conditoris sui ad penitentiam uocantis et peccata donantis. Quis enim infelicem animam liberabit a corpore mortis huius, nisi gratia Dei per Iesum Christum Dominum nostrum ? De qua gratia suo loco, quantum [1 1Kb] ipse prestiterit, disseremus.



CAPUT XII.

17. In interiore homine quoddam secretum coniugium. Cogitationum delectationes illicite. Nunc de illa parte rationis ad quam pertinet scientia, id est, cognitio rerum temporalium atque mutabilium nauandis uite huius actionibus necessaria, susceptam considerationem, quantum Dominus adiuuat, peragamus. Sicut enim in illo manifesto coniugio duorum hominum qui primi facti sunt, non manducauit serpens de arbore uetita, sed tantummodo manducandum persuasit: mulier autem non manducauit sola, sed uiro suo dedit, et simul manducauerunt; quamuis cum serpente sola locuta, et ab eo sola seducta sit : ita et in hoc quod etiam in homine uno geritur et dignoscitur, occulto quodam secretoque coniugio carnalis, uel, ut ita dicam, qui in corporis sensus intenditur, sensualis anime motus, qui nobis pecoribusque communis est, seclusus est a ratione sapientie. Sensu quippe corporis corporalia sentiuntur: eterna uero et incommutabilia spiritualia ratione sapientie intelliguntur. Rationi autem scientie appetitus uicinus est: quandoquidem de ipsis corporalibus que sensu corporis sentiuntur, ratiocinatur ea que scientia dicitur actionis; si bene, ut eam notitiam referat ad finem summi boni; si autem male, ut eis fruatur tanquam bonis talibus in quibus falsa beatitudine conquiescat. Cum ergo huic intentioni mentis, que in rebus temporalibus et corporalibus propter actionis officium ratiocinandi uiuacitate uersatur, carnalis ille sensus uel animalis ingerit quamdam illecebram fruendi se, id est tanquam bono quodam priuato et proprio, non tanquam publico atque communi quod est incommutabile bonum, tunc uelut serpens alloquitur feminam. Huic autem illecebre consentire, de ligno prohibito manducare est. Sed iste consensus si sola cogitationis delectatione contentus est, superioris uero auctoritate consilii ita membra retinentur, ut non exhibeantur  iniquitatis arma peccato ; sic habendum existimo uelut cibum uetitum mulier sola comederit. Si autem in consensione [1 1Kb] male utendi rebus que per sensum corporis sentiuntur, ita decernitur quodcumque peccatum, ut si potestas sit, etiam corpore compleatur; intelligenda est illa mulier dedisse uiro suo secum simul edendum illicitum cibum. Neque enim potest peccatum non solum cogitandum suauiter, uerum etiam efficaciter perpetrandum mente decerni, nisi et illa mentis intentio, penes quam summa potestas est membra in opus mouendi, uel ab opere cohibendi, male actioni cedat et seruiat.

18. Nec sane, cum sola cogitatione mens oblectatur illicitis, non quidem decernens esse facienda, tenens tamen et uoluens libenter que statim ut attigerunt animum respui debuerunt, negandum est esse peccatum, sed longe minus quam si et opere statuatur implendum. Et ideo de talibus quoque cogitationibus uenia petenda est, pectusque percutiendum, atque dicendum, Dimitte nobis debita nostra: faciendumque quod sequitur, atque in oratione iungendum, sicut et nos dimittimus debitoribus nostris . Neque enim sicut in illis duobus primis hominibus personam suam quisque portabat, et ideo si sola mulier cibum edisset illicitum, sola utique mortis supplicio plecteretur; ita dici potest in homine uno, si delectationibus illicitis, a quibus se continuo deberet auertere cogitatio, libenter sola pascatur, nec facienda decernantur mala, sed tantum suauiter in recordatione teneantur, quasi mulierem sine uiro posse damnari: absit hoc credere. Hec quippe una persona est, unus homo est, totusque damnabitur, nisi hec que sine uoluntate operandi, sed tamen cum uoluntate animum talibus oblectandi, solius cogitationis sentiuntur esse peccata per Mediatoris gratiam remittantur.

19. Hec itaque disputatio qua in mente uniuscuiusque hominis quesiuimus quoddam rationale coniugium contemplationis et actionis, officiis per quedam singula distributis, tamen in utroque mentis unitate seruata, salua illius ueritatis historia, quam de duobus primis hominibus, uiro scilicet eiusque muliere, de quibus propagatum est genus humanum, diuina tradit auctoritas, ad hoc tantummodo audienda est, ut intelligatur Apostolus imaginem Dei uiro tantum tribuendo, non etiam femine, quamuis in diuerso sexu duorum hominum, aliquid tamen significare uoluisse quod in uno homine quereretur.



CAPUT XIII.

20. Opinio eorum qui uiro mentem, muliere sensum corporis significari senserunt. Nec me fugit, quosdam qui fuerunt ante nos egregii defensores catholice fidei et diuini eloquii tractatores, cum in homine uno, cuius uniuersam animam bonam quemdam paradisum esse senserunt, duo ista requirerent, uirum mentem, mulierem uero dixisse corporis sensum. Et secundum hanc distributionem qua uir ponitur mens, sensus uero corporis mulier, uidentur  apte omnia conuenire, si considerata tractentur: nisi quod in omnibus bestiis et uolatilibus scriptum est non esse inuentum uiro adiutorium simile illi, et tunc est ei mulier facta de latere . Propter quod ego non putaui pro muliere sensum corporis esse ponendum, quem uidemus nobis et bestiis esse communem; sed aliquid uolui quod bestie non haberent: sensumque corporis magis pro serpente intelligendum existimaui, qui legitur sapientior omnibus pecoribus terre . In eis quippe naturalibus bonis, que nobis et irrationabilibus animantibus uidemus esse communia, uiuacitate quadam sensus excellit: non ille de quo scriptum est in Epistola que est ad Hebreos, ubi legitur, perfectorum esse solidum cibum, qui per habitum exercitatos habent sensus ad separandum bonum a malo ; illi quippe sensus nature rationalis sunt ad intelligentiam pertinentes: sed iste sensus quinquepartitus in corpore, per quem non solum a nobis, uerum etiam a bestiis corporalis species motusque sentitur.

21. Sed siue isto, siue illo, siue aliquo alio modo accipiendum sit, quod Apostolus uirum dixit imaginem et gloriam Dei, mulierem autem gloriam uiri ; apparet tamen cum secundum Deum uiuimus, mentem nostram in inuisibilia eius intentam, ex eius eternitate, ueritate, caritate, proficienter debere formari: quiddam uero rationalis intentionis nostre, hoc est eiusdem mentis, in usum mutabilium corporaliumque rerum, sine quo hec uita non agitur, dirigendum; non ut conformemur [1 1Kb] huic seculo , finem constituendo in bonis talibus, et in ea detorquendo beatitudinis appetitum; sed ut quidquid in usu temporalium rationabiliter facimus, eternorum adipiscendorum contemplatione faciamus, per ista transeuntes, illis inherentes.



CAPUT XIu.

Inter sapientiam et scientiam quid distet. Cultus Dei, amor eius. Quomodo per sapientiam fiat cognitio intellectualis rerum eternarum. Habet enim et scientia modum suum bonum, si quod in ea inflat uel inflare assolet, eternorum caritate uincatur, que non inflat, sed, ut scimus, edificat . Sine scientia quippe nec uirtutes ipse, quibus recte uiuitur, possunt haberi, per quas hec uita misera sic gubernetur, ut ad illam que uere beata est, perueniatur eternam.

22. Distat tamen ab eternorum contemplatione actio qua bene utimur temporalibus rebus, et illa sapientie, hec scientie deputatur. Quamuis enim et illa que sapientia est, possit scientia nuncupari, sicut et Apostolus loquitur, ubi dicit, Nunc scio ex parte, tunc autem cognoscam sicut et cognitus sum ; quam scientiam profecto contemplationis Dei uult intelligi, quod sanctorum erit premium summum: tamen ubi dicit, Alii quidem datur per Spiritum sermo sapientie, alii sermo scientie secundum eumdem Spiritum ;  hec utique duo sine dubitatione distinguit, licet non ibi explicet quid intersit, et unde possit utrumque dignosci. uerum Scripturarum sanctarum multiplicem copiam scrutatus, inuenio scriptum esse in libro Iob, eodem sancto uiro loquente: Ecce pietas est sapientia; abstinere autem a malis est scientia . In hac differentia intelligendum est ad contemplationem sapientiam, ad actionem scientiam pertinere. Pietatem quippe hoc loco posuit Dei cultum, que grece dicitur . Nam hoc uerbum habet ista sententia in codicibus grecis. Et quid est in eternis excellentius quam Deus, cuius solius immutabilis est natura? Et quis cultus eius, nisi amor eius, quo nunc desideramus eum uidere, credimusque et speramus nos esse uisuros; et quantum proficimus uidemus nunc per speculum in enigmate, tunc autem in manifestatione? Hoc est enim quod ait apostolus Paulus, facie ad faciem : hoc etiam quod Ioannes, Dilectissimi, nunc filii Dei sumus, et nondum apparuit quid erimus; scimus quia cum apparuerit, similes ei erimus, quoniam uidebimus eum sicuti est . De his atque huiusmodi sermo [1 1Kb] ipse mihi uidetur esse sermo sapientie. Abstinere autem a malis, quam Iob scientiam dixit esse, rerum procul dubio temporalium est. Quoniam secundum tempus in malis sumus, a quibus abstinere debemus, ut ad illa bona eterna ueniamus. Quamobrem quidquid prudenter, fortiter, temperanter et iuste agimus, ad eam pertinet scientiam siue disciplinam, qua in euitandis malis bonisque appetendis actio nostra uersatur; et quidquid propter exempla uel cauenda, uel imitanda, et propter quarumque rerum que nostris accommodata sunt usibus necessaria documenta, historica cognitione colligimus.

23. De his ergo sermo cum fit, eum scientie sermonem puto, discernendum a sermone sapientie, ad quam pertinent ea que nec fuerunt, nec futura sunt, sed sunt, et propter eam eternitatem in qua sunt, et fuisse et esse et futura esse dicuntur, sine ulla mutabilitate temporum. Non enim sic fuerunt ut esse desinerent, aut sic futura sunt quasi nunc non sint: sed idipsum esse semper habuerunt, semper habitura sunt. Manent autem, non tanquam in spatiis locorum fixa ueluti corpora: sed in natura incorporali sic intelligibilia presto sunt mentis aspectibus, sicut ista in locis uisibilia uel contrectabilia corporis sensibus. Non autem solum rerum sensibilium in locis positarum sine spatiis localibus manent intelligibiles incorporalesque rationes; uerum etiam motionum in temporibus transeuntium sine temporali transitu stant etiam ipse utique intelligibiles, non sensibiles. Ad quas mentis acie peruenire paucorum est; et cum peruenitur, quantum fieri potest, non in eis manet ipse peruentor, sed ueluti acie [2 1Kb] ipsa reuerberata repellitur, et fit rei non transitorie transitoria cogitatio. Que tamen cogitatio transiens per disciplinas  quibus eruditur animus, memorie commendatur, ut sit quo redire possit, que cogitur inde transire: quamuis si ad memoriam cogitatio non rediret, atque quod commendauerat ibi inueniret, uelut rudis ad hoc sicut ducta fuerat duceretur, idque inueniret ubi primum inuenerat, in illa scilicet incorporea ueritate, unde rursus quasi descriptum in memoria figeretur. Neque enim sicut manet, uerbi gratia, quadrati corporis incorporalis et incommutabilis ratio, sic in ea manet hominis cogitatio; si tamen ad eam sine phantasia spatii localis potuit peruenire. Aut si alicuius artificiosi et musici soni per moras temporis transeuntis numerositas comprehendatur, sine tempore stans in quodam secreto altoque silentio, tamdiu saltem cogitari potest quamdiu potest ille cantus audiri: tamen quod inde rapuerit etsi transiens mentis aspectus, et quasi glutiens in uentrem [1 1Kb] ita in memoria reposuerit, poterit recordando quodam modo ruminare, et in disciplinam quod sic didicerit traiicere. Quod si fuerit omnimoda obliuione deletum, rursus doctrina duce ad id uenietur quod penitus exciderat, et sic inuenietur ut erat.



CAPUT Xu.

24. Contra reminiscentiam Platonis et Pythagore. Samius Pythagoras. De differentia sapientie a scientia, et de querenda trinitate in scientia temporalium. Unde Plato ille philosophus nobilis persuadere conatus est uixisse hic animas hominum, et antequam ista corpora gererent: et hinc esse quod ea que discuntur, reminiscuntur potius cognita, quam cognoscuntur noua. Retulit enim, puerum quemdam nescio que de geometrica [2 1Kb] interrogatum, sic respondisse, tanquam esset illius peritissimus discipline. Gradatim quippe atque artificiose interrogatus, uidebat quod uidendum erat, dicebatque quod uiderat. Sed si recordatio hec esset rerum antea cognitarum, non utique omnes uel pene omnes, cum illo modo interrogarentur, hoc possent. Non enim omnes in priore uita geometre fuerunt, cum tam rari sint in genere humano, ut uix possit aliquis inueniri: sed potius credendum est mentis intellectualis ita conditam esse naturam, ut rebus intelligibilibus naturali ordine, disponente Conditore, subiuncta sic ista uideat in quadam luce sui generis incorporea, quemadmodum oculus carnis uidet que in hac corporea luce circumadiacent, cuius lucis capax eique congruens est creatus. Non enim et ipse ideo sine magistro alba et nigra discernit, quia ista iam nouerat antequam in hac carne crearetur. Denique cur de solis rebus intelligibilibus id fieri potest, ut bene interrogatus quisque respondeat quod ad quamque pertinet disciplinam, etiamsi eius ignarus est? Cur hoc facere de rebus sensibilibus nullus potest, nisi quas isto uidit in corpore constitutus,  aut eis que nouerant indicantibus credidit, seu litteris cuiusque, seu uerbis? Non enim acquiescendum est eis qui Samium Pythagoram ferunt recordatum fuisse talia nonnulla que fuerat expertus [1 1Kb] , cum hic alio iam fuisset in corpore: et alios nonnullos narrant alii, eiusmodi aliquid in suis mentibus passos: quas falsas fuisse memorias, quales plerumque experimur in somnis, quando nobis uidemur reminisci quasi egerimus aut uiderimus, quod nec egimus omnino nec uidimus; et eo modo affectas esse illorum mentes etiam uigilantium, instinctu spirituum malignorum atque fallacium, quibus cure est de reuolutionibus animarum falsam opinionem ad decipiendos homines firmare uel serere, ex hoc coniici potest, quia si uere illa recordarentur que hic in aliis antea positi corporibus uiderant, multis ac pene omnibus id contingeret: quandoquidem ut de uiuis mortuos, ita de mortuis uiuos, tanquam de uigilantibus dormientes, et de dormientibus uigilantes, sine cessatione fieri suspicantur.

25. Si ergo hec est sapientie et scientie recta distinctio, ut ad sapientiam pertineat eternarum rerum cognitio intellectualis; ad scientiam uero, temporalium rerum cognitio rationalis: quid cui preponendum siue postponendum sit, non est difficile iudicare. Si autem alia est adhibenda discretio, qua dignoscantur hec duo, que procul dubio distare Apostolus docet, dicens, Alii datur quidem per Spiritum sermo sapientie, alii sermo scientie secundum eumdem Spiritum; tamen etiam istorum duorum que nos posuimus euidentissima differentia est, quod alia sit intellectualis cognitio eternarum rerum, alia rationalis temporalium, et huic illam preponendam esse ambigit nemo. Relinquentibus itaque nobis ea que sunt exterioris hominis, et ab eis que communia cum pecoribus habemus introrsum ascendere cupientibus, antequam ad cognitionem rerum intelligibilium atque summarum que sempiterne sunt ueniremus, temporalium rerum cognitio rationalis occurrit. Etiam in hac igitur inueniamus, si possumus, aliquam trinitatem, sicut inueniebamus in sensibus corporis, et in iis que per eos in animam uel spiritum nostrum imaginaliter intrauerunt; ut pro corporalibus rebus quas corporeo foris positas attingimus sensu, intus corporum similitudines haberemus impressas memorie, ex quibus cogitatio formaretur, tertia uoluntate utrumque iungente: sicut formabatur foris acies oculorum, quam uoluntas, ut uisio fieret, adhibebat rei uisibili, et utrumque iungebat, etiam illic ipsa se admouens tertiam. Sed non est hoc coarctandum in hunc librum, ut in eo qui sequitur, si Deus adiuuerit, conuenienter possit inquiri, et quod inuentum fuerit explicari.



LIBER TERTIUS DECIMUS. Prosequitur de scientia, in qua uidelicet, etiam ut a sapientia distinguitur, trinitatem quamdam inquirere libro superiore cepit, qua occasione hic fidem christianam commendans, explicat quomodo credentium sit fides una et communis. Tum beatitudinem omnes uelle, nec tamen omnium esse fidem qua ad beatitudinem peruenitur. Hanc autem fidem in Christo esse definitam qui in carne resurrexit a mortuis, nec nisi per illum liberari quemquam a diaboli dominatu per remissionem peccatorum: et fuse ostendit diabolum non potentia, sed iustitia uinci a Christo debuisse. Tandem huius uerba fidei dum memorie mandantur, inesse quamdam in animo trinitatem, quia et in memoria sunt uerborum soni, etiam quando homo inde non cogitat; et inde formatur acies recordationis eius, quando de his cogitat; et demum uoluntas recordantis atque cogitantis utrumque coniungit.



CAPUT PRIMUM.


1. Sapientie et scientie officia ex Scripturis discernere aggreditur. Ex Ioannis exordio alia dicta ad sapientiam, alia ad scientiam pertinere. Quedam ibi fidei tantum auxilio cognita. Quomodo fidem que in nobis est uidemus. In eadem Ioannis narratione, alia sunt corporis sensu, alia tantum animi ratione cognita. In libro superiore huius operis duodecimo satis egimus discernere rationalis mentis officium in temporalibus rebus, ubi non sola cognitio, uerum et actio nostra uersatur, ab excellentiore eiusdem mentis officio, quod contemplandis eternis rebus impenditur, ac sola cognitione finitur. Commodius autem fieri puto, ut de Scripturis sanctis aliquid interseram, quo facilius possit utrumque dignosci.

2. Euangelium suum Ioannes euangelista sic exorsus est: In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil quod factum est: in ipso uita erat, et uita erat lux hominum, et lux in tenebris lucet, et tenebre eam non comprehenderunt. Fuit homo missus a Deo, cui nomen erat Ioannes: hic uenit in testimonium, ut testimonium perhiberet de lumine, ut omnes crederent per illum. Non erat ille lux, sed ut testimonium perhiberet de lumine. Erat lux uera que illuminat omnem hominem uenientem in hunc mundum. In mundo erat, et mundus per ipsum factus est, et mundus eum non cognouit. In propria uenit, et sui eum non receperunt. Quotquot autem receperunt eum, dedit eis potestatem filios Dei fieri, iis qui credunt in nomine eius: qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Et uerbum caro factum est, et habitauit in nobis. Et uidimus gloriam eius, gloriam quasi Unigeniti a Patre, plenum gratie et ueritatis . Hoc totum quod ex Euangelio posui, in precedentibus suis partibus habet quod immutabile ac sempiternum est, cuius contemplatio nos beatos facit: in consequentibus uero permixta cum temporalibus commemorantur eterna. Ac per hoc aliqua ibi ad scientiam pertinent, aliqua ad sapientiam, sicut in libro duodecimo nostra precessit distinctio. Nam, In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil: quod factum est in ipso uita erat, et uita erat lux hominum, et lux in tenebris lucet, et tenebre eam non comprehenderunt; contemplatiuam uitam requirit, et  intellectuali mente cernendum est. Qua in re quanto magis quisque profecerit, tanto fiet sine dubitatione sapientior. Sed propter id quod ait, Lux lucet in tenebris, et tenebre eam non comprehenderunt; fide utique opus erat, qua crederetur quod non uideretur. Tenebras quippe intelligi uoluit, auersa ab huiusmodi luce eamque minus idonea contueri corda mortalium: propter quod adiungit et dicit, Fuit homo missus a Deo, cui nomen erat Ioannes: hic uenit in testimonium, ut testimonium perhiberet de lumine, ut omnes crederent per illum. Hoc iam temporaliter gestum est, et ad scientiam pertinet, que cognitione historica continetur. Hominem autem Ioannem in phantasia cogitamus, que de humane nature notitia impressa est nostre memorie. Et hoc eodem modo cogitant, siue qui ista non credunt, siue qui credunt. Utrisque enim notum est quid sit homo, cuius exteriorem partem, id est, corpus per corporis lumina didicerunt: interiorem uero, id est, animam in se ipsis, quia et ipsi homines sunt, et per humanam conuersationem cognitam tenent: ut possint cogitare quod dicitur, Fuit homo cui nomen erat Ioannes: quia et nomina sciunt loquendo et audiendo. Quod autem ibi est, missus a Deo; fide tenent qui tenent: et qui fide non tenent, aut dubitatione ambigunt, aut infidelitate derident. Utrique tamen, si non sunt ex numero nimis insipientium, qui dicunt in corde suo, Non est Deus , hec audientes uerba, utrumque cogitant, et quid sit Deus, et quid sit mitti a Deo; et si non sicut res se habent, at certe sicut ualent.

3. Fidem porro ipsam quam uidet quisque in corde suo esse, si credit, uel non esse, si non credit, aliter nouimus: non sicut corpora que uidemus oculis corporeis, et per ipsorum imagines quas memoria tenemus, etiam absentia cogitamus; nec sicut ea que non uidimus, et ex iis que uidimus cogitatione utcumque formamus, et memorie commendamus, quo recurramus cum uoluerimus, ut illic ea, uel potius qualescumque imagines eorum quas ibi fiximus, similiter recordatione cernamus; nec sicut hominem uiuum, cuius animam etiamsi non uidemus, ex nostra coniicimus, et ex motibus corporalibus hominem uiuum, sicut uidendo [1 1Kb] didicimus, intuemur etiam cogitando. Non sic uidetur fides in corde, in quo est, ab eo cuius est: sed eam tenet certissima scientia, clamatque conscientia. Cum itaque propterea credere iubeamur, quia id quod credere iubemur, uidere  non possumus; ipsam tamen fidem quando inest in nobis, uidemus in nobis: quia et rerum absentium presens est fides, et rerum que foris sunt intus est fides, et rerum que non uidentur uidetur fides, et ipsa tamen temporaliter fit in cordibus hominum; et si ex fidelibus, infideles fiunt, perit ab eis. Aliquando autem et rebus falsis accommodatur fides: loquimur enim sic, ut dicamus, Habita est ei fides, et decepit. Qualis fides, si tamen et ipsa dicenda est fides, non culpabiliter de cordibus perit, quando eam inuenta ueritas pellit. Optabiliter autem rerum uerarum in easdem res fides transit. Non enim dicendum est, Perit, quando ea, que credebantur, uidentur. Numquid enim adhuc fides dicenda est, cum definita sit in Epistola ad Hebreos fides, dictumque sit eam esse conuictionem rerum que non uidentur ?

4. Deinde quod sequitur, Hic uenit in testimonium, ut testimonium perhiberet de lumine, ut omnes crederent per illum; actio, ut diximus, temporalis est. Temporaliter enim testimonium perhibetur etiam de re sempiterna, quod est intelligibile lumen. De quo ut testimonium perhiberet uenit Ioannes, qui non erat lux, sed ut testimonium perhiberet de lumine. Adiungit enim: Erat lux uera que illuminat omnem hominem uenientem in hunc mundum. In mundo erat, et mundus per ipsum factus est, et mundus eum non cognouit. In propria uenit, et sui eum non receperunt. Hec uerba omnia qui latinam linguam sciunt, ex rebus intelligunt quas nouerunt. Quarum alique nobis innotuerunt per corporis sensus, sicut homo, sicut ipse mundus, cuius tam euidentem magnitudinem cernimus, sicut eorumdem uerborum soni; nam et auditus sensus est corporis: alique autem per animi rationem, sicut id quod dictum est, Et sui eum non receperunt: intelligitur enim, Non in eum crediderunt, quod quid sit, nullo corporis sensu, sed animi ratione cognouimus. Ipsorum etiam uerborum, non sonos [1 1Kb] , sed significationes, partim per corporis sensum, partim per animi rationem didicimus. Nec ea uerba nunc primum audiuimus: sed que iam audieramus; et non solum ipsa, uerum etiam que significarent, cognita memoria tenebamus, et hic agnouimus. Hoc enim nomen dissyllabum cum dicitur, mundus, quoniam sonus est, res utique corporalis per corpus innotuit, id est, per aurem: sed etiam quod significat per corpus innotuit, id est, per oculos carnis. Mundus quippe in quantum notus est, uidentibus notus est. At hoc uerbum quatuor syllabarum quod est, Crediderunt, sono suo, quoniam corpus est, per aurem carnis illabitur: quod autem significat, nullo corporis sensu, sed animi ratione cognoscitur. Nisi enim quid sit, Crediderunt, per animum nossemus, non intelligeremus quid non fecerint illi de quibus dictum est, Et sui eum non receperunt. Sonus ergo uerbi forinsecus instrepit auribus corporis, et attingit sensum qui uocatur auditus. Species quoque hominis et in nobis ipsis nobis nota est, et forinsecus in  aliis adest corporis sensibus; oculis, cum uidetur; auribus, cum auditur; tactui, cum tenetur et tangitur: habet etiam in memoria nostra imaginem suam, incorporalem quidem, sed corpori similem. Mundi denique ipsius mirabilis pulchritudo forinsecus presto est, et aspectibus nostris, et ei sensui qui dicitur tactus, si quid eius attingimus: habet etiam ipse intus in memoria nostra imaginem suam, ad quam recurrimus, cum eum uel septi parietibus, uel etiam in tenebris cogitamus. Sed de his imaginibus rerum corporalium, incorporalibus quidem, habentibus tamen similitudines corporum, et ad uitam exterioris hominis pertinentibus, iam satis in undecimo libro locuti sumus. Nunc autem agimus de homine interiore, et eius scientia, ea que rerum est temporalium et mutabilium: in cuius intentionem cum assumitur aliquid, etiam de rebus ad exteriorem hominem pertinentibus, ad hoc assumendum est ut aliquid inde doceatur quod rationalem adiuuet scientiam: ac per hoc rerum quas communes cum animantibus irrationalibus habemus, rationalis usus ad interiorem hominem pertinet; nec recte dici potest cum irrationalibus animantibus eum nobis esse communem.



CAPUT II.

5. Fides res cordis, non corporis, quomodo communis et una omnium credentium. Fides credentium una non secus ac uolentium uoluntas una. Fides uero de qua in hoc libro aliquanto diutius disputare certa dispositionis nostre ratione compellimur, quam qui habent, fideles uocantur, et qui non habent, infideles, sicut ii qui uenientem in propria Dei Filium non receperunt, quamuis ex auditu in nobis facta sit, non tamen ad eum sensum corporis pertinet qui appellatur auditus, quoniam non est sonus; nec ad oculos huius carnis, quoniam non est color aut corporis forma; nec ad eum qui dicitur tactus, quoniam corpulentie nichil habet; nec ad ullum omnino sensum corporis, quoniam cordis est res ista, non corporis; nec foris est a nobis, sed in intimis nobis [1 1Kb] ; nec eam quisquam hominum uidet in alio, sed unusquisque in semetipso. Denique potest et simulatione confingi, et putari esse in quo non est. Suam igitur quisque fidem apud se ipsum uidet: in altero autem credit esse eam, non uidet; et tanto firmius credit, quanto fructus eius magis nouit, quos operari solet fides per dilectionem . Quamobrem omnibus de quibus Euangelista subiungit et dicit, Quotquot autem receperunt eum, dedit eis potestatem filios Dei fieri, iis qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt, fides ista communis est: non sicut aliqua corporis forma communis est ad uidendum omnium oculis quibus presto est; ex ipsa quippe una omnium cernentium quodam modo informatur aspectus: sed sicut dici potest omnibus hominibus esse facies humana communis; nam hoc ita dicitur, ut tamen singuli suas habeant. Ex una sane doctrina impressam fidem credentium cordibus singulorum qui hoc idem credunt uerissime dicimus: sed aliud sunt  ea que creduntur, aliud fides qua creduntur. Illa quippe in rebus sunt que uel esse uel fuisse uel future esse dicuntur: hec autem in animo credentis est, ei tantum conspicua cuius est; quamuis sit et in aliis, non ipsa, sed similis. Non enim numero est una, sed genere: propter similitudinem tamen et nullam diuersitatem magis unam dicimus esse quam multas. Nam et duos homines simillimos cum uidemus, unam faciem dicimus et miramur amborum. Facilius itaque dicitur multas animas fuisse singulas utique singulorum, de quibus legimus in Actibus Apostolorum quod eis fuerit anima una ; quam ubi dixit Apostolus, Una fides , tot eas audet quisquam dicere quot fideles. Et tamen qui dicit, O mulier, magna est fides tua ; et alteri, Modice fidei, quare dubitasti ? suam cuique esse significat. Sed ita dicitur eadem credentium fides una, quemadmodum eadem uolentium uoluntas una: cum et in ipsis qui hoc idem uolunt, sua uoluntas sit cuique conspicua, alterius autem lateat, quamuis idem uelit; et si aliquibus signis sese indicet, creditur potius quam uidetur. Unusquisque autem sui animi conscius non credit utique hanc esse suam, sed plane peruidet uoluntatem.



CAPUT III.

6. uoluntates quedam eedem omnium singulis note. Ennius peta. Est quedam sane eiusdem nature uiuentis et ratione utentis tanta conspiratio, ut cum lateat alterum quid alter uelit, nonnulle tamen sint uoluntates omnium etiam singulis note: et cum quisque homo nesciat quid homo alius unus uelit, in quibusdam rebus possit scire quid omnes uelint. Unde illa cuiusdam mimi facetissima predicatur urbanitas, qui cum se promisisset in theatro quid in animo haberent, et quid uellent omnes, aliis ludis esse dicturum, atque ad diem constitutum ingenti exspectatione maior multitudo conflueret, suspensis et silentibus omnibus, dixisse perhibetur: uili uultis emere, et caro uendere. In quo dicto leuissimi scenici, omnes tamen conscientias inuenerunt suas, eique uera ante oculos omnium constituta, et tamen improuisa dicenti, admirabili fauore plauserunt. Cur autem tam magna exspectatio facta est illo promittente omnium uoluntatem se esse dicturum, nisi quia latent hominem aliorum hominum uoluntates? Sed numquid ista latuit istum? Numquid quemquam latet? Qua tandem causa, nisi quia sunt quedam que non inconuenienter in aliis de se quisque coniiciat, compatiente uel conspirante uitio seu natura? Sed aliud est uidere uoluntatem suam, aliud, quamuis certissima coniectura, coniicere alienam. Nam conditam Romam tam certum habeo in rebus humanis quam Constantinopolim, cum Romam uiderim oculis meis, de illa uero nichil nouerim, nisi quod aliis testibus credidi. Et mimus quidem ille uel se ipsum intuendo, uel alios quoque experiendo, uili uelle emere, et caro uendere, omnibus id credidit esse commune. Sed quoniam reuera uitium est, potest quisque adipisci eiusmodi iustitiam, uel alicuius alterius uitii quod huic contrarium est incurrere pestilentiam, qua huic resistat et uincat.  Nam scio ipse hominem, cum uenalis codex ei fuisset oblatus, pretiique eius ignarum et ideo quiddam exiguum poscentem cerneret uenditorem, iustum pretium quod multo amplius erat, nec opinanti dedisse. Quid, si etiam sit quisquam nequitia tanta possessus, ut uili uendat que dimiserunt parentes, et caro emat que consumant libidines? Non est, ut opinor, incredibilis ista luxuries: et si querantur tales, reperiantur, aut etiam non quesiti fortassis occurrant, qui nequitia maiore quam theatrica, propositioni uel pronuntiationi theatrice insultent, magno pretio stupra emendo, paruo autem rura uendendo. Largitionis etiam gratia nouimus quosdam emisse frumenta carius, et uilius uendidisse suis ciuibus. Illud etiam quod uetus peta dixit Ennius,

Omnes mortales sese laudarier optant [1 1Kb] ;
profecto et de se ipso et de iis quos expertus fuerat, coniecit in aliis, et uidetur pronuntiasse hominum omnium uoluntates. Denique si et mimus ille dixisset, Laudari omnes uultis, nemo uestrum uult uituperari; similiter quod esset omnium uoluntatis dixisse uideretur. Sunt tamen qui uitia sua oderint, et in quibus sibi displicent ipsi, nec ab aliis se laudari uelint, gratiasque agant obiurgantium beneuolentie, cum ideo uituperantur ut corrigantur. At si dixisset, Omnes beati esse uultis, miseri esse non uultis; dixisset aliquid quod nullus in sua non agnosceret uoluntate. Quidquid enim aliud quisquam latenter uelit, ab hac uoluntate que omnibus et in omnibus hominibus satis nota est, non recedit.



CAPUT Iu.

7. Beatitudinis habende uoluntas una omnium, sed de ipsa beatitudine uarietas magna uoluntatum. Mirum est autem cum capessende atque retinende beatitudinis uoluntas una sit omnium, unde tanta existat de ipsa beatitudine rursus uarietas atque diuersitas uoluntatum, non quod aliquis eam nolit, sed quod non omnes eam norint. Si enim omnes eam nossent, non ab aliis putaretur esse in uirtute animi; aliis, in corporis uoluptate; aliis, in utraque; et aliis atque aliis, alibi atque alibi. Ut enim eos queque res maxime delectauit, ita in ea constituerunt uitam beatam. Quomodo igitur feruentissime amant omnes, quod non omnes sciunt? Quis potest amare quod nescit? sicut iam de hac re in libris superioribus disputaui . Cur ergo beatitudo amatur ab omnibus, nec tamen scitur ab omnibus? An forte sciunt omnes ipsa que sit, sed non omnes sciunt ubi sit, et inde contentio est? Quasi uero de aliquo mundi huius agatur loco, ubi debeat quisque uelle uiuere, qui uult beate uiuere, ac non ita queratur ubi sit beatitudo, sicut queritur que sit. Nam utique si in corporis uoluptate est, ille beatus est qui fruitur corporis uoluptate: si in uirtute animi, ille qui hac fruitur: si in utraque, ille qui fruitur utraque. Cum itaque alius dicit, Beate uiuere est uoluptate corporis frui; alius autem, Beate uiuere est uirtute animi frui: nonne aut ambo nesciunt  que sit beata uita, aut non ambo sciunt? Quomodo ergo ambo amant eam, si nemo potest amare quod nescit? An forte falsum est quod pro uerissimo certissimoque posuimus, beate uiuere omnes homines uelle? Si enim beate uiuere est, uerbi gratia, secundum animi uirtutem uiuere; quomodo beate uiuere uult, qui hoc non uult? Nonne uerius dixerimus: Homo iste non uult beate uiuere, quia non uult secundum uirtutem uiuere, quod solum est beate uiuere? Non igitur omnes beate uiuere uolunt, imo pauci hoc uolunt, si non est beate uiuere, nisi secundum uirtutem animi uiuere, quod multi nolunt. Itane falsum erit, unde nec ipse  Academicus ille Cicero dubitauit, qui cum uellet in Hortensio dialogo ab aliqua re certa, de qua nullus ambigeret, sumere sue disputationis exordium, Beati certe, inquit, omnes esse uolumus? Absit ut hoc falsum esse dicamus. Quid igitur? an dicendum est etiamsi nichil sit aliud beate uiuere, quam secundum uirtutem animi uiuere, tamen et qui hoc non uult, beate uult uiuere? Nimis quidem hoc uidetur absurdum. Tale est enim ac si dicamus: Et qui non uult beate uiuere, beate uult uiuere. Istam repugnantiam quis audiat, quis ferat? Et tamen ad hanc contrudit necessitas, si et omnes beate uelle uiuere uerum est, et non omnes sic uolunt uiuere, quomodo solum beate uiuitur.



CAPUT u.

8. De eadem re. An forte illud est quod nos ab his angustiis possit eruere, ut quoniam diximus ibi quosque posuisse beatam uitam quod eos maxime delectauit, ut uoluptas Epicurum, uirtus Zenonem; sic alium aliquid aliud, nichil dicamus esse beate uiuere, nisi uiuere secundum delectationem suam, et ideo falsum non esse quod omnes beate uiuere uelint, quia omnes ita uolunt ut quemque delectat? Nam et hoc populo si pronuntiatum esset in theatro, omnes id in suis uoluntatibus inuenirent. Sed hoc quoque Cicero cum sibi ex aduerso proposuisset, ita redarguit, ut qui hoc sentiunt, erubescant. Ait enim: Ecce autem non philosophi quidem, sed prompti tamen ad disputandum, omnes aiunt esse beatos, qui uiuant ut ipsi uelint: hoc est quod nos diximus, Ut quosque delectat. Sed mox ille subiecit: Falsum id quidem. uelle enim quod non deceat, idipsum miserrimum est: nec tam miserum est non adipisci quod uelis, quam adipisci uelle quod non oporteat. Preclarissime omnino atque uerissime. Quis namque ita sit mente cecus, et ab omni luce decoris alienus ac tenebris dedecoris inuolutus, ut eum qui nequiter uiuit ac turpiter, et nullo prohibente, nullo ulciscente, et nullo saltem reprehendere audente, insuper et laudantibus plurimis, quoniam sicut ait Scriptura diuina, Laudatur peccator in desideriis anime sue; et qui iniqua gerit, benedicitur , implet omnes suas facinorosissimas et flagitiosissimas uoluntates [1 1Kb] , ideo beatum dicat, quia uiuit ut uult: cum profecto quamuis et sic miser esset, minus tamen esset, si nichil eorum que perperam uoluisset, habere potuisset?  Etiam mala enim uoluntate uel sola quisque miser efficitur: sed miserior potestate, qua desiderium male uoluntatis impletur. Quapropter, quoniam uerum est quod omnes homines esse beati uelint, idque unum ardentissimo amore appetant, et propter hoc cetera quecumque appetunt; nec quisquam potest amare quod omnino quid uel quale sit nescit, nec potest nescire quid sit quod uelle se scit; sequitur ut omnes beatam uitam sciant. Omnes autem beati habent quod uolunt, quamuis non omnes qui habent quod uolunt continuo sint beati: continuo autem miseri, qui uel non habent quod uolunt, uel id habent quod non recte uolunt. Beatus igitur non est, nisi qui et habet omnia que uult, et nichil uult male.



CAPUT uI.

9. Cur cum omnes uelint beatitudinem, id eligatur potius, quo ab ea receditur. Cum ergo ex his duobus beata uita constet, atque omnibus nota, omnibus chara sit; quid putamus esse cause cur horum duorum, quando utrumque non possunt, magis eligant homines, ut omnia que uolunt habeant, quam ut omnia bene uelint etiamsi non habeant? An ipsa est prauitas generis humani, ut cum eos non lateat, nec illum beatum esse qui quod uult non habet, nec illum qui quod male uult habet; sed illum qui et habet quecumque uult bona, et nulla uult mala, ex his duobus quibus beata uita perficitur, quando utrumque non datur, id eligatur potius, unde magis a beata uita receditur ; cum potius eligi debuerit uoluntas bona, atque preponi, etiam non adepta que appetit? Propinquat enim beato, qui bene uult quecumque uult, et que adeptus cum fuerit beatus erit. Et utique non mala, sed bona beatum faciunt, quando faciunt: quorum bonorum habet aliquid iam, idque non parui estimandum, eam ipsam scilicet uoluntatem bonam, qui de bonis quorum capax est humana natura, non de ullius mali perpetratione uel adeptione gaudere desiderat; et bona, qualia et in hac misera uita esse possunt, prudenti, temperanti, forti, et iusta mente sectatur, et quantum datur assequitur; ut etiam in malis sit bonus, et finitis malis omnibus atque impletis bonis omnibus sit beatus.



CAPUT uII.

10. Fides necessaria, ut aliquando sit homo beatus, quod nonnisi in futura uita consequetur. Philosophorum superborum ridenda et miseranda beatitudo. Ac per hoc in ista mortali uita erroribus erumnisque plenissima, precipue fides est necessaria, qua in Deum creditur. Non enim quecumque bona, maximeque illa quibus quisque fit bonus, et illa quibus fiet beatus, unde nisi a Deo in hominem ueniant, et homini accedant, inueniri potest. Cum autem ex hac uita ab eo qui in his miseriis fidelis et bonus est, uentum fuerit ad beatam, tunc erit uere quod nunc esse nullo modo potest, ut sic homo uiuat quomodo uult. Non enim uolet male uiuere in illa felicitate, aut uolet aliquid quod deerit, aut deerit quod uoluerit. Quidquid amabitur, aderit: nec desiderabitur quod  non aderit. Omne quod ibi erit, bonum erit, et summus Deus summum bonum erit, atque ad fruendum amantibus presto erit; et quod est omnino beatissimum, ita semper fore certum erit. Nunc uero fecerunt quidem [1 1Kb] sibi philosophi, sicut eorum cuique placuit, uitas beatas suas, ut quasi propria uirtute possent, quod communi mortalium conditione non poterant, sic scilicet uiuere ut uellent. Sentiebant enim aliter beatum esse neminem posse, nisi habendo quod uellet, et nichil patiendo quod nollet. Quis autem non qualemcumque uitam qua delectatur, et ideo beatam uocat, uellet sic esse in sua potestate, ut eam posset habere perpetuam? Et tamen quis ita est? Quis uult pati molestias quas fortiter toleret, quamuis eas uelit possitque tolerare si patitur? Quis uelit in tormentis uiuere, etiam qui potest in eis per patientiam tenendo iustitiam laudabiliter uiuere? Transitura cogitauerunt hec mala, qui ea pertulerunt, uel cupiendo habere, uel timendo amittere quod amabant, siue nequiter siue laudabiliter. Nam multi per transitoria mala, ad bona permansura fortiter tetenderunt. Qui profecto spe beati sunt, etiam cum sunt in transitoriis malis, per que ad bona non transitura perueniunt. Sed qui spe beatus est, nondum beatus est: exspectat namque per patientiam beatitudinem quam nondum tenet. Qui uero sine ulla spe tali, sine ulla tali mercede cruciatur, quantamlibet adhibeat tolerantiam, non est beatus ueraciter, sed miser fortiter. Neque enim propterea miser non est, quia miserior esset, si etiam impatienter miseriam sustineret. Porro si ista non patitur, que nollet pati in suo corpore, nec tunc quidem beatus habendus est, quoniam non uiuit ut uult. Ut enim alia omittam, que corpore illeso ad animi pertinent offensiones, sine quibus uiuere uellemus, et sunt innumerabilia; uellet utique si posset ita saluum atque incolume habere corpus, et nullas ex eo pati molestias, ut id haberet in potestate, aut in ipsius incorruptione corporis: quod quia non habet, ac pendet in incerto [2 1Kb] , profecto non uiuit ut uult. Quamuis enim per fortitudinem sit paratus excipere, et equo ferre animo quidquid aduersitatis acciderit; mauult tamen ut non accidat, et si possit facit; atque ita paratus est in utrumque, ut quantum in ipso est alterum optet, alterum uitet, et si quod uitat, incurrerit, ideo uolens ferat, quia fieri non potuit quod uolebat. Ne opprimatur ergo sustinet: sed premi nollet. Quomodo ergo uiuit ut uult? An quia uolens fortis est ad ferenda que nollet illata? Ideo igitur id uult quod potest, quoniam quod uult non potest. Hec est tota, utrum ridenda, an potius miseranda, superborum beatitudo mortalium, gloriantium se uiuere ut uolunt, quia uolentes patienter ferunt que accidere sibi nolunt. Hoc est enim, aiunt, quod sapienter dixit Terentius,

   Quoniam non potest id fieri quod uis,
Id uelis quod possis [3 1Kb] . 
 Commode hoc dictum esse, quis negat? Sed consilium est datum misero, ne esset miserior. Beato autem, quales se esse omnes uolunt, non recte nec uere dicitur, Non potest fieri quod uis. Si enim beatus est, quidquid uult fieri potest; quia non uult quod fieri non potest. Sed non est mortalitatis huius hec uita, nec erit nisi quando et immortalitas erit. Que si nullo modo dari homini posset, frustra etiam beatitudo quereretur; quia sine immortalitate non potest esse.



CAPUT uIII.

11. Beatitudo sine immortalitate non potest esse. Cum ergo beati esse omnes homines uelint, si uere uolunt [1 1Kb] , profecto et esse immortales uolunt: aliter enim beati esse non possent. Denique et de immortalitate interrogati, sicut et de beatitudine, omnes eam se uelle respondent. Sed qualiscumque beatitudo, que potius uocetur quam sit, in hac uita queritur, imo uero fingitur, dum immortalitas desperatur, sine qua uera beatitudo esse non potest. Ille quippe beate uiuit, quod iam superius diximus, et astruendo satis fiximus, qui uiuit ut uult, nec male aliquid uult. Nemo autem male uult immortalitatem, si eius humana capax est Deo donante natura: cuius si non capax est, nec beatitudinis capax est. Ut enim homo beate uiuat, oportet ut uiuat. Quem porro morientem uita ipsa deserit, beata uita cum illo manere qui potest? Cum autem deserit, aut nolentem deserit procul dubio, aut uolentem, aut neutrum. Si nolentem, quomodo beata uita est, que ita est in uoluntate, ut non sit in potestate? Cumque beatus nemo sit aliquid uolendo nec habendo, quanto minus est beatus qui non honore, non possessione, non qualibet alia re, sed ipsa beata uita nolens deseritur, quando ei nulla uita erit? Unde etsi nullus sensus relinquitur, quo sit misera , miser est tamen, quamdiu sentit, quia scit se nolente [2 1Kb] consumi propter quod cetera et quod pre ceteris diligit. Non igitur potest uita et beata esse, et nolentem deserere [3 1Kb] : quia beatus nolens nemo fit; ac per hoc quanto magis nolentem deserendo miserum facit, que si nolenti presto esset miserum faceret? Si autem uolentem deserit, etiam sic quomodo beata uita erat, quam perire [4 1Kb] uoluit qui habebat? Restat ut dicant neutrum esse in animo beati; id est, eum deseri a beata uita, cum per mortem deserit tota uita, nec nolle nec uelle, ad utrumque enim parato et equo corde [5 1Kb] consistere. Sed nec ista beata est uita, que talis est, ut quem beatum facit, amore eius indigna sit. Quomodo enim est beata uita, quam non amat beatus? Aut quomodo amatur, quod utrum uigeat, an pereat, indifferenter accipitur? Nisi forte uirtutes, quas propter solam beatitudinem sic amamus, persuadere nobis audent, ut ipsam beatitudinem  non amemus. Quod si faciunt, etiam ipsas utique amare desistimus, quando illam propter quam solam istas amauimus, non amamus. Deinde quomodo erit uera tam illa perspecta [1 1Kb] , tam examinata, tam eliquata, tam certa sententia, beatos esse omnes homines uelle, si ipsi qui iam beati sunt, beati esse nec nolunt, nec uolunt? Aut si uolunt, ut ueritas clamat, ut natura compellit, cui summe bonus et immutabiliter beatus Creator indidit hoc; si uolunt, inquam, beati esse qui beati sunt, beati non esse utique nolunt. Si autem beati non esse nolunt, procul dubio nolunt consumi et perire quod beati sunt. Nec nisi uiuentes beati esse possunt: nolunt igitur perire quod uiuunt. Immortales ergo esse uolunt, quicumque uere beati uel sunt uel esse cupiunt. Non autem uiuit beate, cui non adest quod uult: nullo modo igitur esse poterit uita ueraciter beata, nisi fuerit sempiterna.



CAPUT IX.

12. Non humanis argumentationibus, sed fidei auxilio dicimus beatitudinem futuram esse uere sempiternam. Ex Filii Dei incarnatione credibilis fit immortalitas beatitudinis. Hanc utrum capiat humana natura, quam tamen desiderabilem confitetur, non parua questio est. Sed si fides adsit, que inest eis quibus dedit potestatem iehsu filios Dei fieri, nulla questio est. Humanis quippe argumentationibus hec inuenire conantes, uix pauci magno prediti ingenio, abundantes otio, doctrinisque subtilissimis eruditi, ad indagandam solius anime immortalitatem peruenire potuerunt. Cui tamen anime beatam uitam non inuenerunt stabilem, id est ueram: ad miserias eam quippe uite huius etiam post beatitudinem redire dixerunt. Et qui eorum de hac erubuerunt sententia, et animam purgatam in sempiterna beatitudine [2 1Kb] sine corpore collocandam putauerunt, talia de mundi retrorsus eternitate sentiunt, ut hanc de anima sententiam suam ipsi redarguant: quod hic longum est demonstrare, sed in libro duodecimo de Ciuitate Dei, satis a nobis est, quantum arbitror, explicatum . Fides autem ista totum hominem immortalem futurum, qui utique constat ex anima et corpore, et ob hoc uere beatum, non argumentatione humana, sed diuina auctoritate promittit. Et ideo cum dictum esset in Euangelio, quod iehsu dederit potestatem filios Dei fieri iis qui eum receperunt; et quid sit recepisse eum, breuiter fuisset expositum, dicendo, Credentibus in nomine eius; quoque modo filii Dei fierent, esset adiunctum, Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt: ne ista hominum quam uidemus et gestamus infirmitas tantam excellentiam desperaret, illico annexum est, Et uerbum caro factum est, et habitauit in nobis ; ut a contrario suaderetur quod incredibile uidebatur. Si enim natura Dei Filius propter filios hominum misericordia factus est hominis filius; hoc est enim, uerbum caro factum est, et habitauit in nobis hominibus:  quanto est credibilius, natura filios hominis gratia Dei filios Dei fieri, et habitare in Deo, in quo solo et de quo solo esse possunt beati participes immortalitatis eius effecti; propter quod persuadendum Dei Filius particeps nostre mortalitatis effectus est?



CAPUT X.

13. Incarnatione uerbi conuenientior non fuit modus alius liberandi hominis a mortalitatis miseria. Merita que dicuntur nostra, dona sunt Dei. Eos itaque qui dicunt, Itane defuit Deo modus alius quo liberaret homines a miseria mortalitatis huius, ut unigenitum Filium Deum sibi ceternum, hominem fieri uellet, induendo humanam animam et carnem, mortalemque factum mortem perpeti? parum est sic refellere, ut istum modum quo nos per Mediatorem Dei et hominum hominem Christum Iesum Deus liberare dignatur, asseramus bonum et diuine congruum dignitati: uerum etiam ut ostendamus non alium modum possibilem Deo defuisse, cuius potestati cuncta equaliter subiacent; sed sanande nostre miserie conuenientiorem modum alium non fuisse, nec esse oportuisse. Quid enim tam necessarium fuit ad erigendam spem nostram, mentesque mortalium conditione ipsius mortalitatis abiectas, ab immortalitatis desperatione liberandas, quam ut demonstraretur nobis quanti nos penderet Deus, quantumque diligeret? Quid uero huius rei tanto isto indicio manifestius atque preclarius, quam ut Dei Filius immutabiliter bonus, in se manens quod erat, et a nobis pro nobis accipiens quod non erat, preter sue nature detrimentum [1 1Kb] , nostre dignatus inire consortium, prius sine ullo malo suo merito mala nostra perferret; ac sic iam credentibus quantum nos diligat Deus, et quod desperabamus iam sperantibus, dona in nos sua sine ullis bonis meritis nostris, imo precedentibus et malis meritis nostris, indebita largitate conferret?

14. Quia et ea que dicuntur merita nostra, dona sunt eius. Ut enim fides per dilectionem operetur , caritas Dei diffusa est in cordibus nostris per Spiritum sanctum qui datus est nobis . Tunc est autem datus, quando est iehsu resurrectione clarificatus. Tunc enim eum se missurum esse promisit et misit : quia tunc, sicut de illo scriptum est, et ante predictum, Ascendit in altum, captiuauit captiuitatem, dedit dona hominibus . Hec dona sunt merita nostra, quibus ad summum bonum immortalis beatitudinis [2 1Kb] peruenimus. Commendat autem, inquit Apostolus, caritatem suam Deus in nobis, quoniam cum adhuc peccatores essemus, Christus pro nobis mortuus est. Multo magis iustificati nunc in sanguine ipsius, salui erimus ab ira per ipsum. Adhuc addit, et dicit, Si enim cum inimici essemus, reconciliati sumus Deo per mortem Filii eius; multo magis reconciliati, salui erimus in uita ipsius. Quos peccatores  dixit prius, hos posterius inimicos Dei; et quos prius iustificatos in sanguine Iesu Christi, eos posterius reconciliatos per mortem Filii Dei; et quos prius saluos ab ira per ipsum, eos postea saluos in uita ipsius. Non ergo ante istam gratiam quoquo modo peccatores, sed in talibus peccatis fuimus, ut inimici essemus Dei. Superius autem idem apostolus nos peccatores et inimicos Dei, duobus identidem nominibus appellauit, uno uelut mitissimo, alio plane atrocissimo, dicens, Si enim Christus, cum infirmi essemus adhuc, iuxta tempus pro impiis mortuus est . Quos infirmos, eosdem impios nuncupauit. Leue aliquid uidetur infirmitas; sed aliquando talis est, ut impietas nominetur. Nisi tamen infirmitas esset, medicum necessarium non haberet: qui est hebraice iehsu, grece , nostra autem locutione Saluator. Quod uerbum latina lingua antea non habebat, sed habere poterat, sicut potuit quando uoluit. Hec autem Apostoli sententia precedens, ubi ait, Adhuc cum infirmi essemus, iuxta tempus pro impiis mortuus est, coheret his duabus sequentibus, quarum in una dixit peccatores, in alia inimicos Dei, tanquam illis singulis reddiderit singula, peccatores ad infirmos, inimicos Dei referens ad impios.



CAPUT XI.

15. Difficultas, quomodo iustificati sumus in sanguine Filii Dei. Sed quid est, iustificati in sanguine ipsius? Que uis est sanguinis huius, obsecro, ut in eo iustificentur credentes? Et quid est, reconciliati per mortem Filii eius? Itane uero, cum irasceretur nobis Deus Pater, uidit mortem Filii sui pro nobis, et placatus est nobis? Numquid ergo Filius eius usque adeo nobis iam placatus erat, ut pro nobis etiam dignaretur mori: Pater uero usque adeo adhuc irascebatur, ut nisi Filius pro nobis moreretur, non placaretur? Et quid est quod alio loco idem ipse doctor Gentium: Quid, inquit, ergo dicemus ad hec? Si Deus pro nobis, quis contra nos? Qui proprio Filio suo non pepercit, sed pro nobis omnibus tradidit illum; quomodo non etiam cum illo omnia nobis donauit ? Numquid nisi iam placatus esset Pater, proprio Filio non parcens pro nobis eum traderet? Nonne uidetur hec illi uelut aduersa esse sententia? In illa moritur pro nobis Filius, et reconciliatur nobis Pater per mortem eius: in hac autem tanquam prior nos dilexerit Pater, ipse propter nos Filio non parcit, ipse pro nobis eum tradit ad mortem. Sed uideo quod et antea Pater dilexit nos, non solum antequam pro nobis Filius moreretur, sed antequam conderet mundum, ipso teste Apostolo qui dicit: Sicut elegit nos in ipso ante mundi constitutionem . Nec Filius Patre sibi non parcente pro nobis uelut inuitus est traditus, quia et de ipso dictum est, Qui me dilexit, et tradidit semetipsum pro me . Omnia ergo simul et Pater et Filius et amborum Spiritus pariter et concorditer operantur: tamen iustificati sumus in Christi sanguine, et reconciliati sumus Deo per mortem Filii eius; et quomodo id factum sit, ut potero, etiam hic quantum satis uidebitur explicabo.



CAPUT XII.


16. Omnes propter Ade peccatum traditi in potestatem diaboli. Quadam iustitia Dei in potestatem diaboli traditum est genus humanum, peccato primi hominis in omnes utriusque sexus commixtione nascentes originaliter transeunte, et parentum primorum debito uniuersos posteros obligante. Hec traditio prius in Genesi significata est, ubi cum serpenti dictum esset, Terram manducabis; homini dictum est, Terra es, et in terram ibis . Eo quod dictum est, in terram ibis; mors corporis prenuntiata est, quia nec ipsam fuerat experturus, si permansisset ut factus est rectus: quod uero uiuenti ait, Terra es; ostendit totum hominem in deterius commutatum. Tale est enim, Terra es; quale istud, Non permanebit Spiritus meus in hominibus istis quoniam caro sunt . Tunc ergo demonstrauit eum ei traditum, cui dictum fuerat, Terram manducabis. Apostolus autem apertius hoc predicat, ubi dicit: Et uos cum essetis mortui delictis et peccatis uestris, in quibus aliquando ambulastis secundum seculum mundi huius, secundum principem potestatis eris, spiritus huius qui nunc operatur in filiis diffidentie, in quibus et nos omnes aliquando conuersati sumus in desideriis carnis nostre, facientes uoluntates carnis et affectionum: et eramus natura filii ire, sicut et ceteri . Filii diffidentie sunt infideles; et quis hoc non est antequam fidelis fiat? Quocirca omnes homines ab origine sub principe sunt potestatis eris, qui operatur in filiis diffidentie. Et quod dixi, Ab origine, hoc est quod dicit Apostolus, natura et se fuisse sicut ceteros: natura scilicet ut est deprauata peccato, non ut recta creata est ab initio. Modus autem iste quo traditus est homo in diaboli potestatem, non ita debet intelligi, tanquam hoc Deus fecerit, aut fieri iusserit: sed quod tantum permiserit, iuste tamen. Illo enim deserente peccantem, peccati auctor illico inuasit. Nec ita sane Deus deseruit creaturam suam, ut non se illi exhiberet Deum creantem et uiuificantem, et inter penalia mala etiam bona malis multa prestantem. Non enim continuit in ira sua miserationes suas . Nec hominem a lege sue potestatis amisit, quando in diaboli potestate esse permisit: quia nec ipse diabolus a potestate Omnipotentis alienus est, sicut neque a bonitate. Nam et maligni angeli unde qualicumque subsisterent uita, nisi per eum qui uiuificat omnia? Si ergo commissio peccatorum per iram Dei iustam hominem subdidit diabolo, profecto remissio peccatorum per reconciliationem Dei benignam eruit hominem a diabolo.



CAPUT XIII.

17. Non potentia, sed iustitia eruendus homo fuit a diaboli potestate. Non autem diabolus potentia Dei, sed iustitia superandus fuit. Nam quid Omnipotente potentius? Aut cuius creature potestas potestati Creatoris comparari potest? Sed cum diabolus uitio peruersitatis sue factus sit amator potentie, et desertor oppugnatorque iustitie; sic enim et homines eum tanto magis imitantur, quanto magis neglecta, uel etiam perosa iustitia, potentie student, eiusque uel adeptione letantur, uel inflammantur  cupiditate: placuit Deo, ut propter eruendum hominem de diaboli potestate, non potentia diabolus, sed iustitia uinceretur; atque ita et homines imitantes Christum, iustitia quererent diabolum uincere, non potentia. Non quod potentia quasi mali aliquid fugienda sit; sed ordo seruandus est, quo prior est iustitia. Nam quanta potentia potest esse mortalium? Teneant ergo mortales iustitiam, potentia immortalibus dabitur. Cui comparata quantalibet eorum hominum qui potentes uocantur in terra, ridicula infirmitas inuenitur, et ibi foditur peccatori fouea, ubi uidentur mali plurimum posse. Cantat autem iustus et dicit: Beatus homo quem tu erudieris, Domine, et de lege tua docueris eum: ut mitiges ei a diebus malignis, donec fodiatur peccatori fouea. Quoniam non repellet Dominus plebem suam, et hereditatem suam non derelinquet: quoadusque iustitia conuertatur in iudicium, et qui habent eam, omnes recto sunt corde . Hoc ergo tempore quo differtur potentia populi Dei, non repellet Dominus plebem suam, et hereditatem suam non derelinquet; quantalibet acerba et indigna ipsa humilis atque infirma patiatur, quoadusque iustitia quam nunc habet infirmitas piorum, conuertatur in iudicium, hoc est, iudicandi accipiat potestatem: quod iustis in fine seruatur, cum precedentem iustitiam ordine suo fuerit potentia subsecuta. Potentia quippe adiuncta iustitie, uel iustitia accedens potentie [1 1Kb] , iudiciariam potestatem facit. Pertinet autem iustitia ad uoluntatem bonam: unde dictum est ab Angelis nato Christo, Gloria in excelsis Deo, et in terra pax hominibus bone uoluntatis . Potentia uero sequi debet iustitiam, non preire: ideo et in rebus secundis ponitur, id est prosperis: secunde autem a sequendo sunt dicte. Cum enim beatum faciant, sicut superius disputauimus, due res, bene uelle, et posse quod uelis, non debet esse illa peruersitas, que in eadem disputatione notata est, ut ex duabus rebus que faciunt beatum, posse quod uelit homo eligat, et uelle quod oportet negligat; cum prius debeat habere uoluntatem bonam, magnam uero postea potestatem. Bona porro uoluntas purganda est a uitiis, a quibus si uincitur homo, ad hoc uincitur ut male uelit, et bona iam uoluntas eius quomodo erit? Optandum est itaque ut potestas nunc detur, sed contra uitia, propter que uincenda potentes nolunt esse homines, et uolunt propter uincendos homines; utquid hoc, nisi ut uere uicti falso uincant, nec sint ueritate, sed opinione uictores? uelit homo prudens esse, uelit fortis, uelit temperans, uelit iustus, atque ut hec ueraciter possit, potentiam plane optet, atque appetat ut potens sit in seipso, et miro modo aduersus se ipsum pro se ipso. Cetera uero que bene uult, et tamen non potest, sicut est immortalitas, et uera ac plena felicitas, desiderare non cesset, et patienter exspectet.



CAPUT XIu.

18. Christi mors indebita liberauit obnoxios morti. Que est igitur iustitia, qua uictus  est diabolus? Que, nisi iustitia Iesu Christi? Et quomodo uictus est? Quia cum in eo nichil morte dignum inueniret, occidit eum tamen. Et utique iustum est ut debitores quos tenebat, liberi dimittantur, in eum credentes quem sine ullo debito occidit. Hoc est quod iustificari dicimur in Christi sanguine . Sic quippe in remissionem peccatorum nostrorum innocens sanguis ille effusus est. Unde se dicit in Psalmis in mortuis liberum . Solus enim a debito mortis liber est mortuus. Hinc et in alio Psalmo dicit, Que non rapui, tunc exsoluebam : rapinam uolens intelligi peccatum, quia usurpatum est contra licitum. Unde per os etiam carnis sue, sicut in Euangelio legitur, dicit, Ecce uenit princeps mundi huius, et in me nichil inuenit, id est, nullum peccatum: sed ut sciant omnes, inquit, quia uoluntatem Patris mei facio, surgite, eamus hinc . Et pergit inde ad passionem, ut pro debitoribus nobis quod ipse non debebat exsolueret. Numquid isto iure equissimo diabolus uinceretur, si potentia Christus cum illo agere, non iustitia uoluisset? Sed postposuit quod potuit, ut prius ageret quod oportuit. Ideo autem illum esse opus erat, et hominem, et Deum. Nisi enim homo esset, non posset occidi: nisi Deus esset, non crederetur noluisse quod potuit, sed non potuisse quod uoluit; nec ab eo iustitiam potentie prelatam fuisse, sed ei defuisse potentiam putaremus. Nunc uero humana pro nobis passus est, quia homo erat; sed si noluisset [1 1Kb] , etiam hoc non pati potuisset, quia et Deus erat. Ideo gratior facta est in humilitate iustitia, quia posset si noluisset humilitatem non perpeti tanta in diuinitate potentia: ac sic a moriente tam potente, nobis mortalibus impotentibus, et commendata est iustitia, et promissa potentia. Horum enim duorum unum fecit moriendo, alterum resurgendo. Quid enim iustius, quam usque ad mortem crucis pro iustitia peruenire? et quid potentius, quam resurgere a mortuis, et in celum cum ipsa carne in qua est occisus ascendere? Et iustitia ergo prius, et potentia postea diabolum uicit: iustitia scilicet, quia nullum peccatum habuit, et ab illo iniustissime est occisus; potentia uero, quia reuixit mortuus, nunquam postea moriturus . Sed potentia diabolum uicisset, etiamsi ab illo non potuisset occidi: quamuis maioris sit potentie etiam ipsam mortem uincere resurgendo, quam uitare uiuendo. Sed aliud est propter quod iustificamur in Christi sanguine, cum per remissionem peccatorum eruimur a diaboli potestate: hoc ad id pertinet, quod a Christo iustitia diabolus uincitur, non potentia. Ex infirmitate quippe quam suscepit in carne mortali, non ex immortali potentia crucifixus est Christus: de qua tamen infirmitate ait Apostolus, Quod infirmum est Dei, fortius est hominibus .



CAPUT Xu.

19. De eodem. Non est itaque difficile uidere diabolum uictum, quando qui ab illo occisus est resurrexit. Illud est maius, et ad intelligendum profundius, uidere diabolum uictum, quando sibi  uicisse uidebatur, id est, quando Christus occisus est. Tunc enim sanguis ille, quoniam eius erat qui nullum habuit omnino peccatum, ad remissionem nostrorum fusus est peccatorum, ut quia eos diabolus merito tenebat, quos peccati reos conditione mortis obstrinxit, hos per eum merito dimitteret, quem nullius peccati reum immerito pena mortis affecit. Hac iustitia uictus, et hoc uinculo uinctus est fortis, ut uasa eius eriperentur , que apud eum cum ipso et angelis eius fuerant uasa ire, et in uasa misericordie uerterentur . Hec quippe uerba ipsius Domini nostri Iesu Christi de celo ad se facta, cum primum uocatus est, narrat apostolus Paulus. Nam inter cetera que audiuit, etiam hoc sibi dictum sic loquitur: Ad hoc enim tibi apparui, ut constituam te ministrum et testem eorum que a me uides, quibus etiam preeo tibi, liberans te de populo et de gentibus, in quas ego mitto te aperire oculos cecorum, ut auertantur a tenebris, et a potestate satane ad Deum, ut accipiant remissionem peccatorum, et sortem que in sanctis, et fidem que in me est . Unde et exhortans idem apostolus credentes ad gratiarum actionem Deo Patri: Qui eruit nos, inquit, de potestate tenebrarum, et transtulit in regnum Filii caritatis sue, in quo habemus redemptionem in remissionem peccatorum . In hac redemptione tanquam pretium pro nobis datus est sanguis Christi, quo accepto diabolus non ditatus est, sed ligatus: ut nos ab eius nexibus solueremur, nec quemquam secum eorum quos Christus ab omni debito liber indebite fuso suo sanguine redemisset, peccatorum retibus inuolutum traheret ad secunde ac sempiterne mortis exitium ; sed hactenus morerentur ad Christi gratiam pertinentes, precogniti et predestinati et electi ante constitutionem mundi , quatenus pro illis ipse mortuus est Christus, carnis tantum morte, non spiritus.



CAPUT XuI.

20. Reliquie mortis et seculi mala cedunt in bonum electis. Quam conuenienter electa mors Christi, ut iustificaremur in sanguine ipsius. Ira Dei que sit. Quamuis enim et ipsa mors carnis de peccato primi hominis originaliter uenerit, tamen bonus eius usus gloriosissimos martyres fecit. Et ideo non solum ipsa, sed omnia seculi huius mala, dolores laboresque hominum, quanquam de peccatorum, et maxime de peccati originalis meritis ueniant, unde facta est et ipsa uita uinculo mortis obstricta, tamen et remissis peccatis remanere debuerunt, cum quibus homo pro ueritate certaret, et unde exerceretur uirtus fidelium: ut nouus homo per testamentum nouum, inter mala huius seculi nouo seculo prepararetur, miseriam quam meruit uita ista damnata sapienter tolerans, et quia finietur prudenter gratulans; beatitudinem uero quam liberata uita futura sine fine habitura est, fideliter et patienter exspectans. Diabolus enim a dominatu et a cordibus fidelium foras missus, in quorum damnatione atque infidelitate licet damnatus etiam ipse regnabat, tantum pro conditione mortalitatis huius aduersari sinitur, quantum eis expedire nouit, de  quo sacre Littere personant per os apostolicum: Fidelis Deus, qui non permittet uos tentari supra id quod potestis; sed faciet cum tentatione etiam exitum, ut possitis sustinere . Prosunt autem ista mala que fideles pie perferunt, uel ad emendanda peccata, uel ad exercendam probandamque iustitiam, uel ad demonstrandam uite huius miseriam, ut illa ubi erit beatitudo uera atque perpetua, et desideretur ardentius, et instantius inquiratur. Sed circa eos ista seruantur, de quibus Apostolus dicit: Scimus quoniam diligentibus Deum omnia cooperantur in bonum, iis qui secundum propositum uocati sunt sancti. Quoniam quos ante presciuit, et predestinauit conformes [1 1Kb] imaginis Filii sui, ut sit ipse primogenitus in multis fratribus. Quos autem predestinauit, illos et uocauit; et quos uocauit, illos et iustificauit; quos autem iustificauit, ipsos et glorificauit. Horum predestinatorum nemo cum diabolo peribit [2 1Kb] ; nemo usque ad mortem sub diaboli potestate remanebit. Deinde sequitur quod iam supra commemoraui : Quid ergo dicemus ad hec? Si Deus pro nobis, quis contra nos? Qui Filio proprio non pepercit, sed pro nobis omnibus tradidit illum; quomodo non et cum illo omnia nobis donauit .

21. Cur ergo non fieret mors Christi? Imo cur non pretermissis aliis innumerabilibus modis, quibus ad nos liberandos uti posset Omnipotens, ipsa potissimum eligeretur ut fieret; ubi nec de diuinitate eius aliquid imminutum est aut mutatum, et de humanitate suscepta tantum beneficii collatum est hominibus, ut a Dei Filio sempiterno eodemque hominis filio mors temporalis indebita redderetur, qua eos a sempiterna morte debita liberaret? Peccata nostra diabolus tenebat, et per illa nos merito figebat in morte. Dimisit ea ille qui sua non habebat, et ab illo immerito est perductus ad mortem. Tanti ualuit sanguis ille, ut neminem Christo indutum in eterna morte debita detinere debuerit, qui Christum morte indebita uel ad tempus occidit. Commendat ergo caritatem suam Deus in nobis: quoniam cum adhuc peccatores essemus, Christus pro nobis mortuus est. Multo magis iustificati nunc in sanguine ipsius, salui erimus ab ira per ipsum. Iustificati, inquit, in sanguine ipsius: iustificati plane in eo quod a peccatis omnibus liberati; liberati autem a peccatis omnibus, quoniam pro nobis est Dei Filius, qui nullum habebat, occisus. Salui ergo erimus ab ira per ipsum: ab ira utique Dei, que nichil est aliud quam iusta uindicta. Non enim sicut hominis, animi perturbatio est ira Dei: sed illius ira est, cui dicit alio loco sancta Scriptura, Tu autem, Domine uirtutum, cum tranquillitate iudicas . Si ergo iusta diuina uindicta tale nomen accepit, etiam reconciliatio Dei que recte intelligitur [3 1Kb] , nisi cum talis ira finitur? Nec inimici eramus Deo, nisi quemadmodum iustitie sunt inimica peccata, quibus remis  sis tales inimicitie finiuntur, et reconciliantur iusto [1 1Kb] quos ipse iustificat. Quos tamen etiam inimicos utique dilexit: quandoquidem proprio Filio non pepercit, sed pro nobis omnibus, cum adhuc inimici essemus, tradidit eum. Recte ergo Apostolus secutus adiunxit, Si enim cum inimici essemus, reconciliati sumus Deo per mortem Filii eius, per quam facta est illa remissio peccatorum; multo magis reconciliati salui erimus in uita ipsius. In uita salui, qui per mortem reconciliati. Quis enim dubitet daturum amicis uitam suam, pro quibus inimicis dedit mortem suam? Non solum autem, inquit, sed et gloriamur in Deo per Dominum nostrum Iesum Christum, per quem nunc reconciliationem accepimus. Non solum, ait, salui erimus, sed et gloriamur: nec in nobis, sed in Deo; nec per nos, sed per Dominum nostrum Iesum Christum, per quem nunc reconciliationem accepimus, secundum ea que superius disputata sunt. Deinde subiungit Apostolus, Propter hoc sicut per unum hominem peccatum in hunc mundum intrauit, et per peccatum mors, et ita in omnes homines mors pertransiit, in quo omnes peccauerunt : et cetera, in quibus prolixius de duobus hominibus disputat; uno eodemque primo Adam, per cuius peccatum et mortem tanquam hereditariis malis posteri eius obligati sumus; altero autem secundo Adam, qui non homo tantum, sed etiam Deus est, quo pro nobis soluente quod non debebat, a debitis et paternis et propriis liberati sumus. Proinde quoniam propter unum illum tenebat diabolus omnes per eius uitiatam carnalem concupiscentiam generatos, iustum est ut propter hunc unum dimittat omnes per ipsius immaculatam gratiam spiritualem regeneratos.



CAPUT XuII.

22. Alia incarnationis commoda. Sunt et alia multa que in Christi incarnatione, que superbis displicet, salubriter intuenda atque cogitanda sunt. Quorum est unum, quod demonstratum est homini, quem locum haberet in rebus quas condidit Deus: quandoquidem sic Deo coniungi potuit humana natura, ut ex duabus substantiis fieret una persona, ac per hoc iam ex tribus, Deo, anima et carne: ut superbi illi maligni spiritus, qui se ad decipiendum quasi ad adiuuandum medios interponunt, non ideo se audeant homini preponere, quia non habent carnem; et maxime quia et mori in eadem carne dignatus est Filius Dei, ne ideo illi tanquam deos se coli persuadeant, quia uidentur esse immortales. Deinde, ut gratia Dei nobis [2 1Kb] sine ullis precedentibus meritis in homine Christo commendaretur: quia nec ipse ut tanta unitate Deo uero coniunctus una cum illo persona [3 1Kb] Filius Dei fieret, ullis est precedentibus meritis assecutus; sed ex quo homo esse cepit, ex illo est et Deus: unde dictum est, uerbum caro factum est . Etiam illud est, ut superbia hominis que maxime impedimento est ne inhereatur Deo, per tantam Dei humilitatem redargui posset atque sanari. Discit quoque homo quam  longe recesserit a Deo, et quid illi ualeat ad medicinalem dolorem, quando per talem Mediatorem redit, qui hominibus et Deus diuinitate subuenit, et homo infirmitate conuenit. Quod autem maius obedientie nobis preberetur exemplum, qui per inobedientiam perieramus, quam Deo Patri Deus Filius obediens usque ad mortem crucis ? Quid, premium ipsius obedientie ubi ostenderetur melius [1 1Kb] , quam in carne tanti Mediatoris, que ad uitam resurrexit eternam? Pertinebat etiam ad iustitiam bonitatemque Creatoris, ut per eamdem rationalem creaturam superaretur diabolus, quam se superasse gaudebat, et de ipso genere uenientem, quod genus origine uitiata per unum tenebat uniuersum.



CAPUT XuIII.

23. Cur Filius Dei hominem suscepit de genere Ade, et ex uirgine. Poterat enim utique Deus hominem aliunde suscipere, in quo esset mediator Dei et hominum, non de genere illius Adam, qui peccato suo genus obligauit humanum; sicut ipsum quem primum creauit, non de genere creauit alicuius. Poterat ergo uel sic, uel alio quo uellet modo creare unum alium de quo uinceretur uictor prioris: sed melius iudicauit, et de ipso quod uictum fuerat genere assumere [2 1Kb] hominem Deus, per quem generis humani uinceret inimicum; et tamen ex uirgine, cuius conceptum spiritus, non caro: fides, non libido preuenit . Nec interfuit carnis concupiscentia, per quam seminantur et concipiuntur ceteri, qui trahunt originale peccatum: sed ea penitus remotissima, credendo, non concumbendo sancta est fecundata uirginitas; ut illud quod nascebatur ex propagine primi hominis, tantummodo generis, non etiam criminis originem duceret. Nascebatur namque non transgressionis contagione uitiata natura, sed omnium talium uitiorum sola medicina. Nascebatur homo, inquam, nullum habens, nullum habiturus omnino peccatum, per quem renascerentur liberandi a peccato, qui nasci non possent sine peccato. Quamuis enim carnali concupiscentia, que inest genitalibus membris, bene utatur castitas coniugalis; habet tamen motus non uoluntarios, quibus ostendit uel nullam se in paradiso ante peccatum esse potuisse, uel non talem fuisse si fuit, ut aliquando resisteret uoluntati. Nunc autem illam talem esse sentimus, ut repugnans legi mentis, etiam si nulla est causa generandi, stimulos ingerat ceundi: ubi si ei ceditur, peccando satietur; si non ceditur, dissentiendo frenetur: que duo aliena fuisse a paradiso ante peccatum, dubitare quis possit? Nam neque illa honestas faciebat aliquid indecorum, nec illa felicitas patiebatur aliquid impacatum. Oportebat itaque ut ista carnalis concupiscentia nulla ibi esset omnino, quando concipiebatur uirginis partus, in quo nichil dignum morte fuerat inuenturus, et eum tamen occisurus auctor mortis, auctoris uite morte uincendus: uictor  primi Adam et tenens genus humanum, uictus a secundo Adam et amittens genus christianum, liberatum ex humano genere ab humano crimine, per eum qui non erat in crimine, quamuis esset ex genere; ut deceptor ille ab eo uinceretur genere, quod uicerat crimine. Et hoc ita gestum est, ut homo non extollatur; sed qui gloriatur, in Domino glorietur . Qui enim uictus est, homo tantum erat; et ideo uictus est, quia superbe deus esse cupiebat: qui autem uicit, et homo erat et Deus; et ideo sic uicit natus ex uirgine, quia Deus humiliter, non quomodo alios sanctos, regebat illum hominem, sed gerebat. Hec tanta Dei dona, et si qua alia sunt, que de hac re nobis et querere nunc et disserere longum est, nisi uerbum caro fieret, nulla essent.



CAPUT XIX.

24. Quid ad scientiam, quid ad sapientiam pertineat in uerbo incarnato. Hec autem omnia que pro nobis uerbum caro factum temporaliter et localiter fecit et pertulit, secundum distinctionem quam demonstrare suscepimus, ad scientiam pertinent, non ad sapientiam. Quod autem uerbum est sine tempore et sine loco, est Patri ceternum et ubique totum; de quo si quisquam potest, quantum potest, ueracem proferre sermonem, sermo ille erit sapientie: ac per hoc uerbum caro factum, quod est Christus iehsu, et sapientie thesauros habet et scientie. Nam scribens Apostolus ad Colossenses: uolo enim uos scire, inquit, quantum certamen habeam pro uobis, et pro iis qui sunt Laodicie, et quicumque non uiderunt faciem meam in carne; ut consolentur corda eorum, copulati in caritate et in omnibus diuitiis plenitudinis intellectus, ad cognoscendum mysterium Dei, quod est Christus iehsu, in quo sunt omnes thesauri sapientie et scientie absconditi . Quatenus nouerat Apostolus thesauros istos, quantum eorum penetrauerat, et in eis ad quanta peruenerat, quis potest nosse? Ego tamen secundum id quod scriptum est, Unicuique autem nostrum datur manifestatio Spiritus ad utilitatem: alii quidem datur per Spiritum sermo sapientie, alii sermo scientie secundum eumdem Spiritum , si ita inter se distant hec duo, ut sapientia diuinis, scientia humanis attributa sit rebus, utrumque agnosco in Christo, et mecum omnis eius fidelis. Et cum lego, uerbum caro factum est, et habitauit in nobis; in uerbo intelligo uerum Dei Filium, in carne agnosco uerum hominis filium, et utrumque simul in unam personam Dei [1 1Kb] et hominis ineffabili gratie largitate coniunctum. Propter quod sequitur et dicit, Et uidimus gloriam eius, gloriam quasi Unigeniti a Patre, plenum gratie et ueritatis . Si gratiam referamus ad scientiam, ueritatem ad sapientiam, puto nos ab illa duarum istarum rerum distinctione, quam commendauimus, non abhorrere. In rebus enim per tempus ortis, illa summa gratia est, quod homo in unitate persone coniunctus est Deo: in rebus uero eternis summa ueritas recte tribuitur Dei uerbo. Quod uero idem ipse est  Unigenitus a Patre plenus [1 1Kb] gratie et ueritatis, id actum est ut idem ipse sit in rebus pro nobis temporaliter gestis, cui per eamdem fidem mundamur, ut eum stabiliter contemplemur in rebus eternis. Illi autem precipui gentium philosophi, qui inuisibilia Dei, per ea que facta sunt, intellecta conspicere potuerunt, tamen quia sine Mediatore, id est, sine homine Christo philosophati sunt, quem nec uenturum Prophetis, nec uenisse Apostolis crediderunt, ueritatem detinuerunt, sicut de illis dictum est, in iniquitate. Non potuerunt enim in his rerum [2 1Kb] infimis constituti, nisi querere aliqua media per que ad illa que intellexerant sublimia peruenirent: atque ita in deceptores demones inciderunt, per quos factum est ut immutarent gloriam incorruptibilis Dei, in similitudinem imaginis corruptibilis hominis et uolucrum et quadrupedum et serpentium . In talibus enim formis etiam idola instituerunt, siue coluerunt. Scientia ergo nostra Christus est, sapientia quoque nostra idem Christus est. Ipse nobis fidem de rebus temporalibus inserit, ipse de sempiternis exhibet ueritatem. Per ipsum pergimus ad ipsum, tendimus per scientiam ad sapientiam: ab uno tamen eodemque Christo non recedimus, in quo sunt omnes thesauri sapientie et scientie absconditi. Sed nunc de scientia loquimur, post de sapientia, quantum ipse donauerit, locuturi. Nec ista duo sic accipiamus, quasi non liceat dicere, uel istam sapientiam que in rebus humanis est, uel illam scientiam que in diuinis. Loquendi enim latiore consuetudine, utraque sapientia, utraque scientia dici potest. Nullo modo tamen scriptum esset apud Apostolum, Alii datur sermo sapientie, alii sermo scientie; nisi et proprie singulis nominibus hec singula uocarentur, de quorum distinctione nunc agimus.



CAPUT XX.

25. Quid actum in hoc libro. Quomodo gradatim peruentum est ad trinitatem quamdam que in scientia actiua et uera fide reperitur. Iam itaque uideamus quid sermo iste prolixus effecerit, quid collegerit, quo peruenerit. Beatos esse se uelle, omnium hominum est: nec tamen omnium est fides, qua cor mundante ad beatitudinem peruenitur. Ita fit ut per istam quam non omnes uolunt, ad illam tendendum sit quam nemo potest esse qui nolit. Beatos esse se uelle, omnes in corde suo uident, tantaque est in hac re nature humane conspiratio, ut non fallatur homo qui hoc ex animo suo de animo coniicit alieno; denique omnes id uelle nos nouimus. Multi uero immortales se esse posse desperant, cum id quod omnes uolunt, id est beatus, nullus esse aliter possit [3 1Kb] : uolunt tamen etiam immortales esse, si possent: sed non credendo quod possint, non ita uiuunt ut possint. Necessaria ergo est fides ut beatitudinem consequamur, omnibus humane nature bonis, id est, et animi et corporis. Hanc autem fidem in Christo esse definitam, qui in carne resurrexit a mortuis, non moriturus  ulterius: nec nisi per illum quemquam liberari a diaboli dominatu, per remissionem peccatorum: in cuius diaboli partibus necesse est miseram esse uitam, eamdemque perpetuam, que mors est potius dicenda quam uita, eadem fides habet. De qua et in hoc libro, sicut potui, pro spatio temporis disputaui, cum iam et in quarto libro huius operis multa de hac re dixerim ; sed ibi propter aliud, hic propter aliud: ibi scilicet ut ostenderem cur et quomodo Christus in plenitudine temporis a Patre sit missus , propter eos qui dicunt, eum qui misit, et eum qui missus est, equales natura esse non posse; hic autem, ad distinguendam actiuam scientiam a contemplatiua sapientia.

26. Placuit quippe uelut gradatim ascendentibus in utraque requirere apud interiorem hominem quamdam sui cuiusque generis trinitatem, sicut prius apud exteriorem quesiuimus; ut ad illam Trinitatem que Deus est, pro nostro modulo, si tamen uel hoc possumus, saltem in enigmate et per speculum contuendam  exercitatiore in his inferioribus rebus mente ueniamus. Huius igitur uerba fidei quisquis in solis uocibus memorie commendauerit, nesciens quid significent; sicut solent qui grece nesciunt, greca uerba tenere memoriter, uel latina similiter, uel cuiusque alterius lingue, qui eius ignari sunt: nonne habet quamdam in suo animo trinitatem, quia et in memoria sunt illi uerborum soni, etiam quando inde non cogitat; et inde formatur acies recordationis eius, quando de his cogitat; et uoluntas recordantis atque cogitantis utrumque coniungit? Nullo modo tamen dixerimus istum, cum hoc agit, secundum trinitatem interioris hominis agere, sed potius exterioris: quia id solum meminit, et quando uult, quantum uult [1 1Kb] intuetur, quod ad sensum corporis pertinet, qui uocatur auditus, nec aliud quam corporalium rerum, id est sonorum, tali cogitatione imagines uersat. Si autem quod uerba illa significant, teneat et recolat;  iam quidem aliquid interioris hominis agit: sed nondum dicendus uel putandus est uiuere secundum interioris hominis trinitatem, si ea non diligat que ibi predicantur, precipiuntur, promittuntur. Potest enim etiam ad hoc tenere atque cogitare, ut falsa esse existimans, conetur etiam redarguere. uoluntas ergo illa, que ibi coniungit ea que memoria tenebantur, et ea que inde in acie cogitationis impressa sunt, implet quidem aliquam trinitatem, cum ipsa sit tertia: sed non secundum eam uiuitur, quando illa que cogitantur uelut falsa non placent. Cum autem uera esse creduntur, et que ibi diligenda sunt diliguntur, iam secundum trinitatem interioris hominis uiuitur: secundum hoc enim uiuit quisque quod diligit. Quomodo autem diligantur que nesciuntur, sed tantum [1 1Kb] creduntur? Iam questio ista tractata est in superioribus libris , et inuentum neminem diligere quod penitus ignorat; ex iis autem que nota sunt diligi, quando diligi dicuntur ignota. Nunc librum istum ita claudimus, ut admoneamus quod iustus ex fide uiuit : que fides per dilectionem operatur , ita ut uirtutes quoque ipse quibus prudenter, fortiter, temperanter, iusteque uiuitur, omnes ad eamdem referantur fidem: non enim aliter poterunt uere esse uirtutes. Que tamen in hac uita non ualent tantum, ut aliquando non sit hic necessaria qualiumcumque remissio peccatorum; que non fit nisi per eum qui sanguine suo uicit principem peccatorum. Ex hac fide et tali uita quecumque notiones sunt in animo fidelis hominis, cum memoria continentur, et recordatione inspiciuntur, et uoluntati placent, reddunt quamdam sui generis trinitatem. Sed imago Dei, de qua in eius adiutorio post loquemur, nondum in ipsa est: quod tunc melius apparebit, cum demonstratum fuerit ubi sit: quod in futuro uolumine lector exspectet.



LIBER QUARTUS DECIMUS. De sapientia hominis uera dicit, ostendens imaginem Dei, quod est homo secundum mentem, non proprie in transeuntibus, ueluti in memoria, intellectu et amore, siue ipsius temporalis fidei, siue etiam mentis circa se ipsam uersantis, sed in permanentibus rebus collocatam; ac eam tunc perfici, cum mens renouatur in agnitione Dei secundum imaginem eius qui creauit hominem ad imaginem suam, et sic percipit sapientiam, ubi contemplatio est eternorum.



CAPUT PRIMUM.

1. Que sit sapientia de qua hic agendum. Philosophi nomen unde exortum. De scientie ac sapientie distinctione quid iam dictum. Nunc de sapientia nobis est disserendum: non de illa Dei, que procul dubio Deus est; nam sapientia Dei Filius eius unigenitus dicitur : sed loquemur de hominis sapientia, uera tamen que secundum Deum est, et uerus ac precipuus cultus eius est, que uno nomine grece appellatur. Quod nomen nostri, sicut iam commemorauimus, uolentes et ipsi uno nomine interpretari, pietatem dixerunt, cum pietas apud Grecos usitatius nuncupetur:  uero quia uno uerbo perfecte non potest, melius duobus interpretatur, ut dicatur potius Dei cultus. Hanc esse hominis sapientiam, quod et in duodecimo huius operis uolumine iam posuimus , Scripture sancte auctoritate monstratur, in libro Dei serui Iob, ubi legitur Dei sapientiam dixisse homini, Ecce pietas est sapientia; abstinere autem a malis, scientia ; siue etiam, ut non nulli de greco interpretati sunt, disciplina que utique a discendo nomen accepit, unde et scientia dici potest. Ad hoc enim queque res discitur, ut sciatur. Quamuis alia notione, in iis que pro peccatis  suis mala quisque patitur ut corrigatur, dici soleat disciplina. Unde illud est in Epistola ad Hebreos, Quis enim est filius, cui non det disciplinam pater eius? et illud euidentius in eadem, Omnis enim ad tempus disciplina non gaudii uidetur esse, sed tristitie: postea uero fructum pacificum iis qui per eam certarunt, reddet iustitie . Deus ergo ipse summa sapientia, cultus autem Dei sapientia est hominis, de qua nunc loquimur. Nam sapientia huius mundi stultitia est apud Deum . Secundum hanc itaque sapientiam, que Dei cultus est, ait sancta Scriptura: Multitudo sapientium sanitas est orbis terrarum .

2. Sed si de sapientia disputare sapientium est, quid agemus? Numquidnam profiteri audebimus sapientiam, ne sit nostra de illa impudens disputatio? Nonne terrebimur exemplo Pythagore? qui cum ausus non fuisset sapientem [1 1Kb] profiteri, philosophum potius, id est amatorem sapientie se esse respondit: a quo id nomen exortum ita deinceps posteris placuit, ut quantalibet de rebus ad sapientiam pertinentibus doctrina quisque uel sibi uel aliis uideretur excellere, non nisi philosophus uocaretur. An ideo sapientem profiteri talium hominum nullus audebat, quia sine ullo peccato putabant esse sapientem? Hoc autem nostra Scriptura non dicit, que dicit: Argue sapientem, et amabit te . Profecto enim iudicat habere peccatum, quem censet arguendum. Sed ego nec sic quidem sapientem me audeo profiteri: satis est mihi, quod etiam ipsi negare non possunt, esse etiam philosophi, id est amatoris sapientie, de sapientia disputare. Non enim hoc illi facere destiterunt, qui se amatores sapientie potius quam sapientes esse professi sunt.

3. Disputantes autem de sapientia, definierunt eam dicentes: Sapientia est rerum humanarum diuinarumque scientia. Unde ego quoque in libro superiore utrarumque rerum cognitionem, id est diuinarum atque humanarum, et sapientiam et scientiam dici posse non tacui . uerum secundum hanc distinctionem qua dixit Apostolus, Alii datur sermo sapientie, alii sermo scientie ; ista definitio diuidenda est, ut rerum diuinarum scientia proprie sapientia nuncupetur, humanarum autem proprie scientie nomen obtineat: de qua uolumine tertio decimo disputaui, non utique quidquid sciri ab homine potest in rebus humanis, ubi plurimum superuacanee uanitatis et noxie curiositatis est, huic scientie tribuens, sed illud tantummodo quo fides saluberrima, que ad ueram beatitudinem ducit, gignitur, nutritur, defenditur, roboratur: qua scientia non pollent fideles plurimi, quamuis polleant ipsa fide plurimum. Aliud est enim scire tantummodo quid homo credere debeat propter adipiscendam uitam beatam, que non nisi eterna est: aliud autem, scire quemadmodum hoc ipsum et piis opituletur, et contra impios defendatur, quam proprio appellare uocabulo scientiam uidetur Apostolus. De qua prius cum loquerer, ipsam precipue fidem commendare curaui, a temporalibus eterna breuiter ante distinguens,  atque ibi de temporalibus disserens: eterna uero in hunc librum differens, etiam de rebus eternis fidem temporalem quidem, et temporaliter in credentium cordibus habitare, necessariam tamen propter adipiscenda ipsa eterna esse monstraui . Fidem quoque de temporalibus rebus, quas pro nobis eternus fecit, et passus est in homine, quem temporaliter gessit, atque ad eterna prouexit, ad eamdem eternorum adeptionem prodesse disserui: uirtutesque ipsas, quibus in hac temporali mortalitate prudenter, fortiter, temperanter, et iuste uiuitur, nisi ad eamdem, licet temporalem fidem, que tamen ad eterna perducit, referantur, ueras non esse uirtutes .



CAPUT II.

4. In fidei temporalis retentione, contemplatione ac dilectione trinitas quedam, sed nondum proprie imago Dei. Quapropter, quoniam sicut scriptum est, Quamdiu sumus in corpore, peregrinamur a Domino; per fidem enim ambulamus, non per speciem ; profecto quamdiu iustus ex fide uiuit , quamuis secundum hominem interiorem uiuat, licet per eamdem temporalem fidem ad ueritatem nitatur, et tendat ad eterna, tamen in eiusdem fidei temporalis retentione, contemplatione, dilectione, nondum talis est trinitas, ut Dei iam imago dicenda sit: ne in rebus temporalibus constituta uideatur, que constituenda est in eternis. Mens quippe humana cum fidem suam uidet, qua credit quod non uidet, non aliquid sempiternum uidet. Non enim semper hoc erit, quod utique non erit, quando ista peregrinatione finita, qua peregrinamur a Domino, ut per fidem ambulare necesse sit, species illa succedet, per quam uidebimus facie ad faciem : sicut modo non uidentes, tamen quia credimus, uidere merebimur, atque ad speciem nos per fidem perductos esse gaudebimus. Neque enim iam fides erit, qua credantur que non uidentur; sed species, qua uideantur que credebantur. Tunc ergo etsi uite huius mortalis transacte meminerimus, et credidisse nos aliquando que non uidebamus, memoriter recoluerimus, in preteritis atque transactis deputabitur fides ista, non in presentibus rebus semperque manentibus: ac per hoc etiam trinitas ista que nunc in eiusdem fidei presentis ac manentis memoria, contuitu, dilectione consistit, tunc transacta et preterita reperietur esse, non permanens. Ex quo colligitur, ut si iam imago Dei est ista trinitas, etiam ipsa non in eis que semper sunt, sed in rebus sit habenda transeuntibus.



CAPUT III.

Difficultas contra id quod mox dictum est, diluitur. Absit autem ut cum anime natura sit immortalis, nec ab initio quo creata est, unquam deinceps esse desistat, id quo nichil melius habet, non cum eius immortalitate perduret. Quid uero melius in eius natura creatum est, quam quod ad sui Creatoris imaginem facta est ? Non igitur in fidei retentione, contemplatione, dilectione, que non erit semper, sed in eo quod semper erit, inuenienda est quam dici oporteat imaginem Dei.

5. An adhuc utrum ita se res habeat, aliquanto diligentius atque abstrusius perscrutabimur? Dici enim  potest, non perire istam trinitatem, etiam cum fides ipsa transierit: quia sicut nunc eam et memoria tenemus, et cogitatione cernimus, et uoluntate diligimus; ita etiam tunc cum eam nos habuisse memoria tenebimus, et recolemus, et hoc utrumque tertia uoluntate iungemus, eadem trinitas permanebit. Quoniam si nullum in nobis quasi uestigium transiens reliquerit, profecto nec in memoria nostra eius aliquid habebimus quo recurramus eam preteritam recordantes, atque id utrumque intentione tertia copulantes, et quod erat scilicet in memoria, non inde cogitantibus nobis, et quod inde cogitatione formatur. Sed qui hoc dicit, non discernit aliam nunc esse trinitatem, quando presentem fidem tenemus, uidemus, amamus in nobis; aliam tunc futuram, quando non ipsam, sed eius uelut imaginarium uestigium in memoria reconditum, recordatione contuebimur, et duo hec, id est, quod erat in memoria retinentis, et quod inde imprimitur in acie recordantis, tertia uoluntate iungemus. Quod ut possit intelligi, sumamus exemplum de corporalibus rebus, de quibus in libro undecimo satis locuti sumus . Nempe ab inferioribus ad superiora ascendentes, uel ab exterioribus ad interiora ingredientes, primam reperimus trinitatem in corpore quod uidetur, et acie uidentis que cum uidet, inde formatur, et in uoluntatis intentione que utrumque coniungit. Huic trinitati similem constituamus, cum fides que nunc inest nobis, tanquam corpus illud in loco, ita in nostra memoria constituta est, de qua informatur cogitatio recordantis, sicut ex illo corpore acies intuentis: quibus duobus, ut trinitas impleatur, annumeratur tertia uoluntas, que fidem in memoria constitutam et quamdam eius effigiem in contuitu recordationis impressam connectit et coniungit; sicut in illa corporalis trinitate uisionis, formam corporis quod uidetur, et conformationem que fit in cernentis aspectu, coniungit intentio uoluntatis. Faciamus ergo corpus illud quod cernebatur, interisse dilapsum, nec eius remansisse aliquid in ullo loco, ad quod uidendum recurrat aspectus: numquid quia imago rei corporalis iam transacte atque preterite remanet in memoria, unde informetur recordantis obtutus [1 1Kb] , atque id utrumque tertia uoluntate iungatur, eadem trinitas esse dicenda est, que fuerat quando species in loco positi corporis uidebatur? Non utique, sed prorsus alia: nam preter quod illa erat extrinsecus, hec intrinsecus; illam profecto faciebat species presentis corporis; hanc, imago preteriti. Sic et in hac re, de qua nunc agimus, et propter quam putauimus adhibendum illud exemplum, fides que nunc in animo nostro est, uelut illud corpus in loco, dum tenetur, aspicitur, amatur, quamdam efficit trinitatem: sed non ipsa erit, quando fides hec in animo, sicut corpus illud in loco iam non erit. Que uero tunc erit, quando eam recordabimur in nobis fuisse, non esse, alia profecto erit. Hanc enim que nunc est, facit res ipsa presens et animo credentis affixa: at illam que tunc erit,  faciet rei preterite imaginatio in recordantis memoria derelicta.



CAPUT Iu.

6. In immortalitate anime rationalis querenda imago Dei. Trinitas in mente quomodo monstrata sit. Nec illa igitur trinitas, que nunc non est, imago Dei erit; nec ista imago Dei est, que tunc non erit: sed ea est inuenienda in anima hominis, id est rationali, siue intellectuali, imago Creatoris, que immortaliter immortalitati eius est insita. Nam sicut ipsa immortalitas anime secundum quemdam modum dicitur; habet quippe et anima mortem suam, cum uita beata caret, que uera anime uita dicenda est; sed immortalis ideo nuncupatur, quoniam qualicumque uita, etiam cum miserrima est, nunquam desinit uiuere: ita quamuis ratio uel intellectus nunc in ea sit sopitus, nunc paruus, nunc magnus appareat, nunquam nisi rationalis et intellectualis est anima humana; ac per hoc si secundum hoc facta est ad imaginem Dei quod uti ratione atque intellectu ad intelligendum et conspiciendum Deum potest, profecto ab initio quo esse cepit ista tam magna et mira natura, siue ita obsoleta sit hec imago, ut pene nulla sit, siue obscura atque deformis, siue clara et pulchra sit, semper est. Denique deformitatem dignitatis eius miserans diuina Scriptura, Quanquam, inquit, in imagine [1 1Kb] ambulat homo, tamen uane conturbatur: thesaurizat, et nescit cui congregabit ea . Non itaque uanitatem imagini Dei tribueret, nisi deformem cerneret factam. Nec tantum ualere illam deformitatem, ut auferat quod imago est, satis ostendit, dicendo, Quanquam in imagine ambulat homo. Quapropter ex utraque parte ueraciter pronuntiari potest ista sententia, ut quemadmodum dictum est, Quanquam in imagine ambulat homo, tamen uane conturbatur; ita dicatur, Quanquam uane conturbatur homo, tamen in imagine ambulat. Quanquam enim magna natura sit, tamen uitiari potuit, quia summa non est: et quanquam uitiari potuerit, quia summa non est, tamen quia summe nature capax est, et esse particeps potest, magna natura est. Queramus igitur in hac imagine Dei quamdam sui generis trinitatem, adiuuante ipso qui nos fecit ad imaginem suam. Non enim aliter possumus hec salubriter inuestigare, et secundum sapientiam que ab illo est aliquid inuenire: sed ea que in superioribus libris, et maxime in decimo, de anima humana uel mente diximus, si lectoris uel memoria teneantur atque recolantur, uel diligentia in eisdem locis in quibus conscripta sunt, recenseantur, non hic desiderabit prolixiorem de rei tante inquisitione sermonem.

7. Inter cetera ergo in libro decimo diximus, hominis mentem nosse semetipsam . Nihil enim tam nouit mens, quam id quod sibi presto est: nec menti magis quidquam presto est, quam ipsa sibi. Et alia, quantum satis uisum est, adhibuimus documenta, quibus hoc certissime probaretur.



CAPUT u.

Infantium mens an se nouerit. Quid itaque dicendum est de infantis mente, ita adhuc paruuli  et in tam magna demersi rerum ignorantia, ut illius mentis tenebras mens hominis que aliquid nouit exhorreat? An etiam ipsa se nosse credenda est, sed intenta nimis in eas res quas per corporis sensus tanto maiore, quanto nouiore cepit delectatione sentire, non ignorare se potest, sed cogitare se non potest? Quanta porro intentione in ista que foris sunt sensibilia feratur, uel hinc solum coniici potest, quod lucis huius hauriende sic auida est, ut si quisquam minus cautus aut nesciens quid inde possit accidere, nocturnum lumen posuerit ubi iacet infans, in ea parte ad quam iacentis oculi possint retorqueri, nec ceruix possit inflecti, sic eius inde non remoueatur aspectus, ut nonnullos ex hoc etiam strabones fieri nouerimus, eam formam tenentibus oculis, quam teneris et mollibus consuetudo quodam modo infixit. Ita et in alios corporis sensus, quantum sinit illa etas, intentione se quasi coarctant anime paruulorum, ut quidquid per carnem offendit aut allicit, hoc solum abhorreant uehementer aut appetant: sua uero interiora non cogitent, nec possint admoneri ut hoc faciant; quia nondum admonentis signa nouerunt, ubi precipuum locum uerba obtinent, que sicut alia prorsus nesciunt. Quod autem aliud sit non se nosse, aliud non se cogitare, iam in eodem uolumine ostendimus .

8. Sed hanc etatem omittamus, que nec interrogari potest quid in se agatur, et nos ipsi eius ualde obliti sumus. Hinc tantum certos nos esse suffecerit, quod cum homo de animi sui natura cogitare potuerit, atque inuenire quod uerum est, alibi non inueniet, quam penes se ipsum. Inueniet autem, non quod nesciebat, sed unde non cogitabat. Quid enim scimus, si quod est in nostra mente nescimus; cum omnia que scimus, non nisi mente scire possimus?



CAPUT uI.

In mente se ipsam cogitante trinitas quedam quomodo existat. Quid in hac trinitate prestet cogitatio. Tanta est tamen cogitationis uis, ut nec ipsa mens quodam modo se in conspectu suo ponat, nisi quando se cogitat: ac per hoc ita nichil in conspectu mentis est, nisi unde cogitatur, ut nec ipsa mens, qua cogitatur quidquid cogitatur, aliter possit esse in conspectu suo, nisi se ipsam cogitando. Quomodo autem, quando se non cogitat, in conspectu suo non sit, cum sine se ipsa nunquam esse possit, quasi aliud sit ipsa, aliud conspectus eius, inuenire non possum. Hoc quippe de oculo corporis non absurde dicitur: ipse quippe oculus loco suo fixus est in corpore, aspectus autem eius in ea que extra sunt tenditur, et usque in sidera extenditur. Nec est oculus in conspectu suo; quandoquidem non conspicit se ipsum, nisi speculo obiecto, unde iam locuti sumus : quod non fit utique quando se mens in suo conspectu sui cogitatione constituit. Numquid ergo alia sua parte aliam partem suam uidet, cum se conspicit cogitando, sicut aliis membris nostris, qui sunt oculi, alia membra nostra conspicimus, que in nostro possunt esse conspectu? Quid dici absurdius uel sentiri potest? Unde igitur aufertur mens, nisi a se ipsa? et ubi ponitur  in conspectu suo, nisi ante se ipsam? Non ergo ibi erit ubi erat, quando in conspectu suo non erat; quia hic posita, inde sublata est. Sed si conspicienda migrauit [1 1Kb] , conspectura ubi manebit? An quasi geminatur, ut et illic sit et hic, id est, et ubi conspicere, et ubi conspici possit; ut in se sit conspiciens, ante se conspicua? Nihil horum nobis ueritas consulta respondet: quoniam quando isto modo cogitamus, non nisi corporum fictas imagines cogitamus, quod mentem non esse paucis certissimum est mentibus, a quibus potest de hac re ueritas consuli. Proinde restat ut aliquid pertinens ad eius naturam sit conspectus eius, et in eam, quando se cogitat, non quasi per loci spatium, sed incorporea conuersione reuocetur: cum uero non se cogitat, non sit quidem in conspectu suo, nec de illa suus formetur obtutus, sed tamen nouerit se tanquam ipsa sit sibi memoria sui. Sicut multarum disciplinarum peritus ea que nouit, eius memoria continentur, nec est inde aliquid in conspectu mentis eius, nisi unde cogitat; cetera in arcana quadam notitia sunt recondita, que memoria nuncupatur. Ideo trinitatem sic commendabamus, ut illud unde formatur cogitantis obtutus, in memoria poneremus; ipsam uero conformationem, tanquam imaginem que inde imprimitur; et illud quo utrumque coniungitur, amorem seu uoluntatem. Mens igitur quando cogitatione se conspicit, intelligit se et recognoscit: gignit ergo hunc intellectum et cognitionem suam. Res quippe incorporea intellecta conspicitur, et intelligendo cognoscitur. Nec ita sane gignit istam notitiam suam mens, quando cogitando intellectam se conspicit, tanquam sibi ante incognita fuerit: sed ita sibi nota erat, quemadmodum note sunt res que memoria continentur, etiamsi non cogitentur: quoniam dicimus hominem nosse litteras, etiam cum de aliis rebus, non de litteris cogitat. Hec autem duo, gignens et genitum, dilectione tertia copulantur, que nichil est aliud quam uoluntas fruendum aliquid appetens uel tenens. Ideoque etiam illis tribus nominibus insinuandam mentis putauimus trinitatem, memoria, intelligentia, uoluntate.

9. Sed quoniam mentem semper sui meminisse, semperque se ipsam intelligere et amare, quamuis non semper se cogitare discretam ab eis que non sunt quod ipsa est, circa eiusdem libri decimi finem diximus: querendum est quonam modo ad cogitationem pertineat intellectus; notitia uero cuiusque rei, que inest menti, etiam quando non de ipsa cogitatur, ad solam dicatur memoriam pertinere. Si enim hoc ita est, non habebat hec tria, ut et sui meminisset, et se intelligeret, et amaret: sed meminerat tantum sui, et postea cum cogitare se cepit, tunc se intellexit atque dilexit.



CAPUT uII.

Exemplo res declaratur. Quomodo res ad iuuandos lectores tractata sit. Quapropter diligentius illud consideremus exemplum, quod adhibuimus, ubi [2 1Kb] ostenderetur aliud esse rem quamque non nosse, aliud non cogitare; fierique posse ut nouerit  homo aliquid quod non cogitat, quando aliunde, non inde cogitat. Duarum ergo uel plurium disciplinarum peritus, quando unam cogitat, aliam uel alias etiam si non cogitat, nouit tamen. Sed numquid recte possumus dicere, Iste musicus nouit quidem musicam, sed nunc eam non intelligit, quia eam non cogitat; intelligit autem nunc geometricam, hanc enim nunc cogitat? Absurda est, quantum apparet, ista sententia. Quid etiam illa, si dicamus, Iste musicus nouit quidem musicam, sed nunc eam non amat, quando eam non cogitat; amat autem nunc geometricam [1 1Kb] , quoniam nunc ipsam cogitat: nonne similiter absurda est? Rectissime uero dicimus, Iste quem perspicis de geometrica disputantem, etiam perfectus est musicus; nam et meminit discipline eius, et intelligit eam et diligit: sed quamuis eam nouerit et amet, nunc illam non cogitat, quoniam geometricam de qua disputat, cogitat. Hinc admonemur esse nobis in abdito mentis quarumdam rerum quasdam notitias, et tunc quodam modo procedere in medium, atque in conspectu mentis uelut apertius constitui, quando cogitantur: tunc enim se ipsa mens, et meminisse, et intelligere, et amare inuenit, etiam unde non cogitabat, quando aliud cogitabat. Sed unde diu non cogitauerimus, et unde cogitare nisi commoniti non ualemus, id nos nescio quo eodemque miro modo, si potest dici, scire nescimus. Denique recte ab eo qui commemorat, ei quem [2 1Kb] commemorat dicitur: Scis hoc, sed scire te nescis; commemorabo, et inuenies te scientem quod te nescire putaueras. Id agunt et littere, que de his rebus conscripte sunt, quas res duce ratione ueras esse inuenit lector: non quas ueras esse credit ei qui scripsit, sicut legitur historia; sed quas ueras esse etiam ipse inuenit, siue apud se, siue in ipsa mentis luce ueritate. Qui uero nec admonitus ualet ista contueri, magna cecitate cordis, tenebris ignorantie demersus est altius, et mirabiliore diuina ope indiget, ut possit ad ueram sapientiam peruenire.

10. Propter hoc itaque uolui de cogitatione adhibere qualecumque documentum, quo posset ostendi quomodo ex iis que memoria continentur, recordantis acies informetur, et tale aliquid gignatur ubi homo cogitat, quale in illo erat ubi ante cogitationem meminerat: quia facilius dignoscitur, quod tempore accedit, et ubi parens prolem spatio temporis antecedit. Nam si nos referamus ad interiorem mentis memoriam qua sui meminit, et interiorem intelligentiam qua se intelligit, et interiorem uoluntatem qua se diligit, ubi hec tria simul semper sunt, et semper simul fuerunt ex quo esse ceperunt, siue cogitarentur, siue non cogitarentur; uidebitur quidem imago illius trinitatis et ad solam memoriam pertinere: sed quia ibi uerbum esse sine cogitatione non potest , in tribus potius illis imago ista cognoscitur, memoria  scilicet, intelligentia, uoluntate. Hanc autem nunc dico intelligentiam, qua intelligimus cogitantes, id est, quando eis repertis que memorie presto fuerant, sed non cogitabantur, cogitatio nostra formatur; et eam uoluntatem, siue amorem, uel dilectionem, que istam prolem parentemque coniungit, et quodam modo utrisque [1 1Kb] communis est. Hinc factum est ut etiam per exteriora sensibilia que per oculos carnis uidentur, legentium ducerem tarditatem, in undecimo scilicet libro; atque inde cum eis ingrederer ad hominis interioris eam potentiam qua ratiocinatur de temporalibus rebus, differens [2 1Kb] illam principaliter dominantem qua contemplatur eternas: atque id duobus uoluminibus egi, duodecimo utrumque discernens, quorum unum est superius, alterum inferius, quod superiori subditum esse debet; tertio decimo autem de munere inferioris, quo humanarum rerum scientia salubris continetur, ut in hac temporali uita id agamus quo consequamur eternam, quanta potui ueritate ac breuitate disserui: quandoquidem rem tam multiplicem atque copiosam, multorum atque magnorum disputationibus multis magnisque celebratam, uno strictim uolumine inclusi, ostendens etiam in ipsa trinitatem, sed nondum que Dei sit imago dicenda.



CAPUT uIII.

11. Trinitas que imago Dei, iam querenda in principali mentis parte. Nunc uero ad eam iam peruenimus disputationem, ubi principale mentis humane, quo nouit Deum uel potest nosse, considerandum suscepimus, ut in eo reperiamus imaginem Dei. Quamuis enim mens humana non sit eius nature cuius est Deus: imago tamen nature eius qua natura melior nulla est, ibi querenda et inuenienda est in nobis, quo etiam natura nostra nichil habet melius. Sed prius mens in se ipsa consideranda est antequam sit particeps Dei, et in ea reperienda est imago eius. Diximus enim eam etsi amissa Dei participatione obsoletam atque deformem, Dei tamen imaginem permanere . Eo quippe ipso imago eius est, quo eius capax est, eiusque particeps esse potest; quod tam magnum bonum, nisi per hoc quod imago eius est, non potest [3 1Kb] . Ecce ergo mens meminit sui, intelligit se, diligit se: hoc si cernimus, cernimus trinitatem; nondum quidem Deum, sed iam imaginem Dei. Non forinsecus accepit memoria quod teneret, nec foris inuenit quod aspiceret intellectus, sicut corporis oculus: nec ista duo, uelut formam corporis, et eam que inde facta est in acie contuentis, uoluntas foris iunxit: nec imaginem rei que foris uisa est, quodam modo raptam et in memoria reconditam cogitatio cum ad eam conuerteretur, inuenit, et inde formatus est [4 1Kb] recordantis obtutus, iungente utrumque tertia uoluntate: sicut in eis ostendebamus trinitatibus fieri, que in rebus corporalibus reperiebantur, uel ex corporibus per sensum corporis introrsus quodam modo trahebantur; de quibus omnibus in libro  undecimo disseruimus : nec sicut fiebat uel apparebat, quando de illa scientia disserebamus, iam in hominis interioris operibus constituta, que distinguenda fuit a sapientia; unde que sciuntur, uelut aduentitia sunt in animo, siue cognitione historica illata, ut sunt facta et dicta, que tempore peraguntur et transeunt, uel in natura rerum suis locis et regionibus constituta sunt, siue in ipso homine que non erant oriuntur, aut aliis docentibus aut cogitationibus propriis, sicut fides, quam plurimum in libro tertio decimo commendauimus; sicut uirtutes, quibus, si uere sunt, in hac mortalitate ideo bene uiuitur, ut beate in illa que diuinitus promittitur immortalitate uiuatur. Hec atque huiusmodi habent in tempore ordinem suum, in quo nobis trinitas memorie uisionis et amoris facilius apparebat. Nam quedam eorum preueniunt cognitionem discentium. Sunt enim cognoscibilia, et antequam cognoscantur, suique cognitionem in discentibus gignunt. Sunt autem uel in locis suis, uel que tempore preterierunt: quamuis que preterierunt, non ipsa sint, sed eorum quedam signa preteritorum, quibus uisis uel auditis cognoscantur fuisse atque transisse. Que signa uel in locis sita sunt, sicut monumenta mortuorum, et quecumque similia: uel in litteris fide dignis, sicut est omnis grauis et approbande auctoritatis historia: uel in animis eorum qui ea iam nouerunt; eis quippe iam nota, et aliis utique sunt noscibilia, quorum scientiam preuenerunt, et qui ea nosse, illis quibus nota sunt docentibus, possunt. Que omnia, et quando discuntur, quamdam faciunt trinitatem, specie sua que noscibilis fuit etiam antequam nosceretur, eique adiuncta cognitione discentis que tunc esse incipit quando discitur, ac tertia uoluntate que utrumque coniungit. Et cum cognita fuerint, alia trinitas, dum recoluntur, fit iam interius in ipso animo, ex iis imaginibus que cum discerentur sunt impresse in memoria, et informatione cogitationis ad ea conuerso recordantis aspectu, et ex uoluntate que tertia duo ista coniungit. Ea uero que oriuntur in animo ubi non fuerunt, sicut fides, et cetera huiusmodi, etsi aduentitia uidentur, cum doctrina inseruntur; non tamen foris posita uel foris peracta sunt, sicut illa que creduntur; sed intus omnino in ipso animo esse ceperunt. Fides enim non est quod creditur, sed qua creditur: et illud creditur, illa conspicitur. Tamen quia esse cepit in animo, qui iam erat animus antequam in illo ista esse cepisset, aduentitium quiddam uidetur, et in preteritis habebitur, quando succedente specie iam esse destiterit: aliamque nunc trinitatem facit per suam presentiam, retenta, conspecta, dilecta; aliam tunc faciet per quoddam sui uestigium, quod in memoria preteriens de reliquerit, sicut iam supra dictum est.



CAPUT IX.

12. An iustitia et cetere uirtutes desinant in futura uita. Utrum autem tunc etiam uirtutes, quibus in hac mortalitate bene uiuitur, quia et ipse incipiunt esse in animo, qui cum sine illis prius esset, tamen animus erat, desinant esse cum ad  eterna perduxerint, nonnulla questio est. Quibusdam enim uisum est desituras: et de tribus quidem, prudentia, fortitudine, temperantia, cum hoc dicitur, non nichil dici uidetur; iustitia uero immortalis est, et magis tunc perficietur in nobis, quam esse cessabit. De omnibus tamen quatuor magnus auctor eloquentie Tullius in Hortensio dialogo disputans: Si nobis, inquit, cum ex hac uita emigrauerimus, in beatorum insulis immortale euum, ut fabule ferunt, degere liceret, quid opus esset eloquentia, cum iudicia nulla fierent; aut ipsis etiam uirtutibus? Nec enim fortitudine egeremus, nullo proposito aut labore aut periculo; nec iustitia, cum esset nichil quod appeteretur alieni; nec temperantia, que regeret eas que nulle essent libidines; nec prudentia quidem egeremus, nullo delectu proposito bonorum et malorum. Una igitur essemus beati cognitione nature et scientia, qua sola etiam deorum est uita laudanda. Ex quo intelligi potest, cetera necessitatis esse, unum hoc uoluntatis. Ita ille tantus orator, cum philosophiam predicaret, recolens ea que a philosophis acceperat, et preclare ac suauiter explicans, in hac tantum uita, quam uidemus erumnis et erroribus plenam, omnes quatuor necessarias dixit esse uirtutes: nullam uero earum, cum ex hac uita emigrauerimus, si liceat ibi uiuere ubi uiuitur beate; sed bonos animos sola beatos esse cognitione et scientia, hoc est contemplatione nature qua nichil est melius et amabilius: ea est natura [1 1Kb] , que creauit omnes ceteras, instituitque naturas. Cui regenti esse subditum, si iustitie est, immortalis est omnino iustitia: nec in illa esse beatitudine desinet, sed talis ac tanta erit, ut perfectior et maior esse non possit. Fortassis et alie tres uirtutes, prudentia sine ullo iam periculo erroris, fortitudo sine molestia tolerandorum malorum, temperantia sine repugnatione libidinum, erunt in illa felicitate: ut prudentie sit nullum bonum Deo preponere uel equare; fortitudinis, ei firmissime coherere; temperantie, nullo defectu noxio delectari. Nunc autem quod agit iustitia in subueniendo miseris, quod prudentia in precauendis insidiis, quod fortitudo in perferendis molestiis, quod temperantia in cercendis delectationibus prauis, non ibi erit, ubi nichil omnino mali erit. Ac per hoc ista uirtutum opera, que huic mortali uite sunt necessaria, sicut fides ad quam referenda sunt, in preteritis habebuntur: et aliam nunc faciunt trinitatem, cum ea presentia tenemus, aspicimus, amamus; aliam tunc factura sunt, cum ea non esse, sed fuisse, per quedam eorum uestigia, que pretereundo in memoria derelinquent, reperiemus: quia et tunc trinitas erit, cum illud qualecumque uestigium et memoriter retinebitur, et agnoscetur ueraciter, et hoc utrumque tertia uoluntate iungetur.



CAPUT X.

13. Quomodo mente sui recordante seque intelligente ac diligente trinitas fiat. In omnium istarum, quas commemorauimus, temporalium rerum scientia, quedam cognoscibilia cognitionem interpositione temporis antecedunt; sicut sunt ea sensibilia  que iam erant in rebus, antequam cognoscerentur; uel ea omnia que per historiam cognoscuntur: quedam uero simul esse incipiunt; uelut si aliquid uisibile, quod omnino non erat, ante nostros oculos oriatur, cognitionem nostram utique non precedit; aut si aliquid sonet, ubi adest auditor, simul profecto incipiunt esse, simulque desinunt et sonus et eius auditus. uerumtamen siue tempore precedentia, siue simul esse incipientia cognoscibilia cognitionem gignunt, non cognitione gignuntur. Cognitione uero facta, cum ea que cognouimus, posita in memoria recordatione reuisuntur; quis non uideat priorem esse tempore in memoria retentionem, quam in recordatione uisionem, et huius utriusque tertia uoluntate iunctionem? Porro autem in mente non sic est: neque enim aduentitia sibi ipsa est, quasi ad se ipsam que iam erat, uenerit aliunde eadem ipsa que non erat; aut non aliunde uenerit, sed in se ipsa que iam erat, nata sit ea ipsa que non erat [1 1Kb] ; sicut in mente que iam erat, oritur fides que non erat: aut post cognitionem sui recordando se ipsam uelut in memoria sua constitutam uidet, quasi non ibi fuerit antequam se ipsam cognosceret; cum profecto ex quo esse cepit, nunquam sui meminisse, nunquam se intelligere, nunquam se amare destiterit, sicut iam ostendimus. Ac per hoc quando ad se ipsam cogitatione conuertitur, fit trinitas, in qua iam et uerbum possit intelligi: formatur quippe ex ipsa cogitatione [2 1Kb] , uoluntate utrumque iungente. Ibi ergo magis agnoscenda est imago quam querimus.



CAPUT XI.

14. An et presentium sit memoria. Sed dicet aliquis: Non est ista memoria, qua mens sui meminisse perhibetur, que sibi semper est presens. Memoria enim preteritorum est, non presentium: nam quidam cum de uirtutibus agerent, in quibus est etiam Tullius, in tria ista prudentiam diuiserunt, memoriam, intelligentiam, prouidentiam: memoriam scilicet preteritis, intelligentiam presentibus, prouidentiam rebus tribuentes futuris, quam non habent certam nisi prescii futurorum; quod non est munus hominum, nisi detur desuper, ut Prophetis. Unde Scriptura sapientie de hominibus aiens [3 1Kb] : Cogitationes, inquit, mortalium timide, et incerte prouidentie nostre . Memoria uero de preteritis, et intelligentia de presentibus certa est, sed presentibus utique incorporalibus [4 1Kb] rebus: nam corporales corporalium presentes sunt aspectibus oculorum. Sed qui dicit memoriam non esse presentium, attendat quemadmodum dictum sit in ipsis secularibus litteris, ubi maioris fuit cure uerborum integritas quam ueritas rerum:

   Nec talia passus Ulysses,
Oblitusue sui est Ithacus discrimine tanto. 
 uirgilius enim cum sui non oblitum diceret Ulyssem, quid aliud intelligi uoluit, nisi quod meminerit sui? Cum ergo sibi presens esset, nullo modo sui meminisset, nisi ad res presentes memoria pertineret. Quapropter sicut in rebus preteritis ea memoria dicitur, qua fit ut ualeant recoli et recordari: sic in re presenti quod sibi est mens, memoria sine absurditate dicenda est, qua sibi presto est ut sua cogitatione possit intelligi, et utrumque sui amore [1 1Kb] coniungi.



CAPUT XII.

15. Trinitas in mente eo est imago Dei, quo meminit, intelligit et diligit Deum, quod est sapientia. Hec igitur trinitas mentis non propterea Dei est imago, quia sui meminit mens, et intelligit ac diligit se: sed quia potest etiam meminisse, et intelligere, et amare a quo facta est. Quod cum facit, sapiens ipsa fit. Si autem non facit, etiam cum sui meminit, seseque intelligit ac diligit, stulta est. Meminerit itaque Dei sui, ad cuius imaginem facta est, eumque intelligat atque diligat. Quod ut breuius dicam, colat Deum non factum, cuius ab eo capax est facta, et cuius particeps esse potest; propter quod scriptum est, Ecce Dei cultus est sapientia : et non sua luce, sed summe illius lucis participatione sapiens erit, atque ubi eterna, ibi beata regnabit. Sic enim dicitur ista hominis sapientia, ut etiam Dei sit. Tunc enim uera est: nam si humana est, uana est. uerum non ita Dei qua sapiens est Deus. Neque enim participatione sui sapiens est, sicut mens participatione Dei. Sed quemadmodum dicitur etiam iustitia Dei, non solum illa qua ipse iustus est, sed quam dat homini cum iustificat impium, quam commendans Apostolus ait de quibusdam, Ignorantes enim Dei iustitiam, et suam iustitiam uolentes constituere, iustitie Dei non sunt subiecti : sic etiam dici potest de quibusdam, Ignorantes Dei sapientiam, et suam uolentes constituere, sapientie Dei non sunt subiecti.

16. Est igitur natura non facta, que fecit omnes ceteras magnas paruasque naturas, eis quas fecit sine dubitatione prestantior, ac per hoc hac etiam de qua loquimur, rationali et intellectuali, que hominis mens est, ad eius qui eam fecit imaginem facta. Illa autem ceteris natura prestantior Deus est. Et quidem non longe positus ab unoquoque nostrum, sicut Apostolus dicit; adiungens, In illo enim uiuimus, et mouemur, et sumus . Quod si secundum corpus diceret, etiam de isto corporeo mundo posset intelligi. Nam et in illo secundum corpus uiuimus, mouemur, et sumus. Unde secundum mentem que facta est ad eius imaginem, debet hoc accipi, excellentiore quodam, eodemque non uisibili, sed intelligibili modo. Nam quid non est in ipso, de quo diuine scriptum est, Quoniam ex ipso, et per ipsum, et in ipso sunt omnia ? Proinde si in ipso sunt omnia, in quo tandem possunt uiuere que uiuunt, et moueri que mouentur, nisi in quo sunt? Non tamen omnes cum illo sunt eo modo quo ei dictum  est, Ego semper tecum . Nec ipse cum omnibus eo modo quo dicimus, Dominus uobiscum. Magna itaque hominis miseria est cum illo non esse, sine quo non potest esse. In quo enim est, procul dubio sine illo non est: et tamen si eius non meminit, eumque non intelligit, nec diligit, cum illo non est. Quod autem quisque penitus obliuiscitur, nec commoneri eius utique potest.



CAPUT XIII.

17. Quomodo Dei obliuisci et meminisse quis possit. De uisibilibus rebus ad hanc rem sumamus exemplum. Dicit tibi quispiam quem non recognoscis, Nosti me: et ut commoneat, dicit ubi, quando, quomodo tibi innotuerit: omnibusque adhibitis signis quibus in memoriam reuoceris, si non recognoscis, ita iam oblitus es, ut omnis illa notitia penitus deleta sit animo; nichilque aliud restat, nisi ut credas ei qui tibi hoc dicit, quod aliquando eum noueras; aut ne hoc quidem, si fide dignus tibi esse qui loquitur non uidetur. Si autem reminisceris, profecto redis in memoriam tuam, et in ea inuenis quod non fuerat penitus obliuione deletum. Redeamus ad illud propter quod adhibuimus humane conuersationis exemplum. Inter cetera psalmus nonus: Conuertantur, inquit, peccatores in infernum, omnes gentes que obliuiscuntur Deum . Porro autem uigesimus primus: Commemorabuntur, inquit, et conuertentur ad Dominum uniuersi fines terre . Non igitur sic erant oblite iste gentes Deum, ut eius nec commemorate recordarentur. Obliuiscendo autem Deum, tanquam obliuiscendo uitam suam, conuerse fuerant in mortem, hoc est, in infernum. Commemorate uero conuertuntur ad Dominum, tanquam reuiuiscentes reminiscendo uitam suam, cuius eas habebat obliuio [1 1Kb] . Item legitur in nonagesimo tertio: Intelligite nunc, qui insipientes estis in populo; et stulti, aliquando sapite. Qui plantauit aurem non audiet ? et cetera. Eis enim dictum est, qui Deum non intelligendo, de illo uana dixerunt.



CAPUT XIu.

18. Mens se recte diligendo diligit Deum, quem si non diligat, se ipsam odisse dicenda est. Mens etiam infirma et errans pollet semper memoria et intellectu et amore sui. Ad Deum conuertatur, ut ipsius recordando, eumque intelligendo et diligendo beata sit. De dilectione autem Dei plura reperiuntur in diuinis eloquiis testimonia. Ibi enim et illa duo consequenter intelliguntur, quia nemo diligit cuius non meminit, et quod penitus nescit. Unde illud est notissimum precipuumque preceptum: Diliges Dominum Deum tuum . Sic itaque condita est mens humana, ut nunquam sui non meminerit, nunquam se non intelligat, nunquam se non diligat. Sed quoniam qui odit aliquem, nocere illi studet; non immerito et mens hominis, quando sibi nocet, odisse se dicitur. Nesciens enim sibi uult male, dum non putat sibi obesse quod uult: sed tamen male sibi uult, quando id uult quod obsit sibi, unde illud scriptum est, Qui  diligit iniquitatem, odit animam suam . Qui ergo se diligere nouit, Deum diligit: qui uero non diligit Deum, etiam si se diligit, quod ei naturaliter inditum est, tamen non inconuenienter odisse se dicitur, cum id agit quod sibi aduersatur, et se ipsum tanquam suus inimicus insequitur. Qui profecto est error horrendus, ut cum sibi omnes prodesse uelint, multi non faciant nisi quod eis perniciosissimum sit. Similem morbum mutorum animalium cum peta describeret:

Di  meliora piis, erroremque hostibus illum!
Discissos nudis laniabant dentibus artus. 
Cum morbus ille corporis fuerit, cur dixit errorem, nisi quia omne animal cum sibi natura conciliatum sit ut se custodiat quantum potest, talis ille erat morbus, ut ea quorum salutem appetebant, sua membra laniarent? Cum autem Deum diligit mens, et sicut dictum est, consequenter eius meminit, eumque intelligit, recte illi de proximo suo precipitur, ut eum sicut se diligat. Iam enim se non diligit peruerse, sed recte, cum Deum diligit, cuius participatione imago illa non solum est, uerum etiam ex uetustate renouatur, ex deformitate reformatur, ex infelicitate beatificatur. Quamuis enim se ita diligat, ut si alterutrum proponatur, malit omnia que infra se diligit perdere, quam perire: tamen superiorem deserendo, ad quem solum posset custodire fortitudinem suam, eoque frui lumine suo, cui canitur in Psalmo, Fortitudinem meam ad te custodiam ; et in alio, Accedite ad eum, et illuminamini ; sic infirma et tenebrosa facta est, ut a se quoque ipsa, in ea que non sunt quod ipsa, et quibus superior est ipsa, infelicius laberetur per amores quos non ualet uincere, et errores a quibus non uidet qua redire. Unde iam Deo miserante penitens clamat in Psalmis: Deseruit me fortitudo mea, et lumen oculorum meorum non est mecum .

19. Non tamen in his tantis infirmitatis et erroris malis amittere potuit naturalem memoriam, intellectum, et amorem sui: propter quod merito dici potuit quod supra commemoraui , Quanquam in imagine ambulat homo, tamen uane conturbatur. Thesaurizat, et nescit cui congregabit ea . Cur enim thesaurizat, nisi quia fortitudo eius deseruit eum, per quam Deum habens, rei nullius indigeret? Et cur nescit cui congregabit ea, nisi quia lumen oculorum eius non est cum eo? Et ideo non uidet quod ueritas ait: Stulte, hac nocte animam tuam repetunt abs te; hec que preparasti cuius erunt ? uerumtamen, quia etiam talis in imagine ambulat homo, et habet memoriam, et intellectum, et amorem sui, hominis mens: si ei manifestaretur quod utrumque habere non posset, et unum e duobus permitteretur eligere, alterum perditurus, aut thesauros quos congregauit, aut mentem; quis usque adeo non habet mentem, ut thesauros mallet habere quam mentem? Thesauri enim mentem possunt plerumque subuertere: at mens que non thesauris  subuertitur sine ullis thesauris facilius et expeditius potest uiuere. Quis uero ullos thesauros, nisi per mentem poterit possidere? Si enim puer infans, quamuis ditissimus natus, cum sit dominus omnium que iure sunt eius, nichil possidet mente sopita; quonam tandem modo quisquam quidquam mente possidebit amissa? Sed de thesauris quid loquor, quod eis quilibet hominum, si talis optio proponatur, mauult carere quam mente; cum eos nemo preponat, nemo comparet luminibus corporis, quibus non ut aurum rarus quisque homo, sed omnis homo possidet celum: per lumina enim corporis quisque possidet quidquid libenter uidet? Quis ergo si tenere utrumque non possit, et alterutrum cogatur amittere, non thesauros quam oculos malit? Et tamen si ab eo simili conditione queratur, utrum oculos malit amittere, an mentem; quis mente non uideat, eum oculos malle quam mentem? Mens quippe sine oculis carnis humana est, oculi autem carnis sine mente belluini sunt. Quis porro non hominem se malit esse etiam carne cecum, quam belluam uidentem?

20. Hec dixi, ut etiam tardiores, quamuis breuiter, commonerentur a me, in quorum oculos uel aures he littere uenerint, quantum mens diligat se ipsam etiam infirma et errans, male diligendo atque sectando que sunt infra ipsam. Diligere porro se ipsam non posset, si se omnino nesciret, id est, si sui non meminisset; nec se intelligeret: qua in se imagine Dei tam potens est, ut ei cuius imago est ualeat inherere. Sic enim ordinata est naturarum ordine, non locorum, ut supra illam non sit nisi ille. Denique cum illi penitus adheserit, unus erit spiritus: cui rei attestatur Apostolus, dicens, Qui autem adheret Domino, unus spiritus est : accedente quidem ista ad participationem nature, ueritatis, et beatitudinis illius, non tamen crescente illo in natura, ueritate et beatitudine sua. In illa itaque natura, cum feliciter adheserit, immutabiliter uiuet [1 1Kb] , et immutabile uidebit omne quod uiderit. Tunc, sicut ei diuina Scriptura promittit, satiabitur in bonis desiderium eius , bonis immutabilibus, ipsa Trinitate Deo suo cuius imago est: et ne uspiam deinceps uioletur, erit in abscondito uultus eius , tanta ubertate eius impleta, ut eam nunquam peccare delectet. Se ipsam uero nunc quando uidet, non aliquid immutabile uidet.



CAPUT Xu.

21. Anima tametsi beatitudinem speret, non tamen reminiscitur beatitudinis amisse, sed Dei reminiscitur et regularum iustitie. Regule immutabiles bene uiuendi, etiam impiis note. Quod ideo certe non dubitat, quoniam misera est, et beata esse desiderat: nec ob aliud fieri sperat hoc posse, nisi quia est mutabilis. Nam si mutabilis non esset, sicut ex beata [2 1Kb] misera, sic ex misera beata esse non posset. Et quid eam fecisset miseram sub omnipotente et bono Domino, nisi peccatum suum et iustitia Domini sui? Et quid eam faciet beatam, nisi meritum suum  et premium Domini sui? Sed et meritum eius gratia est illius, cuius premium erit beatitudo eius. Iustitiam quippe dare sibi non potest quam perditam non habet. Hanc enim, cum homo conderetur, accepit; et peccando utique perdidit. Accipit ergo iustitiam, propter quam beatitudinem accipere mereatur. Unde ueraciter ei dicitur ab Apostolo, quasi de suo bono superbire incipienti: Quid enim habes quod non accepisti? Si autem accepisti, quid gloriaris quasi non acceperis ? Quando autem bene recordatur Domini sui, Spiritu eius accepto, sentit omnino, quia hoc discit intimo magisterio, nonnisi eius gratuito affectu posse se surgere, nonnisi suo uoluntario defectu cadere potuisse. Non sane reminiscitur beatitudinis sue: fuit quippe illa et non est, eiusque ista penitus oblita est; ideoque nec commemorari potest. Credit autem de illa fide dignis Litteris Dei sui, per eius prophetam conscriptis, narrantibus de felicitate paradisi, atque illud primum et bonum hominis et malum historica traditione indicantibus. Domini autem Dei sui reminiscitur. Ille quippe semper est, nec fuit et non est, nec est et non fuit: sed sicut nunquam non erit, ita nunquam non erat. Et ubique totus est: propter quod ista in illo et uiuit, et mouetur, et est : et ideo reminisci eius potest. Non quia hoc recordatur, quod eum nouerat in Adam, aut alibi alicubi ante huius corporis uitam, aut cum primum facta est ut insereretur huic corpori: nichil enim horum omnino reminiscitur; quidquid horum est, obliuione deletum est. Sed commemoratur, ut conuertatur ad Dominum, tanquam ad eam lucem qua etiam cum ab illo auerteretur quodam modo tangebatur. Nam hinc est quod etiam impii cogitant eternitatem, et multa recte reprehendunt recteque laudant in hominum moribus. Quibus ea tandem regulis iudicant, nisi in quibus uident quemadmodum quisque uiuere debeat, etiamsi nec ipsi eodem modo uiuant? Ubi eas uident? Neque enim in sua natura, cum procul dubio mente ista uideantur, eorumque mentes constet esse mutabiles, has uero regulas immutabiles uideat, quisquis in eis et hoc uidere potuerit; nec in habitu sue mentis, cum ille regule sint iustitie, mentes uero eorum constet esse iniustas. Ubinam sunt iste regule scripte, ubi quid sit iustum et iniustus agnoscit, ubi cernit habendum esse quod ipse non habet? Ubi ergo scripte sunt, nisi in libro lucis illius que ueritas dicitur? unde omnis lex iusta describitur, et in cor hominis qui operatur iustitiam, non migrando, sed tanquam imprimendo transfertur; sicut imago ex annulo et in ceram transit, et annulum non relinquit. Qui uero non operatur, et tamen uidet quid operandum sit, ipse est qui ab illa luce auertitur, a qua tamen tangitur. Qui autem nec uidet quemadmodum sit uiuendum, excusabilius quidem peccat, quia non est transgressor cognite [1 1Kb] legis: sed etiam ipse splendore aliquoties ubique presentis ueritatis attingitur, quando admonitus confitetur.



CAPUT XuI.

22. Imago Dei quomodo reformatur  in homine. Qui uero commemorati conuertuntur ad Dominum ab ea deformitate, qua per cupiditates seculares conformabantur huic seculo, reformantur ex illo, audientes Apostolum dicentem, Nolite conformari huic seculo, sed reformamini in nouitate mentis uestre : ut incipiat illa imago ab illo reformari, a quo formata est. Non enim reformare se ipsam potest, sicut potuit deformare. Dicit etiam alibi: Renouamini spiritu mentis uestre, et induite nouum hominem, eum qui secundum Deum creatus est in iustitia et sanctitate ueritatis . Quod ait, secundum Deum creatum; hoc alio loco dicitur, ad imaginem Dei . Sed peccando, iustitiam et sanctitatem ueritatis amisit; propter quod hec imago deformis et decolor facta est: hanc recipit, cum reformatur et renouatur. Quod autem ait, spiritu mentis uestre; non ibi duas res intelligi uoluit, quasi aliud sit mens, aliud spiritus mentis: sed quia omnis mens spiritus est, non autem omnis spiritus mens est. Est enim Spiritus et Deus , qui renouari non potest, quia nec ueterascere potest. Dicitur etiam spiritus in homine, qui mens non sit, ad quem pertinent imaginationes similes corporum: de quo dicit ad Corinthios, ubi dicit, Si autem orauero lingua, spiritus meus orat, mens autem mea infructuosa est . Hoc enim ait, quando id quod dicitur, non intelligitur: quia nec dici potest, nisi corporalium uocum imagines sonum oris spiritus cogitatione [1 1Kb] preueniant. Dicitur et hominis anima spiritus: unde est in Euangelio, Et inclinato capite tradidit spiritum ; quo significata est mors corporis, anima exeunte [2 1Kb] . Dicitur spiritus etiam pecoris, quod in Ecclesiaste libro Salomonis apertissime scriptum est, ubi ait: Quis scit spiritus filiorum hominum si ascendet ipse sursum, et spiritus pecoris si descendet ipse deorsum in terram ? Scriptum est etiam in Genesi, ubi dicit diluuio mortuam uniuersam carnem, que habebat in se spiritum uite . Dicitur spiritus etiam uentus, res apertissime corporalis: unde illud in Psalmis, Ignis, grando, nix, glacies, spiritus tempestatis . Quia ergo tot modis dicitur spiritus, spiritum mentis dicere uoluit eum spiritum, que mens uocatur. Sicut ait etiam idem apostolus, In exspoliatione corporis carnis . Non duas utique res intelligi uoluit, quasi aliud sit caro, aliud corpus carnis: sed quia corpus multarum rerum nomen est quarum nulla caro est , corpus carnis dixit, corpus que caro est. Sic itaque spiritum mentis eum spiritum que mens est. Alibi quoque apertius etiam imaginem nominauit, scilicet aliis uerbis idipsum precipiens: Exspoliantes uos, inquit, ueterem hominem cum actibus eius, induite nouum hominem, qui renouatur in agnitione Dei secundum imaginem eius qui creauit eum . Quod ergo ibi legitur, induite nouum hominem qui secundum Deum creatus, est; hoc isto loco, Induite nouum hominem, qui renouatur secundum imaginem eius qui creauit eum. Ibi autem ait, secundum Deum; hic uero, secundum imaginem eius qui creauit eum. Pro eo uero quod ibi posuit, in iustitia et sanctitate ueritatis; hoc posuit hic, in agnitione Dei. Fit ergo ista renouatio reformatioque mentis secundum Deum, uel secundum imaginem Dei. Sed ideo dicitur secundum Deum, ne secundum aliam creaturam fieri putetur; ideo autem, secundum imaginem Dei, ut in ea re intelligatur fieri hec renouatio, ubi est imago Dei, id est in mente. Quemadmodum dicimus, secundum corpus mortuum, non secundum spiritum, eum qui de corpore fidelis et iustus abscedit. Quid enim dicimus secundum corpus mortuum, nisi corpore uel in corpore, non anima uel in anima mortuum? Aut si dicamus, Secundum corpus est pulcher; aut, Secundum corpus fortis, non secundum animum: quid est aliud, quam, Corpore, non animo pulcher aut fortis est? Et innumerabiliter ita loquimur. Non itaque sic intelligamus, secundum imaginem eius qui creauit eum, quasi alia sit imago secundum quam renouatur, non ipsa que renouatur.



CAPUT XuII.

23. Imago Dei in mente quomodo renouetur, donec perfecta sit in ea similitudo Dei in beatitudine. Sane ista renouatio non momento uno fit ipsius conuersionis, sicut momento uno fit illa in Baptismo renouatio remissione omnium peccatorum: neque enim uel unum quantulumcumque remanet quod non remittatur. Sed quemadmodum aliud est carere febribus, aliud ab infirmitate, que febribus facta est, reualescere; itemque aliud est infixum telum de corpore demere, aliud uulnus quod eo factum est secunda curatione sanare: ita prima curatio est causam remouere languoris, quod per omnium fit indulgentiam peccatorum; secunda ipsum sanare languorem, quod fit paulatim proficiendo in renouatione huius imaginis: que duo demonstrantur in Psalmo, ubi legitur, Qui propitius fit omnibus iniquitatibus tuis; quod fit in Baptismo: deinde sequitur, Qui sanat omnes languores tuos ; quod fit quotidianis accessibus, cum hec imago renouatur. De qua re Apostolus apertissime locutus est, dicens: Et si exterior homo noster corrumpitur, sed interior renouatur de die in diem . Renouatur autem in agnitione Dei, hoc est, in iustitia et sanctitate ueritatis; sicut sese habent apostolica testimonia que paulo ante commemoraui. In agnitione igitur Dei, iustitiaque et sanctitate ueritatis, qui de die in diem proficiendo renouatur, transfert amorem a temporalibus ad eterna, a uisibilibus ad intelligibilia, a carnalibus ad spiritualia; atque ab istis cupiditatem frenare atque minuere, illisque se caritate alligare diligenter insistit. Tantum autem facit, quantum diuinitus adiuuatur. Dei quippe sententia est: Sine me nichil potestis facere . In quo profectu et accessu tenentem Mediatoris fidem cum dies uite huius ultimus quemque compererit, perducendus ad  Deum quem coluit, et ab eo perficiendus excipietur ab Angelis sanctis, incorruptibile corpus in fine seculi non ad penam, sed ad gloriam recepturus. In hac quippe imagine tunc perfecta erit Dei similitudo, quando Dei perfecta erit uisio. De qua dicit apostolus Paulus: uidemus nunc per speculum in enigmate, tunc autem facie ad faciem . Item dicit, Nos autem reuelata facie gloriam Domini speculantes, in eamdem imaginem transformamur de gloria in gloriam, tanquam a Domini spiritu : hoc est quod fit de die in diem bene proficientibus.



CAPUT XuIII.

24. Sententia Ioannis an intelligenda de futura nostra similitudine cum Filio Dei ipsa etiam immortalitate corporis. Apostolus autem Ioannes: Dilectissimi, inquit, nunc filii Dei sumus, et nondum apparuit, quid erimus: scimus autem quia cum apparuerit, similes ei erimus, quoniam uidebimus eum sicuti est . Hinc apparet tunc in ista imagine Dei fieri eius plenam similitudinem, quando eius plenam perceperit uisionem. Quanquam possit hoc a Ioanne apostolo etiam de immortalitate corporis dictum uideri. Et in hac quippe similes erimus Deo, sed tantummodo Filio, quia solus in Trinitate corpus accepit, in quo mortuus resurrexit, atque id ad superna peruexit. Nam dicitur etiam ista imago Filii Dei, in qua sicut ille immortale corpus habebimus, conformes facti in hac parte, non Patris imaginis aut Spiritus sancti, sed tantummodo Filii, quia de hoc solo legitur, et fide sanissima [1 1Kb] accipitur, uerbum caro factum est . Propter quod Apostolus: Quos ante, inquit, presciuit et predestinauit conformes fieri imaginis Filii sui, ut sit ipse primogenitus in multis fratribus . Primogenitus utique a mortuis secundum eumdem apostolum , qua morte seminata est caro eius in contumelia, resurrexit, in gloria. Secundum hanc imaginem Filii, cui per immortalitatem conformamur in corpore, etiam illud agimus quod dicit idem apostolus, Sicut portauimus imaginem terreni, portemus et imaginem eius qui de celo est : ut scilicet qui secundum Adam mortales fuimus, secundum Christum immortales nos futuros, fide uera et spe certa firmaque teneamus. Sic enim nunc eamdem imaginem portare possumus, nondum in uisione, sed in fide; nondum in re, sed in spe. De corporis quippe resurrectione tunc loquebatur Apostolus, cum hec diceret.



CAPUT XIX.

25. Ioannes potius intelligendus de perfecta nostra similitudine cum Trinitate in uita eterna. Sapientia perfecta in beatitudine. At uero illa imago, de qua dictum est, Faciamus hominem ad imaginem et similitudinem nostram ; quia non dictum est, Ad meam, uel, Ad tuam: ad imaginem Trinitatis factum hominem credimus, et quanta potuimus inuestigatione comprehendimus. Et ideo secundum hanc potius et illud intelligendum est quod ait apostolus Ioannes, Similes ei erimus, quoniam uidebimus eum sicuti est: quia et de illo dixit, de quo dixerat  Filii Dei sumus . Et immortalitas carnis illo perficietur momento resurrectionis, de quo ait apostolus Paulus, In ictu oculi, in nouissima tuba, et mortui resurgent incorrupti; et nos immutabimur . In ipso namque ictu oculi ante iudicium resurget in uirtute, in incorruptione, in gloria corpus spirituale, quod nunc seminatur in infirmitate, corruptione, contumelia corpus animale. Imago uero que renouatur in spiritu mentis in agnitione Dei, non exterius, sed interius de die in diem, ipsa perficietur uisione, que tunc erit post iudicium facie ad faciem, nunc autem proficit per speculum in enigmate . Propter cuius perfectionem dictum intelligendum est, Similes ei erimus, quoniam uidebimus eum sicuti est. Hoc enim donum [1 1Kb] tunc nobis dabitur, cum dictum fuerit, uenite, benedicti Patris mei, possidete paratum uobis regnum . Tunc quippe tolletur impius, ut non uideat claritatem Domini , quando ibunt sinistri in supplicium eternum, euntibus dextris in uitam eternam . Hec est autem, sicut ait ueritas, uita eterna, ut cognoscant te, inquit, unum uerum Deum, et quem misisti Iesum Christum .

26. Hanc contemplatiuam sapientiam, quam proprie puto in Litteris sanctis a scientia distinctam sapientiam nuncupari, duntaxat hominis, que quidem illi non est, nisi ab illo cuius participatione uere sapiens fieri mens rationalis et intellectualis potest, Cicero commendans in fine dialogi Hortensii: Que nobis, inquit, dies noctesque considerantibus, acuentibusque intelligentiam, que est mentis acies, cauentibusque ne quando illa hebescat, id est, in philosophia uiuentibus magna spes est, aut si hoc quod sentimus et sapimus mortale et caducum est, iucundum nobis perfunctis muneribus humanis occasum, neque molestam exstinctionem, et quasi quietem uite fore: aut si, ut antiquis philosophis hisque maximis longeque clarissimis placuit, eternos animos ac diuinos habemus, sic existimandum est, quo magis hi fuerint semper in suo cursu, id est, in ratione et inuestigandi cupiditate, et quo minus se admiscuerint atque implicuerint hominum uitiis et erroribus, hoc his faciliorem ascensum et reditum in celum fore. Deinde addens hanc ipsam clausulam, repetendoque sermonem finiens [2 1Kb] : Quapropter, inquit, ut aliquando terminetur oratio, si aut exstingui tranquille uolumus, cum in his artibus uixerimus, aut si ex hac in aliam haud paulo meliorem domum sine mora demigrare, in his studiis nobis omnis opera et cura ponenda est. Hic miror hominem tanti ingenii, perfunctis muneribus humanis, hominibus in philosophia uiuentibus, que contemplatione ueritatis beatos facit, iucundum promittere occasum, si hoc quod sentimus et sapimus mortale et caducum est: quasi hoc moriatur et intercidat quod non diligebamus, uel potius quod atrociter oderamus, ut iucundus nobis sit eius occasus. uerum hoc non didicerat a philosophis, quos magnis laudibus predicat; sed ex illa noua Academia, ubi ei dubitare  etiam de rebus manifestissimis placuit, ista sententia redolebat. A philosophis autem, sicut ipse confitetur, maximis longeque clarissimis, eternos animos esse acceperat. Aeterni quippe animi non inconuenienter hac exhortatione excitantur, ut in suo cursu reperiantur, cum uenerit uite huius extremum, id est, in ratione et inuestigandi cupiditate, minusque se admisceant  atque implicent hominum uitiis et erroribus, ut eis facilior sit regressus ad Deum. Sed iste cursus qui constituitur in amore atque inuestigatione ueritatis, non sufficit miseris, id est, omnibus cum ista sola ratione mortalibus sine fide Mediatoris: quod in libris superioribus huius operis, maxime in quarto et tertio decimo, quantum potui, demonstrare curaui.



LIBER QUINTUS DECIMUS. Principio, quid in singulis quatuordecim superioribus libris dictum sit, exponit breuiter ac summatim, eoque demum peruenisse disputationem docet, ut Trinitas que Deus est, iam in ipsis rebus eternis, incorporalibus et immutabilibus, in quarum perfecta contemplatione nobis beata uita promittitur, inquiratur. Hanc uero Trinitatem ostendit hic uideri a nobis tanquam per speculum et in enigmate, dum uidetur per imaginem Dei, quod nos sumus, ut in similitudine obscura et ad perspiciendum difficili. Sic et ex uerbo mentis nostre uerbi diuini generationem, nonnisi difficulter, propter eam que inter utrumque uerbum interesse obseruatur disparitas quam maxima; et ex dilectione que a uoluntate adiungitur, Spiritus sancti processionem coniici utcumque et explicari posse demonstrat.



CAPUT PRIMUM.

1. Supra mentem Deus. uolentes in rebus que facte sunt ad cognoscendum eum a quo facte sunt, exercere lectorem, iam peruenimus ad eius imaginem, quod est homo, in eo quo ceteris animalibus antecellit, id est ratione uel intelligentia, et quidquid aliud de anima rationali uel intellectuali dici potest, quod pertineat ad eam rem que mens uocatur uel animus. Quo nomine nonnulli auctores lingue latine, id quod excellit in homine, et non est in pecore, ab anima que inest et pecori, suo quodam loquendi more distinguunt. Supra hanc ergo naturam, si querimus aliquid, et uerum querimus, Deus est, natura scilicet non creata, sed creatrix. Que utrum sit Trinitas, non solum credentibus, diuine Scripture auctoritate; uerum etiam intelligentibus, aliqua, si possumus, ratione iam demonstrare debemus. Cur autem, Si possumus dixerim, res ipsa cum queri disputando ceperit, melius indicabit.



CAPUT II.

2. Deus incomprehensibilis semper querendus. Trinitatis uestigia non frustra quesita in creatura. Deus quippe ipse quem querimus adiuuabit, ut spero, ne sit infructuosus labor noster, et intelligamus quemadmodum dictum sit in Psalmo sacro: Letetur cor querentium Dominum: querite Dominum, et confirmamini; querite faciem eius semper . uidetur enim, quod semper queritur, nunquam inueniri: et quomodo iam letabitur, et non potius contristabitur cor querentium, si non potuerint inuenire quod querunt? Non enim ait, Letetur cor inuenientium; sed, querentium Dominum. Et tamen Dominum Deum inueniri posse dum queritur, testatur Isaias propheta, dum dicit: Querite Dominum, et mox ut inueneritis, inuocate eum: et cum appropinquauerit uobis, derelinquat impius uias suas, et uir iniquus cogitationes suas . Si ergo quesitus inueniri potest, cur dictum est, Querite faciem eius semper? An et inuentus forte querendus est? Sic enim sunt incomprehensibilia requirenda, ne se existimet nichil inuenisse, qui quam sit incomprehensibile quod querebat, potuerit inuenire. Cur ergo sic querit, si incomprehensible comprehendit esse quod querit, nisi quia cessandum non est, quamdiu in ipsa incomprehensibilium  rerum inquisitione proficitur, et melior meliorque fit querens tam magnum bonum, quod et inueniendum queritur, et querendum inuenitur? Nam et queritur ut inueniatur dulcius, et inuenitur ut queratur auidius. Secundum hoc accipi potest, quod dictum est in libro Ecclesiastico dicere sapientiam: Qui me manducant, adhuc esurient; et qui bibunt me, adhuc sitient . Manducant enim et bibunt, quia inueniunt; et quia esuriunt ac sitiunt, adhuc querunt. Fides querit, intellectus inuenit: propter quod ait propheta, Nisi credideritis, non intelligetis . Et rursus intellectus eum quem inuenit adhuc querit: Deus enim respexit super filios hominum, sicut in Psalmo sacro canitur, ut uideret si est intelligens, aut requirens Deum . Ad hoc ergo debet homo esse intelligens, ut requirat Deum.

3. Satis itaque remorati fuerimus [1 1Kb] in iis que Deus fecit, ut per ea cognosceretur ipse qui fecit: Inuisibilia enim eius, a creatura mundi, per ea que facta sunt, intellecta conspiciuntur . Unde arguuntur in libro Sapientie, qui de iis que uidentur bona, non potuerunt scire eum qui est, neque operibus attendentes agnouerunt artificem; sed aut ignem, aut spiritum, aut citatum erem, aut gyrum stellarum, aut uiolentiam aquarum, aut luminaria celi, rectores orbis terrarum deos putauerunt: quorum quidem si specie delectati hec deos putauerunt, sciant quanto Dominator eorum melior est. Speciei enim generator ea creauit. Aut si uirtutem et operationem eorum mirati sunt, intelligant ab his quanto qui hec constituit fortior est. A magnitudine enim speciei et creature cognoscibiliter poterat horum Creator uideri . Hec de libro Sapientie propterea posui, ne me fidelium quispiam frustra et inaniter existimet in creatura prius per quasdam sui generis trinitates quodam modo gradatim, donec ad mentem hominis peruenirem, quesisse indicia summe illius Trinitatis, quam querimus cum Deum querimus.



CAPUT III.

4. Omnium superiorum librorum breuiarium.  Sed quoniam disserendi et ratiocinandi necessitas per quatuordecim libros multa nos dicere compulit, que cuncta simul aspicere non ualemus, ut ad id quod apprehendere uolumus, ea celeri cogitatione referamus; faciam quantum Domino adiuuante potuero, ut quidquid in singulis uoluminibus ad cognitionem disputatione perduxi, remota disputatione breuiter congeram, et tanquam sub uno mentis aspectu, non quemadmodum res queque persuasit, sed ipsa que persuasa sunt ponam: ne tam longe sint a precedentibus consequentia, ut obliuionem precedentium faciat inspectio consequentium; aut certe si fecerit, cito possit quod exciderit relegendo recolligi.

5. In primo libro secundum Scripturas sacras unitas et equalitas summe illius Trinitatis ostenditur. In secundo et tertio et quarto, eadem: sed de Filii missione et Spiritus sancti diligenter questio pertractata tres libros fecit; demonstratumque est non ideo minorem mittente qui missus est, quia ille misit, hic missus est, cum Trinitas que per omnia equalis est, pariter quoque in sua natura immutabilis et inuisibilis et ubique presens inseparabiliter operetur. In quinto, propter eos quibus ideo uidetur non eamdem Patris et Filii esse substantiam, quia omne quod de Deo dicitur, secundum substantiam dici putant, et propterea gignere et gigni, uel genitum esse et ingenitum, quoniam diuersa sunt, contendunt substantias esse diuersas, demonstratur non omne quod de Deo dicitur secundum substantiam dici, sicut secundum substantiam dicitur bonus et magnus, et si quid aliud ad se dicitur; sed dici etiam relatiue, id est non ad se, sed ad aliquid quod ipse non est; sicut Pater ad Filium dicitur, uel Dominus ad creaturam sibi seruientem: ubi si quid relatiue, id est ad aliquid quod ipse non est, etiam ex tempore dicitur, sicuti est, Domine, refugium factus es nobis , nichil ei accidere quo mutetur, sed omnino ipsum in natura uel essentia sua immutabilem permanere. In sexto, quomodo dictus sit Christus ore apostolico, Dei uirtus et Dei sapientia , sic disputatur, ut differatur eadem questio diligentius retractanda: utrum a quo est genitus Christus, non sit ipse sapientia [1 1Kb] , sed tantum sapientie sue pater, an sapientia sapientiam genuerit. Sed quodlibet horum esset, etiam in hoc libro apparuit Trinitatis equalitas, et non Deus triplex, sed Trinitas: nec quasi aliquid duplum esse Patrem et Filium ad simplum Spiritum sanctum; ubi nec tria plus aliquid sunt quam unum horum. Disputatum est etiam quomodo possit intelligi quod ait Hilarius episcopus [2 1Kb] : Aeternitas in Patre, species in Imagine, usus in Munere. In septimo, questio que dilata fuerat, explicatur, ita ut Deus qui genuit Filium, non solum sit Pater uirtutis et sapientie sue, sed etiam ipse uirtus atque sapientia; sic et Spiritus sanctus: nec tamen simul tres sint uirtutes aut tres sapientie, sed una uirtus et una sapientia, sicut unus Deus et una essentia. Deinde quesitum est, quomodo dicantur una  essentia, tres persone, uel a quibusdam [1 1Kb] Grecis una essentia, tres substantie: et inuentum est elocutionis necessitate dici, ut aliquo uno nomine enuntiarentur, cum queritur quid tres sint, quos tres esse ueraciter confitemur, Patrem scilicet, et Filium, et Spiritum sanctum. In octauo, ratione etiam reddita intelligentibus clarum est, in substantia ueritatis non solum Patrem Filio non esse maiorem, sed nec ambos simul aliquid maius esse quam solum Spiritum sanctum, aut quoslibet duos in eadem Trinitate maius esse aliquid quam unum, aut omnes simul tres maius aliquid esse quam singulos. Deinde per ueritatem que intellecta conspicitur, et per bonum summum a quo est omne bonum, et per iustitiam propter quam diligitur animus iustus ab animo etiam nondum iusto, ut natura non solum incorporalis, uerum etiam incommutabilis quod est Deus, quantum fieri potest, intelligeretur admonui: et per caritatem, que in Scripturis sanctis Deus dicta est , per quam cepit utcumque etiam Trinitas intelligentibus apparere, sicut sunt amans, et quod amatur, et amor. In nono, ad imaginem Dei, quod est homo secundum mentem, peruenit disputatio: et in ea quedam trinitas inuenitur, id est, mens, et notitia qua se nouit, et amor quo se notitiamque suam diligit; et hec tria equalia inter se, et unius ostenduntur esse essentie. In decimo hoc idem diligentius subtiliusque tractatum est, atque ad id perductum, ut inueniretur in mente euidentior trinitas eius, in memoria scilicet et intelligentia et uoluntate. Sed quoniam et hoc compertum est, quod mens nunquam esse ita potuerit, ut non sui meminisset, non se intelligeret, et diligeret, quamuis non semper se cogitaret, cum autem cogitaret, non se a corporalibus rebus eadem cogitatione discerneret; dilata est de Trinitate, cuius hec imago est, disputatio, ut in ipsis etiam corporalibus uisis inueniretur trinitas, et distinctius in ea lectoris exerceretur intentio. In undecimo ergo electus est sensus oculorum, in quo id quod inuentum esset, etiam in ceteris quatuor sensibus corporis et non dictum posset agnosci: atque ita exterioris hominis trinitas, primo in iis que cernuntur extrinsecus, ex corpore scilicet quod uidetur, et forma que inde in acie cernentis imprimitur, et utrumque copulantis intentione uoluntatis, apparuit. Sed hec tria non inter se equalia, nec unius esse substantie claruerunt. Deinde in ipso animo, ab iis que extrinsecus sensa sunt uelut introducta inuenta est altera trinitas, ubi apparerent eadem tria unius esse substantie, imaginatio corporis que in memoria est, et inde informatio cum ad eam conuertitur acies cogitantis, et utrumque coniungens intentio uoluntatis. Sed ideo ista trinitas ad exteriorem hominem reperta est pertinere, quia de corporibus illata est que sentiuntur extrinsecus. In duodecimo discernenda uisa est sapientia ab scientia, et in ea que proprie scientia nuncupatur, quia inferior est, prius quedam sui generis trinitas inquirenda: que licet ad interiorem hominem iam pertineat, nondum tamen imago Dei uel  appellanda sit uel putanda. Et hoc agitur in tertio decimo libro per commendationem fidei christiane. In quarto decimo autem de sapientia hominis uera, id est, Dei munere in eius ipsius [1 1Kb] Dei participatione donata, que ab scientia distincta est, disputatur: et eo peruenit disputatio, ut trinitas appareat in imagine Dei, quod est homo secundum mentem, que renouatur in agnitione Dei secundum imaginem eius qui creauit hominem  ad imaginem suam , et sic percipit sapientiam ubi contemplatio est eternorum.



CAPUT Iu.

6. Quid uniuersa natura nos de Deo doceat. Iam ergo in ipsis rebus eternis, incorporalibus et incommutabilibus, in quarum perfecta contemplatione nobis beata, que nonnisi eterna est, uita promittitur, Trinitatem que Deus est inquiramus. Neque enim diuinorum Librorum tantummodo auctoritas esse Deum predicat, sed omnis que nos circumstat, ad quam nos etiam pertinemus, uniuersa ipsa rerum natura proclamat, habere se prestantissimum Conditorem, qui nobis mentem rationemque naturalem dedit, qua uiuentia non uiuentibus, sensu predita non sentientibus, intelligentia non intelligentibus, immortalia mortalibus, impotentibus potentia, iniustis iusta, speciosa deformibus, bona malis, incorruptibilia corruptibilibus, immutabilia mutabilibus, inuisibilia uisibilibus, incorporalia corporalibus, beata miseris preferenda uideamus. Ac per hoc quoniam rebus creatis Creatorem sine dubitatione preponimus, oportet ut eum et summe uiuere, et cuncta sentire atque intelligere; et mori, corrumpi, mutarique non posse; nec corpus esse, sed spiritum omnium potentissimum, iustissimum, speciosissimum, optimum, beatissimum fateamur.



CAPUT u.

7. Quam difficile demonstrare ratione naturali Trinitatem. Sed hec omnia que dixi, et quecumque alia simili more locutionis humane digne de Deo dici uidentur, et uniuerse Trinitati que est unus Deus, et personis singulis in eadem Trinitate conueniunt. Quis enim uel unum Deum, quod est ipsa Trinitas, uel Patrem, uel Filium, uel Spiritum sanctum; audeat dicere, aut non uiuentem, aut nichil sentientem uel intelligentem, aut in ea natura qua inter se predicantur equales, quemquam esse eorum mortalem siue corruptibilem, siue mutabilem, siue corporeum; aut quisquam ibi neget aliquem potentissimum, iustissimum, speciosissimum, optimum, beatissimum? Si ergo hec atque huiusmodi omnia, et ipsa Trinitas, et in ea singuli dici possunt; ubi aut quomodo Trinitas apparebit? Redigamus itaque prius hec plurima ad aliquam paucitatem. Que uita enim dicitur in Deo, ipsa est essentia eius atque natura. Non itaque Deus uiuit nisi uita quod ipse sibi est. Hec autem uita non talis est qualis inest arbori, ubi nullus est intellectus, nullus est sensus. Nec talis qualis inest pecori: habet enim uita pecoris sensum quinquepartitum, sed intellectum habet nullum: at illa uita que Deus est, sentit  atque intelligit omnia; et sentit mente, non corpore, quia spiritus est Deus . Non autem sicut animalia que habent corpora, per corpus sentit Deus; non enim ex anima constat et corpore: ac per hoc simplex illa natura sicut intelligit sentit, sicut sentit intelligit; idemque sensus qui intellectus est illi. Nec ita ut aliquando esse desistat aut ceperit: immortalis est enim. Nec frustra de illo dictum est quod solus habeat immortalitatem : nam immortalitas eius uere immortalitas est, in cuius natura nulla est commutatio. Ipsa est etiam uera eternitas qua est immutabilis Deus, sine initio, sine fine; consequenter et incorruptibilis. Una ergo eademque res dicitur, siue dicatur eternus Deus, siue immortalis, siue incorruptibilis, siue immutabilis: itemque cum dicitur, uiuens, et intelligens, quod est utique sapiens, hoc idem dicitur. Non enim percepit sapientiam qua esset sapiens [1 1Kb] , sed ipse sapientia est. Et hec uita, eademque uirtus siue potentia, eademque species, qua potens, atque speciosus dicitur. Quid enim potentius et speciosius sapientia, que attingit a fine usque ad finem fortiter, et disponit omnia suauiter ? Bonitas etiam atque iustitia, numquid inter se in natura Dei, sicut in eius operibus distant, tanquam due diuerse sint qualitates Dei; una, bonitas; alia, iustitia? Non utique: sed que iustitia, ipsa bonitas; et que bonitas, ipsa beatitudo. Incorporalis autem uel incorporeus ideo dicitur Deus, ut spiritus credatur uel intelligatur esse, non corpus.

8. Proinde si dicamus, Aeternus, immortalis, incorruptibilis, immutabilis, uiuus, sapiens, potens, speciosus, iustus, bonus, beatus, spiritus; horum omnium nouissimum quod posui quasi tantummodo uidetur significare substantiam, cetera uero huius substantie qualitates: sed non ita est in illa ineffabili simplicique natura. Quidquid enim secundum qualitates illic dici uidetur, secundum substantiam uel essentiam est intelligendum. Absit enim ut spiritus secundum substantiam dicatur Deus, et bonus secundum qualitatem: sed utrumque secundum substantiam. Sic omnia cetera que commemorauimus, unde in superioribus libris multa iam diximus. De quatuor igitur primis que modo a nobis enumerata atque digesta sunt, id est, eternus, immortalis, incorruptibilis, immutabilis, unum aliquid eligamus; quia unum quatuor ista significant, sicut iam disserui; ne per multa distendatur intentio, et illud potius quod positum est prius, id est, eternus. Hoc faciamus et de quatuor secundis, que sunt, uiuus, sapiens, potens, speciosus. Et quoniam uita qualiscumque inest et pecori, cui sapientia non inest; duo uero ista, sapientia scilicet atque potentia, ita sunt inter se in homine comparata, ut sancta Scriptura diceret, Melior est sapiens quam fortis ; speciosa porro etiam corpora dici solent: unum ex his quatuor [2 1Kb] quod eligimus, sapiens eligatur:  quamuis hec quatuor in Deo non inequalia [1 1Kb] dicenda sint; nomina enim quatuor, res autem una est. De tertiis uero ultimis quatuor, quamuis in Deo idem sit iustum esse quod bonum, quod beatum, idemque spiritum esse quod iustum et bonum et beatum esse: tamen quia in hominibus potest esse spiritus non beatus, potest et iustus et bonus nondum beatus; qui uero beatus est, profecto et iustus et bonus et spiritus est: hoc potius eligamus quod nec in hominibus esse sine illis tribus potest, quod est beatus.



CAPUT uI.

9. Quomodo in ipsa simplicitate Dei sit Trinitas. An et quomodo ex monstratis trinitatibus in homine ostendatur Trinitas Deus. Num igitur [2 1Kb] cum dicimus, Aeternus, sapiens, beatus, hec tria sunt Trinitas, que appellatur Deus? Redigimus [3 1Kb] quidem illa duodecim in istam paucitatem trium: sed eo modo forsitan possumus et hec tria in unum aliquod horum. Nam si una eademque res in Dei natura potest esse sapientia et potentia, aut uita et sapientia; cur non una eademque res esse possit in Dei natura eternitas et sapientia, aut beatitudo et sapientia? Ac per hoc sicut nichil intererat utrum illa duodecim, an ista tria diceremus, quando illa multa in istam redegimus paucitatem; ita nichil interest utrum tria ista dicamus, an illud unum in cuius singularitatem duo cetera similiter redigi posse monstrauimus [4 1Kb] . Quis itaque disputandi modus, quenam tandem uis intelligendi atque potentia, que uiuacitas rationis, que acies cogitationis ostendet, ut alia iam taceam, hoc unum quod sapientia dicitur Deus, quomodo sit Trinitas? Neque enim sicut nos de illo percipimus sapientiam, ita Deus de aliquo: sed sua est ipse sapientia; quia non est aliud sapientia eius, aliud essentia, cui hoc est esse quod sapientem esse. Dicitur quidem in Scripturis sanctis Christus Dei uirtus, et Dei sapientia : sed quemadmodum sit intelligendum, ne Patrem Filius uideatur facere sapientem, in libro septimo disputatum est ; et ad hoc ratio peruenit, ut sic sit Filius sapientia de sapientia, quemadmodum lumen de lumine, Deus de Deo. Nec aliud potuimus inuenire Spiritum sanctum, nisi et ipsum esse sapientiam, et simul omnes unam sapientiam, sicut unum Deum, unam essentiam. Hanc ergo sapientiam quod est Deus, quomodo intelligimus esse Trinitatem? Non dixi, Quomodo credimus? nam hoc inter fideles non debet habere questionem: sed si aliquo modo per intelligentiam possumus uidere quod credimus, quis iste erit modus?

10. Si enim recolamus ubi nostro intellectui ceperit in his libris Trinitas apparere, octauus occurrit. Ibi quippe, ut potuimus, disputando erigere tentauimus mentis intentionem ad intelligendam illam prestantissimam immutabilemque naturam, quod nostra mens non est. Quam tamen sic intuebamur, ut nec longe a nobis esset, et supra nos esset, non loco, sed  ipsa sui uenerabili mirabilique prestantia, ita ut apud nos esse suo presenti lumine uideretur. In qua tamen nobis adhuc nulla Trinitas apparebat, quia non ad eam querendam in fulgore illo firmam mentis aciem tenebamus [1 1Kb] : tantum quia non erat aliqua moles, ubi credi oporteret magnitudinem duorum uel trium plus esse quam unius, cernebamus utcumque. Sed ubi uentum est ad caritatem, que in sancta Scriptura Deus dicta est , eluxit paululum Trinitas, id est, amans, et quod amatur, et amor. Sed quia lux illa ineffabilis nostrum reuerberabat obtutum, et ei nondum posse obtemperari nostre mentis quodam modo conuincebatur infirmitas, ad ipsius nostre mentis, secundum quam factus est homo ad imaginem Dei , uelut familiariorem considerationem, reficiende laborantis intentionis causa, inter ceptum dispositumque refleximus: et inde in creatura, quod nos sumus, ut inuisibilia Dei, per ea que facta sunt, conspicere intellecta possemus , immorati sumus a nono usque ad quartum decimum librum. Et ecce iam quantum necesse fuerat, aut forte plus quam necesse fuerat, exercitata in inferioribus intelligentia, ad summam Trinitatem que Deus est, conspiciendam nos erigere uolumus, nec ualemus. Num enim sicut certissimas uidemus trinitates, siue que forinsecus de rebus corporalibus fiunt, siue cum ea ipsa que forinsecus sensa sunt cogitantur; siue cum illa que oriuntur in animo, nec pertinent ad corporis sensus, sicut fides, sicut uirtutes que sunt artes agende uite, manifesta ratione cernuntur et scientia continentur; siue cum mens ipsa qua nouimus quidquid nosse nos ueraciter dicimus, sibi cognita est, uel se cogitat, siue cum aliquid quod ipsa non est, eternum atque incommutabile conspicit: num ergo sicut in his omnibus certissimas uidemus trinitates, quia in nobis fiunt uel in nobis sunt, cum ista meminimus, aspicimus, uolumus, ita uidemus etiam Trinitatem Deum, quia et illic intelligendo conspicimus tanquam dicentem, et uerbum eius, id est, Patrem et Filium, atque inde procedentem caritatem utrique communem, scilicet Spiritum sanctum? An trinitates istas ad sensus nostros uel ad animum pertinentes uidemus potius quam credimus, Deum uero esse Trinitatem credimus potius quam uidemus? Quod si ita est, profecto aut inuisibilia eius, per ea que facta sunt, nulla intellecta conspicimus; aut si ulla conspicimus; non in eis conspicimus Trinitatem, et est illic quod conspiciamus, est quod etiam non conspectum credere debeamus. Conspicere autem nos immutabile bonum, quod nos non sumus, liber octauus ostendit; et quartus decimus, cum de sapientia que homini ex Deo est loqueremur, admonuit. Cur itaque ibi non agnoscimus Trinitatem? An hec sapientia que Deus dicitur, non se intelligit, non se diligit? Quis hoc dixerit? Aut quis est qui non uideat, ubi nulla scientia est, nullo modo esse sapientiam? Aut uero putandum est, sapientiam que Deus est, scire alia et nescire se ipsam, uel diligere alia nec diligere se  ipsam? Que si dici siue credi stultum et impium est; ecce ergo Trinitas, sapientia scilicet, et notitia sui, et dilectio sui. Sic enim et in homine inuenimus trinitatem, id est, mentem, et notitiam qua se nouit, et dilectionem qua se diligit.



CAPUT uII.

11. Haud facile posse ex dictis trinitatibus deprehendi Trinitatem Deum. Sed hec tria ita sunt in homine, ut non ipsa sint homo. Homo est enim, sicut ueteres definierunt, animal rationale mortale. Illa ergo excellunt in homine, non ipsa sunt homo. Et una persona, id est singulus quisque homo, habet illa tria in mente [1 1Kb] . Quod si etiam sic definiamus hominem, ut dicamus, Homo est substantia rationalis constans ex anima et corpore; non est dubium hominem habere animam que non est corpus, habere corpus quod non est anima. Ac per hoc illa tria non homo sunt, sed hominis sunt, uel in homine sunt. Detracto etiam corpore, si sola anima cogitetur, aliquid eius est mens, tanquam caput eius, uel oculus, uel facies: sed non hec ut corpora cogitanda sunt. Non igitur anima, sed quod excellit in anima mens uocatur. Numquid autem possumus dicere Trinitatem sic esse in Deo, ut aliquid Dei sit, nec ipsa sit Deus? Quapropter singulus quisque homo, qui non secundum omnia que ad naturam pertinent eius, sed secundum solam mentem imago Dei dicitur, una persona est, et imago est Trinitatis in mente. Trinitas uero illa cuius imago est, nichil aliud est tota quam Deus, nichil est aliud tota quam Trinitas. Nec aliquid ad naturam Dei pertinet, quod ad illam non pertineat Trinitatem: et tres persone sunt unius essentie, non sicut singulus quisque homo una persona.

12. Itemque in hoc magna distantia est, quod siue mentem dicamus in homine, eiusque notitiam, et dilectionem, siue memoriam, intelligentiam, uoluntatem, nichil mentis meminimus nisi per memoriam, nec intelligimus nisi per intelligentiam, nec amamus nisi per uoluntatem. At uero in illa Trinitate quis audeat dicere Patrem, nec se ipsum, nec Filium, nec Spiritum sanctum intelligere nisi per Filium, uel diligere nisi per Spiritum sanctum, per se autem meminisse tantummodo uel sui uel Filii uel Spiritus sancti; eodemque modo Filium nec sui nec Patris meminisse nisi per Patrem, nec diligere nisi per Spiritum sanctum, per se autem non nisi intelligere et Patrem et se ipsum et Spiritum sanctum; similiter et Spiritum sanctum per Patrem meminisse et Patris et Filii et sui, et per Filium intelligere et Patrem et Filium et se ipsum, per se autem non nisi diligere et se et Patrem et Filium: tanquam memoria sit Pater et sua et Filii et Spiritus sancti, Filius autem intelligentia et sua et Patris et Spiritus sancti, Spiritus uero sanctus caritas et sua et Patris et Filii? Quis hec in illa Trinitate opinari uel affirmare presumat? Si enim solus ibi Filius intelligit [2 1Kb] , et sibi et Patri et Spiritui sancto, ad illam reditur absurditatem, ut  Pater non sit sapiens de se ipso, sed de Filio; nec sapientia sapientiam genuerit, sed ea sapientia Pater dicatur sapiens esse quam genuit. Ubi enim non est intelligentia, nec sapientia potest esse: ac per hoc si Pater non intelligit ipse sibi, sed Filius intelligit Patri, profecto Filius Patrem sapientem facit. Et si hoc est Deo esse quod sapere, et ea illi essentia est que sapientia, non Filius a Patre, quod uerum est; sed a Filio potius habet Pater essentiam, quod absurdissimum atque falsissimum est. Hanc absurditatem nos in libro septimo discussisse, conuicisse, abiecisse certissimum est . Est ergo Deus Pater sapiens, ea qua ipse sua est sapientia, et Filius sapientia Patris de sapientia quod est Pater, de quo genitus est Filius. Quocirca consequenter est et intelligens Pater ea qua ipse sua est intelligentia; neque enim esset sapiens qui non esset intelligens: Filius autem intelligentia Patris de intelligentia genitus quod est Pater. Hoc et de memoria non inconuenienter dici potest. Quomodo est enim sapiens qui nichil meminit, uel sui non meminit? Proinde, quia sapientia Pater, sapientia Filius, sicut sui meminit [1 1Kb] Pater, ita et Filius: et sicut sui et Filii meminit Pater, memoria non Filii, sed sua; ita sui et Patris meminit Filius, memoria non Patris, sed sua. Dilectio quoque ubi nulla est, quis ullam dicat esse sapientiam? Ex quo colligitur ita esse Patrem dilectionem suam, ut intelligentiam et memoriam suam. Ecce ergo tria illa, id est, memoria, intelligentia, dilectio siue uoluntas in illa summa et immutabili essentia quod est Deus, non Pater et Filius et Spiritus sanctus sunt, sed Pater solus. Et quia Filius quoque sapientia est genita de sapientia, sicut nec Pater ei, nec Spiritus sanctus ei intelligit, sed ipse sibi; ita nec Pater ei meminit, nec Spiritus sanctus ei diligit, sed ipse sibi: sua enim est et ipse memoria, sua intelligentia, sua dilectio; sed ita se habere, de Patre illi est, de quo natus est. Spiritus etiam sanctus quia sapientia est procedens de sapientia, non Patrem habet memoriam, et Filium intelligentiam, et se dilectionem; neque enim sapientia esset, si alius ei meminisset, eique alius intelligeret, ac tantummodo sibi ipse diligeret: sed ipse habet hec tria, et ea sic habet, ut hec ipsa ipse sit. uerumtamen ut ita sit, inde illi est unde procedit.

13. Quis ergo hominum potest istam sapientiam qua nouit Deus omnia, ita ut nec ea que dicuntur preterita, ibi pretereant, nec ea que dicuntur futura, quasi desint exspectentur ut ueniant, sed et preterita et futura cum presentibus sint cuncta presentia; nec singula cogitentur, et ab aliis ad alia cogitando transeatur, sed in uno conspectu simul presto sint uniuersa: quis, inquam, hominum comprehendit istam sapientiam, eamdemque prudentiam, eamdemque scientiam; quandoquidem a nobis nec nostra comprehenditur [2 1Kb] ? Ea quippe que uel sensibus  uel intelligentie nostre adsunt, possumus utcumque conspicere: ea uero que absunt, et tamen adfuerunt, per memoriam nouimus, que obliti non sumus. Nec ex futuris preterita, sed futura ex preteritis, non tamen firma cognitione coniicimus. Nam quasdam cogitationes nostras, quas futuras uelut manifestius atque certius proximas quasi [1 1Kb] prospicimus, memoria faciente id agimus, cum agere ualemus quantum ualemus, que uidetur non ad ea que futura sunt [2 1Kb] , sed ad preterita pertinere. Quod licet experiri in eis dictis uel canticis, quorum seriem memoriter reddimus. Nisi enim preuideremus cogitatione quod sequitur, non utique diceremus. Et tamen ut preuideamus, non prouidentia nos instruit, sed memoria. Nam donec finiatur omne quod dicimus, siue canimus, nichil est quod non prouisum prospectumque proferatur. Et tamen cum id agimus, non dicimur prouidenter, sed memoriter canere uel dicere; et qui hoc in multis ita proferendis ualent plurimum, non solet eorum prouidentia, sed memoria predicari. Fieri ista in animo uel ab animo nostro nouimus, et certissimi sumus: quomodo autem fiant, quanto attentius uoluerimus aduertere, tanto magis noster et sermo succumbit, et ipsa non perdurat intentio, ut ad liquidum aliquid nostra intelligentia, et si non lingua, perueniat. Et putamus nos, utrum Dei prouidentia eadem sit que memoria et intelligentia, qui non singula cogitando aspicit, sed una, eterna et immutabili atque ineffabili uisione complectitur cuncta que nouit, tanta mentis infirmitate posse comprehendere? In hac igitur difficultate et angustiis libet exclamare ad Deum uiuum: Mirificata est scientia tua ex me; inualuit, et non potero ad illam . Ex me quippe intelligo quam sit mirabilis et incomprehensibilis scientia tua, qua me fecisti; quando nec me ipsum comprehendere ualeo quem fecisti: et tamen in meditatione mea exardescit ignis , ut queram faciem tuam semper .



CAPUT uIII.

14. Deum nunc uideri a nobis per speculum quomodo dicat Apostolus. Incorporalem substantiam scio esse sapientiam, et lumen esse in quo uidentur que oculis carnalibus non uidentur: et tamen uir tantus tamque spiritualis, uidemus nunc, inquit, per speculum in enigmate, tunc autem facie ad faciem . Quale sit et quod sit hoc speculum si queramus, profecto illud occurrit, quod in speculo nisi imago non cernitur. Hoc ergo facere conati sumus, ut per imaginem hanc quod nos sumus, uideremus utcumque a quo facti sumus, tanquam per speculum. Hoc significat etiam illud quod ait idem apostolus: Nos autem reuelata facie gloriam Domini speculantes, in eamdem imaginem transformamur de gloria in gloriam, tanquam a Domini Spiritu . Speculantes dixit, per speculum uidentes, non de specula prospicientes. Quod in greca lingua non est  ambiguum, unde in latinam translate sunt apostolice Littere. Ibi quippe speculum ubi apparent imagines rerum, a specula de cuius altitudine longius aliquid intuemur, etiam sono uerbi distat omnino; satisque apparet Apostolum a speculo, non a specula dixisse, gloriam Domini speculantes. Quod uero ait, In eamdem imaginem transformamur: utique imaginem Dei uult intelligi, eamdem dicens, istam ipsam scilicet, id est, quam speculamur; quia eadem imago est et gloria Dei, sicut alibi dicit, uir quidem non debet uelare caput suum, cum sit imago et gloria Dei : de quibus uerbis iam in libro duodecimo disseruimus. Transformamur ergo dicit, de forma in formam mutamur, atque transimus de forma obscura in formam lucidam; quia et ipsa obscura, imago Dei est; et si imago, profecto etiam gloria, in qua homines creati sumus, prestantes ceteris animalibus. De ipsa quippe natura humana dictum est, uir quidem non debet uelare caput, cum sit imago et gloria Dei. Que natura in rebus creatis excellentissima, cum a suo Creatore ab impietate iustificatur, a deformi forma formosam transfertur in formam. Est quippe et in ipsa impietate, quanto magis damnabile uitium, tanto certius natura laudabilis. Et propter hoc addidit, de gloria in gloriam: de gloria creationis in gloriam iustificationis. Quamuis possit hoc et aliis modis intelligi, quod dictum est, de gloria in gloriam: de gloria fidei in gloriam speciei; de gloria qua filii Dei sumus, in gloriam qua similes ei erimus, quoniam uidebimus eum sicuti est . Quod uero adiunxit, tanquam a Domini Spiritu; ostendit gratia Dei nobis conferri tam optabilis transformationis bonum.



CAPUT IX.

15. De enigmate et tropicis locutionibus. Hec dicta sunt propter quod ait Apostolus, nunc per speculum nos uidere. Quia uero addidit, in enigmate; multis hoc incognitum est qui eas litteras nesciunt, in quibus est doctrina quedam de locutionum modis, quos Greci tropos uocant, eoque greco uocabulo etiam nos utimur pro latino. Sicut enim schemata usitatius dicimus quam figuras, ita usitatius dicimus tropos quam modos. Singulorum autem modorum siue troporum nomina, ut singula singulis referantur, difficillimum est et insolentissimum latine enuntiare. Unde quidam interpretes nostri, quod ait Apostolus, Que sunt in allegoria , nolentes grecum uocabulum ponere, circumloquendo interpretati sunt dicentes, Que sunt aliud ex alio significantia. Huius autem tropi, id est allegorie, plures sunt species, in quibus est etiam quod dicitur enigma. Definitio autem ipsius nominis generalis, omnes etiam species complectatur necesse est. Ac per hoc sicut omnis equus animal est, non omne animal equus est: ita omne enigma allegoria est, non omnis allegoria enigma est. Quid ergo est allegoria, nisi tropus ubi ex alio aliud intelligitur, quale illud est ad Thessalonicenses: Itaque non dormiamus sicut et ceteri: sed uigilemus, et sobrii simus. Nam qui dormiunt, nocte dormiunt; et qui inebriantur, nocte ebrii sunt: nos autem  qui diei sumus, sobrii simus ? Sed hec allegoria non est enigma. Nam nisi multum tardis iste sensus in promptu est. Aenigma est autem, ut breuiter explicem, obscura allegoria, sicuti est, Sanguisuge erant tres filie [1 1Kb] ; et quecumque similia. Sed ubi allegoriam nominauit Apostolus, non in uerbis eam reperit, sed in facto, cum e duobus filiis Abrahe, uno de ancilla, altero de libera, quod non dictum, sed etiam factum fuit, duo Testamenta intelligenda monstrauit; quod antequam exponeret, obscurum fuit: proinde allegoria talis, quod est generale nomen, posset specialiter enigma nominari.

16. Sed quia non soli qui eas litteras nesciunt, quibus discuntur tropi, querunt quid dixerit Apostolus, nunc in enigmate nos uidere; uerum etiam qui sciunt, tamen quod sit illud enigma ubi nunc uidemus, nosse desiderant: ex utroque inuenienda una est sententia; et ex illo scilicet quod ait, uidemus nunc per speculum; et ex isto quod addit, in enigmate. Una est enim cum tota sic dicitur, uidemus nunc per speculum in enigmate. Proinde, quantum mihi uidetur, sicut nomine speculi imaginem uoluit intelligi; ita nomine enigmatis quamuis similitudinem, tamen obscuram, et ad perspiciendum difficilem. Cum igitur speculi et enigmatis nomine quecumque similitudines ab Apostolo significate intelligi possint, que accommodate sunt ad intelligendum Deum, eo modo quo potest; nichil tamen est accommodatius quam id quod imago eius non frustra dicitur. Nemo itaque miretur etiam in isto modo uidendi qui concessus est huic uite, per speculum scilicet in enigmate, laborare nos ut quomodocumque uideamus. Nomen quippe hic non sonaret enigmatis, si esset facilitas uisionis. Et hoc est grandius enigma, ut non uideamus quod non uidere non possumus. Quis enim non uidet cogitationem suam? et quis uidet cogitationem suam, non oculis carnalibus dico, sed ipso interiore conspectu? Quis non eam uidet, et quis eam uidet? Quandoquidem cogitatio uisio est animi quedam, siue adsint ea que oculis quoque corporalibus uideantur, uel ceteris sentiantur sensibus, siue non adsint, et eorum similitudines cogitatione cernantur; siue nichil eorum, sed ea cogitentur que nec corporalia sunt, nec corporalium similitudines, sicut uirtutes et uitia, sicut ipsa denique cogitatio cogitatur; siue illa que per disciplinas traduntur liberalesque doctrinas; siue istorum omnium cause superiores atque rationes in natura immutabili cogitentur; siue etiam mala et uana, ac falsa cogitemus, uel non consentiente sensu, uel errante consensu.



CAPUT X.

17. De uerbo mentis, in quo tanquam speculo et enigmate uidemus uerbum Dei. Sed nunc de iis loquamur que nota cogitamus, et habemus in notitia etiam si non cogitemus, siue ad contemplatiuam scientiam pertineant, quam proprie sapientiam [2 1Kb] , siue ad actiuam, quam proprie scientiam nuncupandam  esse disserui. Simul enim utrumque mentis est unius, et imago Dei una. Cum uero de inferiore distinctius et seorsum agitur, tunc non est uocanda imago Dei, quamuis et tunc in ea nonnulla reperiatur similitudo illius Trinitatis; quod in tertio decimo uolumine ostendimus . Nunc ergo simul de uniuersa scientia hominis loquimur, in qua nobis nota sunt quecumque sunt nota: que utique uera sunt, alioquin nota non essent. Nemo enim falsa nouit, nisi cum falsa esse nouit: quod si nouit, uerum nouit; uerum est enim quod illa falsa sint. De his ergo nunc disserimus que nota cogitamus, et nota sunt nobis etiam si non cogitentur a nobis. Sed certe si ea dicere uelimus, nisi cogitata non possumus. Nam etsi uerba non sonent, in corde suo dicit utique qui cogitat. Unde illud est in libro Sapientie: Dixerunt apud se cogitantes non recte . Exposuit enim quid sit, Dixerunt apud se, cum addidit, cogitantes. Huic simile est in Euangelio, quod quidam Scribe cum audissent a Domino dictum paralytico, Confide, fili, remittuntur tibi peccata tua; dixerunt intra se, Hic blasphemat. Quid est enim, dixerunt intra se, nisi cogitando? Denique sequitur, Et cum uidisset iehsu cogitationes eorum, dixit: Utquid cogitatis mala in cordibus uestris ? Sic Mattheus. Lucas autem hoc idem ita narrat: Ceperunt cogitare Scribe et Pharisei, dicentes: Quis est hic qui loquitur blasphemias? Quis potest dimittere peccata, nisi solus Deus? Ut cognouit autem cogitationes eorum iehsu, respondens dixit ad illos: Quid cogitatis in cordibus uestris ? Quale est in libro Sapientie, Dixerunt cogitantes; tale hic est, Cogitauerunt dicentes. Et illic enim et hic ostenditur, intra se atque in corde suo dicere, id est, cogitando dicere. Dixerunt quippe intra se, et dictum est eis, Quid cogitatis? Et de illo diuite cuius uberes fructus ager attulit, ait ipse Dominus, Et cogitabat intra se, dicens .

18. Quedam ergo cogitationes locutiones sunt cordis, ubi et os esse Dominus ostendit, cum ait: Non quod intrat in os coinquinat hominem; sed quod procedit ex ore, hoc coinquinat hominem. Una sententia duo quedam hominis ora complexus est, unum corporis, alterum cordis. Nam utique unde illi hominem putauerant inquinari, in os intrat corporis: unde autem Dominus dixit inquinari hominem, de cordis ore procedit. Ita quippe exposuit ipse quod dixerat. Nam paulo post de hac re discipulis suis: Adhuc et uos, inquit, sine intellectu estis? Non intelligitis quia omne quod in os intrat, in uentrem uadit, et in secessum emittitur? Hic certe apertissime demonstrauit os corporis. At in eo quod sequitur os cordis ostendens, Que autem, inquit, procedunt de ore, de corde exeunt, et ea coinquinant hominem. De corde enim exeunt cogitationes male , etc. Quid hac expositione lucidius? Nec tamen quia dicimus locutiones cordis esse cogitationes, ideo non sunt etiam uisiones exorte de notitie uisionibus, quando uere sunt. Foris enim cum per corpus hec fiunt, aliud est  locutio, aliud uisio: intus autem cum cogitamus, utrumque unum est. Sicut auditio et uisio duo quedam sunt inter se distantia in sensibus corporis, in animo autem non est aliud atque aliud uidere et audire: ac per hoc cum locutio foris non uideatur, sed potius audiatur, locutiones tamen interiores, hoc est, cogitationes uisas dixit a Domino sanctum Euangelium, non auditas: Dixerunt, inquit, intra se, Hic blasphemat; deinde subiunxit, Et cum uidisset iehsu cogitationes eorum. uidit ergo que dixerunt. uidit enim cogitatione sua cogitationes eorum, quas illi soli se putabant uidere.

19. Quisquis igitur potest intelligere uerbum, non solum antequam sonet, uerum etiam antequam sonorum eius imagines cogitatione uoluantur: hoc enim est quod ad nullam pertinet linguam, earum scilicet que lingue appellantur gentium, quarum nostra latina est: quisquis, inquam, hoc intelligere potest, iam potest uidere per hoc speculum atque in hoc enigmate aliquam uerbi illius similitudinem, de quo dictum est, In principio erat uerbum, et uerbum erat apud Deum, et Deus erat uerbum . Necesse est enim cum uerum loquimur, id est, quod scimus loquimur, ex ipsa scientia quam memoria tenemus, nascatur uerbum quod eiusmodi sit omnino, cuiusmodi est illa scientia de qua nascitur. Formata quippe cogitatio ab ea re quam scimus, uerbum est quod in corde dicimus: quod nec grecum est, nec latinum, nec lingue alicuius alterius; sed cum id opus est in eorum quibus loquimur perferre notitiam, aliquod signum quo significetur assumitur. Et plerumque sonus, aliquando etiam nutus, ille auribus, ille oculis exhibetur, ut per signa corporalia etiam corporis sensibus uerbum quod mente gerimus innotescat. Nam et innuere quid est, nisi quodam modo uisibiliter dicere? Est in Scripturis sanctis huius sententie testimonium; nam in Euangelio secundum Ioannem ita legitur: Amen, amen dico uobis, quia unus ex uobis tradet me. Aspiciebant ergo ad inuicem discipuli, hesitantes de quo diceret. Erat ergo unus ex discipulis eius recumbens in sinu Iesu, quem diligebat iehsu: innuit ergo huic Simon Petrus, et dicit ei, Quis est de quo dicit ? Ecce innuendo dixit, quod sonando dicere non audebat. Sed hec atque huiusmodi signa corporalia siue auribus siue oculis presentibus quibus loquimur exhibemus: inuente sunt autem littere, per quas possemus et cum absentibus colloqui: sed ista signa sunt uocum, cum ipse uoces in sermone nostro earum quas cogitamus signa sint rerum.



CAPUT XI.

20. uerbi diuini similitudo qualiscumque in uerbo nostro non exteriore ac sensibili, sed in interiore ac mentali querenda. Dissimilitudo quam maxima inter uerbum ac scientiam nostram et uerbum scientiamque diuinam. Proinde uerbum quod foris sonat, signum est uerbi quod intus lucet, cui magis uerbi competit nomen. Nam illud quod profertur carnis ore, uox uerbi est: uerbumque et ipsum dicitur, propter illud a quo ut foris appareret assumptum  est. Ita enim uerbum nostrum uox quodam modo corporis fit, assumendo eam in qua manifestetur sensibus hominum; sicut uerbum Dei caro factum est, assumendo eam in qua et ipsum manifestaretur sensibus hominum. Et sicut uerbum nostrum fit uox, nec mutatur in uocem; ita uerbum Dei caro quidem factum est, sed absit ut mutaretur in carnem. Assumendo quippe illam, non in eam se consumendo, et hoc nostrum uox fit, et illud caro factum est. Quapropter quicumque cupit ad qualemcumque similitudinem uerbi Dei, quamuis per multa dissimilem, peruenire, non intueatur uerbum nostrum quod sonat in auribus, nec quando uoce profertur, nec quando silentio cogitatur. Omnium namque sonantium uerba linguarum etiam in silentio cogitantur, et carmina percurruntur animo, tacente ore corporis: nec solum numeri syllabarum, uerum etiam modi cantilenarum, cum sint corporales, et ad eum, qui uocatur auditus, sensum corporis pertinentes, per incorporeas quasdam imagines suas presto sunt cogitantibus, et tacite cuncta ista uoluentibus. Sed transeunda sunt hec, ut ad illud perueniatur hominis uerbum, per cuius qualemcumque similitudinem sicut in enigmate uideatur utcumque Dei uerbum: non illud quod factum est ad illum uel illum prophetam, et de quo dictum est, uerbum autem Dei crescebat et multiplicabatur ; et de quo iterum dictum est, Igitur fides ex auditu, auditus autem per uerbum Christi ; et iterum, Cum accepissetis a nobis uerbum auditus Dei, accepistis non ut uerbum hominum, sed sicuti est uere uerbum Dei . Et innumerabilia similiter in Scripturis dicuntur de Dei uerbo, quod in sonis multarum diuersarumque linguarum per corda et ora disseminatur humana. Ideo autem uerbum Dei dicitur, quia doctrina diuina traditur, non humana. Sed illud uerbum Dei querimus qualitercumque per hanc similitudinem nunc uidere, de quo dictum est, Deus erat uerbum; de quo dictum est, Omnia per ipsum facta sunt; de quo dictum est, uerbum caro factum est ; de quo dictum est, Fons sapientie uerbum Dei in excelsis . Perueniendum est ergo ad illud uerbum hominis, ad uerbum rationalis animantis, ad uerbum non de Deo nate, sed a Deo facte imaginis Dei, quod neque prolatiuum est in sono, neque cogitatiuum in similitudine soni, quod alicuius lingue esse necesse sit, sed quod omnia quibus significatur signa precedit, et gignitur de scientia que manet in animo, quando eadem scientia intus dicitur, sicuti est. Simillima est enim uisio cogitationis, uisioni scientie. Nam quando per sonum dicitur, uel per aliquod corporale signum, non dicitur sicuti est, sed sicut potest uideri audiriue per corpus. Quando ergo quod in notitia est, hoc est in uerbo, tunc est uerum uerbum, et ueritas, qualis exspectatur ab homine, ut quod est in ista, hoc sit et in illo; quod non est in ista, non sit et in illo; hic agnoscitur, Est, est; Non, non . Sic accedit, quantum potest, ista similitudo imaginis facte ad illam similitudinem imaginis nate, qua Deus Filius  Patri per omnia substantialiter similis predicatur. Animaduertenda est in hoc enigmate etiam ista uerbi Dei similitudo, quod sicut de illo uerbo dictum est, Omnia per ipsum facta sunt, ubi Deus per unigenitum uerbum suum predicatur uniuersa fecisse; ita hominis opera nulla sunt, que non prius dicantur in corde: unde scriptum est, Initium omnis operis uerbum . Sed etiam hic cum uerum uerbum est, tunc est initium boni operis. uerum autem uerbum est, cum de scientia bene operandi gignitur, ut etiam ibi seruetur, Est, est; Non, non: ut si est in ea scientia qua uiuendum est, sit et in uerbo per quod operandum est; si non, non: alioquin mendacium erit uerbum tale, non ueritas; et inde peccatum, non opus rectum. Est et hec in ista similitudine uerbi nostri similitudo uerbi Dei, quia potest esse uerbum nostrum quod non sequatur opus; opus autem esse non potest, nisi precedat uerbum: sicut uerbum Dei potuit esse nulla existente creatura; creatura uero nulla esse posset, nisi per ipsum per quod facta sunt omnia. Ideoque non Deus Pater, non Spiritus sanctus, non ipsa Trinitas, sed solus Filius, quod est uerbum Dei, caro factum est; quamuis Trinitate faciente: ut sequente atque imitante uerbo nostro eius exemplum, recte uiueremus, hoc est, nullum habentes in uerbi nostri uel contemplatione uel operatione mendacium. uerum hec huius imaginis est quandoque futura perfectio. Ad hanc consequendam nos erudit magister bonus fide christiana pietatisque doctrina, ut reuelata facie a Legis uelamine quod est umbra futurorum, gloriam Domini speculantes, per speculum scilicet intuentes, in eamdem imaginem transformemur de gloria in gloriam, tanquam a Domini Spiritu , secundum superiorem de his uerbis disputationem.

21. Cum ergo hac transformatione ad perfectum fuerit hec imago renouata, similes Deo erimus, quoniam uidebimus eum, non per speculum, sed sicuti est : quod dicit apostolus Paulus, facie ad faciem . Nunc uero in hoc speculo, in hoc enigmate, in hac qualicumque similitudine, quanta sit etiam dissimilitudo, quis potest explicare? Attingam tamen aliqua, ut ualeo, quibus id possit aduerti.



CAPUT XII.

Academica philosophia. Primo ipsa scientia, de qua ueraciter cogitatio nostra formatur, quando que scimus loquimur, qualis aut quanta potest homini prouenire, quamlibet peritissimo atque doctissimo? Exceptis enim que in animum ueniunt a sensibus corporis, in quibus tam multa aliter sunt quam uidentur, ut eorum uerisimilitudine nimium constipatus, sanus sibi esse uideatur qui insanit; unde Academica philosophia sic inualuit, ut de omnibus dubitans multo miserius insaniret: his ergo exceptis que a corporis sensibus in animum ueniunt, quantum rerum remanet quod ita sciamus, sicut nos uiuere scimus? in quo prorsus non metuimus, ne aliqua uerisimilitudine forte fallamur, quoniam certum est etiam eum qui fallitur uiuere; nec in eis uisis hoc habetur  [1 1Kb] , que obiiciuntur extrinsecus, ut in eo sic fallatur oculus, quemadmodum fallitur cum in aqua remus uidetur infractus, et nauigantibus turres moueri, et alia sexcenta que aliter sunt quam uidentur; quia nec per oculum carnis hoc cernitur. Intima scientia est qua nos uiuere scimus, ubi ne illud quidem Academicus dicere potest: Fortasse dormis, et nescis, et in somnis uides. uisa quippe somniantium simillima esse uisis uigilantium quis ignorat? Sed qui certus est de uite sue scientia, non in ea dicit, Scio me uigilare; sed, Scio me uiuere: siue ergo dormiat, siue uigilet, uiuit. Nec in ea scientia per somnia falli potest; quia et dormire et in somnis uidere, uiuentis est. Nec illud potest Academicus aduersus istam scientiam dicere, Furis fortassis et nescis; quia sanorum uisis simillima sunt etiam uisa furentium: sed qui furit uiuit. Nec contra Academicos dicit, Scio me non furere; sed, Scio me uiuere. Nunquam ergo falli nec mentiri potest, qui se uiuere dixerit scire. Mille itaque fallacium uisorum genera obiiciantur ei qui dicit, Scio me uiuere; nichil horum timebit, quando et qui fallitur uiuit. Sed si talia sola pertinent ad humanam scientiam, perpauca sunt; nisi quia in unoquoque genere ita multiplicantur, ut non solum pauca non sint, uerum etiam reperiantur per infinitum numerum tendere. Qui enim dicit, Scio me uiuere, unum aliquid scire se dicit: proinde si dicat, Scio me scire me uiuere; duo sunt iam; hoc uero quod scit hec duo, tertium scire est: sic potest addere et quartum, et quintum, et innumerabilia, si sufficiat. Sed quia innumerabilem numerum uel comprehendere singula addendo, uel dicere innumerabiliter non potest, hoc ipsum certissime comprehendit ac dicit, et uerum hoc esse, et tam innumerabile, ut uere eius infinitum numerum non possit comprehendere ac dicere. Hoc et in uoluntate certa similiter aduerti potest. Quis est enim cui non impudenter respondeatur, Forte falleris, dicenti, uolo beatus esse? Et si dicat, Scio me hoc uelle, et hoc me scire scio; iam his duobus et tertium potest addere, quod hec duo sciat; et quartum, quod hec duo scire se sciat, et similiter in infinitum numerum pergere. Item si quispiam dicat, Errare nolo; nonne siue erret siue non erret, errare tamen eum nolle uerum erit? Quis est qui huic non impudentissime dicat, Forsitan falleris? cum profecto ubicumque fallatur, falli se tamen nolle non fallitur. Et si hoc scire se dicat, addit quantum uult rerum numerum cognitarum, et numerum esse perspicit infinitum. Qui enim dicit, Nolo me falli et hoc me nolle scio, et hoc me scire scio; iam et si non commoda elocutione, potest hinc infinitum numerum ostendere: et alia reperiuntur, que aduersus Academicos ualeant, qui nichil ab homine sciri posse contendunt. Sed modus adhibendus est, presertim quia in opere isto non hoc suscepimus. Sunt inde libri tres nostri, primo nostre conuersionis tempore conscripti, quos qui potuerit et uoluerit legere lectosque intellexerit, nichil eum profecto que ab eis contra  perceptionem ueritatis argumenta multa inuenta sunt, permouebunt  . Cum enim duo sint genera rerum que sciuntur, unum earum que per sensus corporis percipit animus, alterum earum que per se ipsum: multa illi philosophi garrierunt contra corporis sensus; animi autem quasdam firmissimas per se ipsum perceptiones rerum uerarum, quale illud est quod dixi, Scio me uiuere, nequaquam in dubium uocare potuerunt. Sed absit a nobis ut ea que per sensus corporis didicimus, uera esse dubitemus: per eos quippe didicimus celum et terram, et ea qui in eis nota sunt nobis, quantum ille qui et nos et ipsa condidit, innotescere nobis uoluit. Absit etiam ut scire nos negemus, que testimonio didicimus aliorum: alioquin esse nescimus Oceanum; nescimus esse terras atque urbes, quas celeberrima fama commendat; nescimus fuisse homines et opera eorum, que historica lectione didicimus; nescimus que quotidie undecumque nuntiantur, et indiciis consonis contestantibusque [1 1Kb] firmantur; postremo nescimus in quibus locis, uel ex quibus hominibus fuerimus exorti; quia hec omnia testimoniis credidimus aliorum. Quod si absurdissimum est dicere; non solum nostrorum, uerum etiam et alienorum corporum sensus plurimum addidisse nostre scientie confitendum est.

22. Hec igitur omnia, et que per se ipsum, et que per sensus sui corporis, et que testimoniis aliorum percepta scit animus humanus, thesauro memorie condita tenet, ex quibus gignitur uerbum uerum, quando quod scimus loquimur, sed uerbum ante omnem sonum, ante omnem cogitationem soni. Tunc enim est uerbum simillimum rei note, de qua gignitur et imago eius, quoniam de uisione scientie uisio cogitationis exoritur, quod est uerbum lingue nullius; uerbum uerum de re uera, nichil de suo habens, sed totum de illa scientia de qua nascitur. Nec interest quando id didicerit; qui quod scit loquitur; aliquando enim statim ut discit, hoc dicit; dum tamen uerbum sit uerum, id est, de notis rebus exortum.



CAPUT XIII.

Item de differentia scientie ac uerbi mentis nostre, a scientia et uerbo Dei. Sed numquid Deus Pater, de quo natum est uerbum de Deo Deus; numquid ergo Deus Pater in illa sapientia quod est ipse sibi, alia didicit per sensum corporis sui, alia per se ipsum? Quis hoc dicat, qui non animal rationale, sed supra animam rationalem Deum cogitat; quantum ab eis cogitari potest, qui eum omnibus animalibus et omnibus animis preferunt, quamuis per speculum et in enigmate coniiciendo uideant, nondum facie ad faciem sicuti est? Numquid Deus Pater ea ipsa, que non per corpus, quod est ei nullum, sed per se ipsum scit, aliunde ab aliquo didicit, aut nuntiis uel testibus, ut ea sciret, indiguit? Non utique: ad omnia quippe scienda que scit, sufficit sibi illa perfectio. Habet quidem nuntios, id est Angelos, non tamen qui ei que nescit annuntient; non enim sunt ulla que nesciat: sed bonum eorum est de operibus suis eius  consulere ueritatem; et hoc est quod ei dicuntur nonnulla nuntiare, non ut ipse ab eis discat, sed ut ab illo ipsi per uerbum eius sine corporali sono. Nuntiant etiam quod uoluerit, ab eo missi ad quos uoluerit, totum ab illo per illud uerbum eius audientes; id est, in eius ueritate inuenientes quid sibi faciendum, quid, quibus, et quando nuntiandum sit: Nam et nos oramus eum, nec tamen necessitates nostras docemus eum. Nouit enim, ait uerbum eius, Pater uester quid uobis necessarium sit, priusquam petatis ab eo . Nec ista ex aliquo tempore cognouit, ut nosset: sed futura omnia temporalia, atque in eis etiam quid et quando ab illo petituri fueramus, et quos et de quibus rebus uel exauditurus uel non exauditurus esset, sine initio ante presciuit. Uniuersas autem creaturas suas, et spirituales et corporales, non quia sunt ideo nouit; sed ideo sunt quia nouit. Non enim nesciuit que fuerat creaturus. Quia ergo sciuit, creauit; non quia creauit, sciuit. Nec aliter ea sciuit creata, quam creanda: non enim eius sapientie aliquid accessit ex eis; sed illis existentibus sicut oportebat, et quando oportebat, illa mansit ut erat. Ita et scriptum est in libro Ecclesiastico: Antequam crearentur, omnia nota sunt illi; sic et postquam consummata sunt . Sic, inquit, non aliter, et antequam crearentur, et postquam consummata sunt, sic ei nota sunt. Longe est ergo huic scientie scientia nostra dissimilis. Que autem scientia Dei est, ipsa et sapientia; et que sapientia, ipsa essentia siue substantia. Quia in illius nature simplicitate mirabili, non est aliud sapere, aliud esse; sed quod est sapere, hoc est et esse, sicut et in superioribus libris sepe iam diximus. Nostra uero scientia in rebus plurimis propterea et amissibilis est et receptibilis, quia non hoc est nobis esse quod scire uel sapere: quoniam esse possumus, etiam si nesciamus, neque sapiamus ea que aliunde didicimus. Propter hoc, sicut nostra scientia illi scientie Dei, sic et nostrum uerbum quod nascitur de nostra scientia, dissimile est illi uerbo Dei quod natum est de Patris essentia. Tale est autem ac si dicerem, De Patris scientia, de Patris sapientia; uel, quod est expressius, De Patre scientia, de Patre sapientia.



CAPUT XIu.

23. uerbum Dei per omnia equale Patri de quo est. uerbum ergo Dei Patris unigenitus Filius, per omnia Patri similis et equalis, Deus de Deo, lumen de lumine, sapientia de sapientia, essentia de essentia; est hoc omnino quod Pater, non tamen Pater; quia iste Filius, ille Pater. Ac per hoc nouit omnia que nouit Pater: sed ei nosse de Patre est, sicut esse. Nosse enim et esse ibi unum est [1 1Kb] . Et ideo Patri sicut esse non est a Filio, ita nec nosse. Proinde tanquam se ipsum dicens Pater genuit uerbum sibi equale per omnia. Non enim se ipsum integre perfecteque dixisset, si aliquid minus aut amplius esset in eius uerbo quam in ipso. Ibi summe illud agnoscitur, Est, est; Non, non . Et ideo uerbum hoc uere ueritas est: quoniam quidquid est in ea scientia de qua genitum est,  et in ipso est; quod autem in ea non est, nec in ipso est. Et falsum habere aliquid hoc uerbum nunquam potest: quia immutabiliter sic se habet, ut se habet de quo est. Non enim potest Filius a se facere quidquam, nisi quod uiderit Patrem facientem . Potenter hoc non potest, nec est infirmitas ista, sed firmitas, qua falsa esse non potest ueritas. Nouit itaque omnia Deus Pater in se ipso, nouit in Filio: sed in se ipso tanquam se ipsum, in Filio tanquam uerbum suum, quod est de his omnibus que sunt in se ipso. Omnia similiter nouit et Filius, in se scilicet, tanquam ea que nata sunt de iis que Pater nouit in se ipso: in Patre autem, tanquam ea de quibus nata sunt, que ipse Filius nouit in se ipso. Sciunt ergo inuicem Pater et Filius: sed ille gignendo, iste nascendo. Et omnia que sunt in eorum scientia, in eorum sapientia, in eorum essentia, unusquisque eorum simul uidet; non particulatim aut singillatim, uelut alternante conspectu hinc illuc, et inde huc, et rursus inde uel inde in aliud atque aliud, ut aliqua uidere non possit nisi non uidens alia: sed, ut dixi, simul omnia uidet, quorum nullum est quod non semper uidet.

24. uerbum autem nostrum illud quod non habet sonum neque cogitationem soni, sed eius rei [1 1Kb] quam uidendo intus dicimus, et ideo nullius lingue est; atque inde utcumque simile est in hoc enigmate illi uerbo Dei, quod etiam Deus est, quoniam sic et hoc de nostra nascitur, quemadmodum et illud de scientia Patris natum est: nostrum ergo tale uerbum, quod inuenimus esse utcumque illi simile, quantum sit etiam dissimile sicut a nobis dici potuerit, non pigeat intueri.



CAPUT Xu.

Quanta sit dissimilitudo uerbi nostri et uerbi diuini. uerbum nostrum sempiternum esse aut dici non potest. Numquid uerbum nostrum de sola scientia nostra nascitur? Nonne multa dicimus etiam que nescimus? Nec dubitantes ea dicimus, sed uera esse arbitrantes: que forte si uera sunt, in ipsis rebus de quibus loquimur, non in uerbo nostro uera sunt; quia uerbum uerum non est, nisi quod de re que scitur, gignitur. Falsum est ergo isto modo uerbum nostrum, non cum mentimur, sed cum fallimur. Cum autem dubitamus, nondum est uerbum de re de qua dubitamus, sed de ipsa dubitatione uerbum est. Quamuis enim non nouerimus an uerum sit unde dubitamus, tamen dubitare nos nouimus: ac per hoc cum hoc dicimus, uerum uerbum est; quoniam quod nouimus dicimus. Quid, quod etiam mentiri possumus? Quod cum facimus, utique uolentes et scientes falsum uerbum habemus: ubi uerum uerbum est mentiri nos; hoc enim scimus. Et cum mentitos nos esse confitemur, uerum dicimus: quod scimus enim dicimus; scimus namque nos esse mentitos. uerbum autem illud quod est Deus et potentius est nobis, hoc non potest. Non enim potest facere quidquam, nisi quod uiderit Patrem facientem: et non a se ipso loquitur, sed a Patre illi est omne quod loquitur, cum  ipsum Pater unice loquitur: et magna illius uerbi potentia est, non posse mentiri; quia non potest esse illic Est et non , sed Est, est; Non, non. At enim nec uerbum dicendum est, quod uerum non est. Si ita [1 1Kb] , libens assentior. Quid, cum uerum est uerbum nostrum, et ideo recte uerbum uocatur, numquid sicut dici potest uel uisio de uisione, uel scientia de scientia, ita dici potest essentia de essentia, sicut illud Dei uerbum maxime dicitur maximeque dicendum est? Quid ita? quia non hoc est nobis esse, quod est nosse. Multa quippe nouimus que per memoriam quodam modo uiuunt, ita et obliuione quodam modo moriuntur: atque ideo cum illa iam non sint in notitia nostra, nos tamen sumus; et cum scientia nostra animo lapsa perierit a nobis, nos tamen uiuimus.

25. Illa etiam que ita sciuntur, ut nunquam excidere possint, quoniam presentia sunt, et ad ipsius animi naturam pertinent, ut est illud quod nos uiuere scimus : id ergo et si qua reperiuntur similia, in quibus imago Dei potius intuenda est, etiamsi semper sciuntur, tamen quia non semper etiam cogitantur, quomodo de his dicatur uerbum sempiternum, cum uerbum nostrum nostra cogitatione dicatur, inuenire difficile est. Sempiternum est enim animo uiuere, sempiternum est scire quod uiuit: nec tamen sempiternum est cogitare uitam suam, uel cogitare scientiam uite sue; quoniam cum aliud atque aliud ceperit, hoc desinet cogitare, quamuis non desinat scire. Ex quo fit, ut si potest esse in animo aliqua scientia sempiterna, et sempiterna esse non potest eiusdem scientie cogitatio, et uerbum uerum nostrum intimum nisi nostra cogitatione non dicitur, solus Deus intelligatur habere uerbum sempiternum sibique ceternum. Nisi forte dicendum est, ipsam possibilitatem cogitationis, quoniam id quod scitur, etiam quando non cogitatur, potest tamen ueraciter cogitari, uerbum esse tam perpetuum, quam scientia ipsa perpetua est. Sed quomodo est uerbum, quod nondum in cogitationis uisione formatum est? Quomodo erit simile scientie de qua nascitur, si eius non habet formam, et ideo iam uocatur uerbum quia potest habere? Tale est enim ac si dicatur, ideo iam uocandum esse uerbum quia potest esse uerbum. Sed quid est quod potest esse uerbum, et ideo iam dignum est uerbi nomine? Quid est, inquam, hoc formabile nondumque formatum, nisi quiddam mentis nostre, quod hac atque hac uolubili quadam motione iactamus, cum a nobis nunc hoc, nunc illud, sicut inuentum fuerit uel occurrerit, cogitatur? Et tunc fit uerum uerbum, quando illud quod nos dixi uolubili motione iactare, ad id quod scimus peruenit [2 1Kb] , atque inde formatur, eius omnimodam similitudinem capiens; ut quomodo res queque scitur, sic etiam cogitetur,  id est, sine uoce, sine uocis cogitatione, que profecto alicuius lingue est, sic [1 1Kb] in corde dicatur. Ac per hoc etiam si concedamus, ne de controuersia uocabuli laborare uideamur, iam uocandum esse uerbum quiddam illud mentis nostre quod de nostra scientia formari potest, etiam priusquam formatum sit, quia iam, ut ita dicam, formabile est; quis non uideat, quanta hic sit dissimilitudo ab illo Dei uerbo, quod in forma Dei sic est, ut non antea fuerit formabile priusquam formatum, nec aliquando esse possit informe, sed sit forma simplex et simpliciter equalis ei de quo est, et cui mirabiliter ceterna est.



CAPUT XuI.

uerbum nostrum, etiam cum similes Deo erimus, nunquam uerbo diuino cequandum. Quapropter ita dicitur illud Dei uerbum, ut Dei cogitatio non dicatur, ne aliquid esse quasi uolubile credatur in Deo, quod nunc accipiat, nunc recipiat formam, ut uerbum sit, eamque possit amittere, atque informiter quodam modo uolutari. Bene quippe nouerat uerba, et uim cogitationis inspexerat locutor egregius, qui dixit in carmine,

   Secumque uolutat
Euentus belli uarios: 
id est, cogitat. Non ergo ille Dei Filius cogitatio Dei, sed uerbum Dei dicitur. Cogitatio quippe nostra perueniens ad id quod scimus, atque inde formata, uerbum nostrum uerum est. Et ideo uerbum Dei sine cogitatione Dei debet intelligi, ut forma ipsa simplex intelligatur, non habens aliquid formabile quod esse etiam possit informe. Dicuntur quidem etiam in Scripturis sanctis cogitationes Dei; sed eo locutionis modo, quo ibi et obliuio Dei dicitur, que utique ad proprietatem in Deo nulla est.

26. Quamobrem cum tanta sit nunc in isto enigmate dissimilitudo Dei et uerbi Dei, in qua tamen nonnulla similitudo comperta est; illud quoque fatendum est, quod etiam cum similes ei erimus, quando uidebimus eum sicuti est  , nec tunc natura illi erimus equales. Semper enim natura minor est faciente, que facta est. Et tunc quidem uerbum nostrum non erit falsum, quia neque mentiemur, neque fallemur: fortassis etiam uolubiles non erunt nostre cogitationes ab aliis in alia [2 1Kb] euntes atque redeuntes, sed omnem scientiam nostram uno simul conspectu uidebimus: tamen cum et hoc fuerit, si et hoc fuerit, formata erit creatura que formabilis fuit, ut nichil iam desit eius forme, ad quam peruenire deberet: sed tamen cequanda non erit illi simplicitati, ubi non formabile aliquid formatum uel reformatum est, sed forma; neque informis, neque formata, ipsa ibi eterna est immutabilisque substantia.



CAPUT XuII.

27. Quomodo Spiritus sanctus dicatur caritas, et an solus. Spiritum sanctum in Scripturis proprie nuncupatum esse uocabulo Charitatis. Satis  de Patre et Filio, quantum per hoc speculum atque in hoc enigmate uidere potuimus, locuti sumus. Nunc de Spiritu sancto, quantum Deo donante uidere conceditur, disserendum est. Qui Spiritus sanctus secundum Scripturas sanctas, nec Patris solius est, nec Filii solius, sed amborum: et ideo communem, qua inuicem se diligunt Pater et Filius, nobis insinuat caritatem. Ut autem nos exerceret sermo diuinus, non res in promptu sitas, sed in abdito scrutandas et ex abdito eruendas, maiore studio fecit inquiri. Non itaque dixit Scriptura, Spiritus sanctus caritas est; quod si dixisset, non paruam partem questionis istius abstulisset: sed dixit, Deus caritas est ; ut incertum sit, et ideo requirendum, utrum Deus Pater sit caritas, an Deus Filius, an Deus Spiritus sanctus, an Deus ipsa Trinitas. Neque enim dicturi sumus, non propterea Deum dictum esse caritatem, quod ipsa caritas sit ulla substantia [1 1Kb] , que Dei digna sit nomine; sed quod donum sit Dei, sicut dictum est Deo, Quoniam tu es patientia mea : neque enim propterea dictum est, quia Dei substantia est nostra patientia; sed quod ab ipso nobis est, sicut alibi legitur, Quoniam ab ipso est patientia mea . Hunc quippe sensum facile refellit Scripturarum ipsa locutio. Tale est enim, Tu es patientia mea; quale est, Tu es, Domine, spes mea ; et, Deus meus misericordia mea , et multa similia. Non est autem dictum, Domine caritas mea; aut. Tu es caritas mea; aut, Deus caritas mea: sed ita dictum est, Deus caritas est; sicut dictum est, Deus Spiritus est . Hoc qui non discernit, intellectum a Domino, non expositionem querat a nobis: non enim apertius quidquam possumus dicere.

28. Deus ergo caritas est: utrum autem Pater, an Filius, an Spiritus sanctus, an ipsa Trinitas, quia et ipsa non tres dii, sed unus est Deus, hoc queritur. Sed iam in hoc libro superius disputaui, non sic accipiendam esse Trinitatem que Deus est, ex illis tribus que in trinitate nostre mentis ostendimus, ut tanquam memoria sit omnium trium Pater, et intelligentia omnium trium Filius, et caritas omnium trium Spiritus sanctus, quasi Pater nec intelligat sibi nec diligat, sed ei Filius intelligat, et Spiritus sanctus ei diligat, ipse autem sibi et illis tantum meminerit; et Filius nec meminerit nec diligat sibi, sed meminerit ei Pater, et diligat ei Spiritus sanctus, ipse autem et sibi et illis tantummodo intelligat; itemque Spiritus sanctus nec meminerit nec intelligat sibi, sed meminerit ei Pater, et intelligat ei Filius, ipse autem et sibi et illis non nisi diligat: sed sic potius, ut omnia tria et omnes et singuli habeant in sua quisque natura. Nec distent in eis ista, sicut in nobis aliud est memoria, aliud est intelligentia, aliud dilectio siue caritas: sed unum aliquid sit quod omnia ualeat, sicut ipsa sapientia; et sic habeatur in uniuscuiusque natura, ut qui habet, hoc sit quod habet, sicut immutabilis simplexque  substantia. Si ergo hec intellecta sunt, et quantum nobis in rebus tantis uidere uel coniectare concessum est, uera esse claruerunt; nescio cur non sicut sapientia et Pater dicitur et Filius et Spiritus sanctus, et simul omnes non tres, sed una sapientia; ita et caritas et Pater dicatur et Filius et Spiritus sanctus, et simul omnes una caritas. Sic enim et Pater Deus, et Filius Deus, et Spiritus sanctus Deus, et simul omnes unus Deus.

29. Et tamen non frustra in hac Trinitate non dicitur uerbum Dei nisi Filius, nec Donum Dei nisi Spiritus sanctus, nec de quo genitum est uerbum et de quo procedit principaliter Spiritus sanctus nisi Deus Pater. Ideo autem addidi, Principaliter, quia et de Filio Spiritus sanctus procedere reperitur. Sed hoc quoque illi Pater dedit, non iam existenti et nondum habenti: sed quidquid unigenito uerbo dedit, gignendo dedit. Sic ergo eum genuit, ut etiam de illo Donum commune procederet, et Spiritus sanctus spiritus esset amborum. Non est igitur accipienda transeunter, sed diligenter intuenda inseparabilis Trinitatis ista distinctio. Hinc enim factum est ut proprie Dei uerbum etiam Dei sapientia diceretur, cum sit sapientia et Pater et Spiritus sanctus. Si ergo proprie aliquid horum trium caritas nuncupanda est, quid aptius quam ut hoc sit Spiritus sanctus? Ut scilicet in illa [1 1Kb] simplici summaque natura, non sit aliud substantia et aliud caritas; sed substantia ipsa sit caritas, et caritas ipsa sit substantia, siue in Patre, siue in Filio, siue in Spiritu sancto, et tamen proprie Spiritus sanctus caritas nuncupetur.

30. Sicut Legis nomine aliquando simul omnia ueteris Instrumenti sanctarum scripturarum significantur eloquia. Nam ex propheta Isaia testimonium ponens Apostolus, ubi ait, In aliis linguis et in aliis labiis loquar populo huic; premisit tamen, In Lege scriptum est . Et ipse Dominus, In Lege, inquit, eorum scriptum est, quia oderunt me gratis ; cum hoc legatur in Psalmo . Aliquando autem proprie uocatur Lex, que data est per Moysen, secundum quod dictum est, Lex et Prophete usque ad Ioannem ; et, In his duobus preceptis tota Lex pendet et Prophete . Hic utique proprie Lex appellata est, de monte Sina. Prophetarum autem nomine etiam Psalmi significati sunt: et tamen alio loco ipse Saluator, Oportebat, inquit, impleri omnia que scripta sunt in Lege, et Prophetis, et Psalmis de me . Hic rursus Prophetarum nomen, exceptis Psalmis, intelligi uoluit. Dicitur ergo Lex uniuersaliter cum Prophetis et Psalmis, dicitur et proprie que per Moysen data est. Item dicuntur communiter Prophete simul cum Psalmis, dicuntur et proprie preter Psalmos. Et multis aliis exemplis doceri potest, multa rerum uocabula, et uniuersaliter poni, et proprie quibusdam rebus adhiberi, nisi in re aperta uitanda sit longitudo sermonis. Hoc ideo dixi, ne quisquam propterea nos inconuenienter  existimet caritatem appellare Spiritum sanctum, quia et Deus Pater et Deus Filius potest caritas nuncupari.

31. Sicut ergo unicum Dei uerbum proprie uocamus nomine sapientie, cum sit uniuersaliter et Spiritus sanctus et Pater ipse sapientia; ita Spiritus sanctus proprie nuncupatur uocabulo caritatis, cum sit uniuersaliter caritas et Pater et Filius. Sed Dei uerbum, id est, unigenitus Dei Filius aperte dictus est Dei sapientia, ore Apostolico, ubi ait, Christum Dei uirtutem et Dei sapientiam : Spiritus autem sanctus ubi sit dictus caritas inuenimus, si diligenter Ioannis apostoli scrutemur eloquium; qui cum dixisset, Dilectissimi, diligamus inuicem, quia dilectio ex Deo est; secutus adiunxit, Et omnis qui diligit, ex Deo natus est: qui non diligit, non cognouit Deum, quia Deus dilectio est. Hic manifestauit eam se dixisse dilectionem Deum, quam dixit ex Deo. Deus ergo ex Deo est dilectio. Sed quia et Filius ex Deo Patre natus est, et Spiritus sanctus ex Deo Patre procedit, quem potius eorum hic debeamus accipere dictum esse dilectionem Deum, merito queritur. Pater enim solus ita Deus est, ut non sit ex Deo: ac per hoc dilectio que ita Deus est, ut ex Deo sit, aut Filius est, aut Spiritus sanctus. Sed in consequentibus cum Dei dilectionem commemorasset, non qua nos eum, sed qua Ipse dilexit nos, et misit Filium suum litatorem [1 1Kb] pro peccatis nostris; et hinc exhortatus esset ut et nos inuicem diligamus, atque ita Deus in nobis maneat, quia utique dilectionem Deum dixerat, statim uolens de hac re apertius aliquid eloqui, In hoc, inquit, cognoscimus quia in ipso manemus, et ipse in nobis, quia de Spiritu suo dedit nobis. Spiritus itaque sanctus de quo dedit nobis, facit nos in Deo manere, et ipsum in nobis: hoc autem facit dilectio. Ipse est igitur Deus dilectio. Denique paulo post cum hoc ipsum repetiisset atque dixisset, Deus dilectio est; continuo subiecit, Et qui manet in dilectione, in Deo manet, et Deus manet in eo: unde supra dixerat, In hoc cognoscimus quia in ipso manemus, et ipse in nobis, quia de Spiritu suo dedit nobis. Ipse ergo significatur ubi legitur, Deus dilectio est. Deus igitur Spiritus sanctus qui procedit ex Deo, cum datus fuerit homini, accendit eum in dilectionem Dei et proximi, et ipse dilectio est. Non enim habet homo unde Deum diligat, nisi ex Deo. Propter quod paulo post dicit: Nos diligamus eum, quia ipse prior dilexit nos . Apostolus quoque Paulus: Dilectio, inquit, Dei diffusa est in cordibus nostris, per Spiritum sanctum qui datus est nobis .



CAPUT XuIII.

32. Nullum Dei donum caritate excellentius. Nullum est isto Dei dono excellentius. Solum est quod diuidit inter filios regni eterni et filios perditionis eterne. Dantur et alia per Spiritum sanctum munera, sed sine caritate nichil prosunt. Nisi ergo tantum impertiatur cuique Spiritus sanctus, ut eum Dei et proximi faciat amatorem, a sinistra non transfertur ad dexteram. Nec Spiritus proprie dicitur  Donum, nisi propter dilectionem: quam qui non habuerit, si linguis hominum loquatur et Angelorum, sonans eramentum est et cymbalum tinniens: et si habuerit prophetiam, et scierit omnia sacramenta, et omnem scientiam, et si habuerit omnem fidem, ita ut montes transferat, nichil est: et si distribuerit omnem substantiam suam, et si tradiderit corpus suum ut ardeat, nichil ei prodest . Quantum ergo bonum est, sine quo ad eternam uitam neminem bona tanta perducunt? Ipsa uero dilectio siue caritas , si habeat eam qui non loquitur linguis, nec habet prophetiam, nec omnia scit sacramenta omnemque scientiam, nec distribuit omnia sua pauperibus, uel non habendo quod distribuat, uel aliqua necessitate prohibitus, nec tradit corpus suum ut ardeat, si talis passionis nulla tentatio est, perducit ad regnum, ita ut ipsam fidem non faciat utilem nisi caritas. Sine caritate quippe fides potest quidem esse, sed non et prodesse. Propter quod et apostolus Paulus, In Christo, inquit, Iesu neque circumcisio, neque preputium aliquid ualet, sed fides que per dilectionem operatur : sic eam discernens ab ea fide, qua et demones credunt et contremiscunt . Dilectio igitur que ex Deo est et Deus est, proprie Spiritus sanctus est, per quem diffunditur in cordibus nostris Dei caritas, per quam nos tota inhabitat Trinitas. Quocirca rectissime Spiritus sanctus, cum sit Deus, uocatur etiam Donum Dei . Quod Donum proprie quid nisi caritas intelligenda est, que perducit ad Deum, et sine qua quodlibet aliud donum Dei non perducit ad Deum?



CAPUT XIX.

33. Spiritus sanctus dictus Dei Donum in Scripturis. Donum Spiritus sancti dictum pro Donum quod est Spiritus sanctus. Spiritus sanctus proprie Charitas dicitur, quamuis non solus in Trinitate caritas sit. An et hoc probandum est, Dei Donum dictum esse in sacris Litteris Spiritum sanctum? Si et hoc exspectatur, habemus in Euangelio secundum Ioannem Domini Iesu Christi uerba dicentis: Si quis sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue. Porro Euangelista secutus adiunxit: Hoc autem dixit de Spiritu, quem accepturi erant credentes in eum . Unde dicit etiam Paulus apostolus: Et omnes unum Spiritum potauimus . Utrum autem donum Dei sit appellata aqua ista, quod est Spiritus sanctus, hoc queritur. Sed sicut hic inuenimus hanc aquam Spiritum sanctum esse, ita inuenimus alibi in ipso Euangelio hanc aquam donum Dei appellatam. Nam Dominus idem quando cum muliere Samaritana ad puteum loquebatur, cui dixerat, Da mihi bibere; cum illa respondisset, quod Iudei non couterentur Samaritanis; respondit iehsu, et dixit ei: Si scires Donum Dei, et quis est qui dicit tibi, Da mihi bibere; tu forsitan petisses ab eo, et dedisset tibi aquam uiuam. Dicit ei mulier: Domine, neque in quo haurias habes, et puteus altus est; unde ergo habes aquam uiuam? et cetera. Respondit iehsu, et dixit ei:  Omnis qui biberit ex hac aqua, sitiet iterum; qui autem biberit ex aqua quam ego dabo ei, non sitiet in eternum: sed aqua quam ego dabo ei, fiet in eo fons aque salientis in uitam eternam . Quia ergo hec aqua uiua, sicut Euangelista exposuit, Spiritus est sanctus, procul dubio Spiritus Donum Dei est, de quo hic Dominus ait: Si scires Donum Dei, et quis est qui dicit tibi, Da mihi bibere; tu forsitan petisses ab eo, et dedisset tibi aquam uiuam. Nam quod ibi ait, Flumina de uentre eius fluent aque uiue; hoc isto loco, Fiet in eo, inquit, fons aque salientis in uitam eternam.

34. Paulus quoque apostolus, Unicuique, inquit, nostrum datur gratia secundum mensuram donationis Christi: atque ut donationem Christi Spiritum sanctum ostenderet, secutus adiunxit, Propter quod dicit: Ascendit in altum, captiuauit captiuitatem, dedit dona hominibus . Notissimum est autem, Dominum Iesum, cum post resurrectionem a mortuis ascendisset in celum, dedisse Spiritum sanctum, quo impleti qui crediderant, linguis omnium gentium loquebantur. Nec moueat quod ait, dona; non, donum: id enim testimonium de Psalmo posuit. Hoc autem in Psalmo ita legitur: Ascendisti in altum, captiuasti captiuitatem, accepisti dona in hominibus . Sic enim plures codices habent, et maxime greci, et ex hebreo sic interpretatum habemus. Dona itaque dixit Apostolus, quemadmodum Propheta, non, donum. Sed cum Propheta dixerit, accepisti dona in hominibus; Apostolus maluit dicere, dedit dona hominibus: ut ex utroque scilicet uerbo, uno prophetico, apostolico altero, quia in utroque est diuini sermonis auctoritas, sensus plenissimus redderetur. Utrumque enim uerum est, et quia dedit hominibus, et quia accepit in hominibus. Dedit hominibus, tanquam caput membris suis: accepit in hominibus idem ipse utique membris suis, propter que membra sua clamauit de celo, Saule, Saule, quid me persequeris ? et de quibus membris suis ait, Quando uni ex minimis meis fecistis, mihi fecistis . Ipse ergo Christus, et dedit de celo, et accepit in terra. Porro autem dona ob hoc ambo dixerunt, et Propheta et Apostolus, quia per donum, quod est Spiritus sanctus, in commune omnibus membris Christi multa dona, que sunt quibusque propria, diuiduntur. Non enim singuli quique habent omnia, sed hi illa, alii alia: quamuis ipsum donum a quo cuique propria diuiduntur omnes habeant, id est, Spiritum sanctum. Nam et alibi cum multa dona commemorasset, Omnia, inquit, hec operatur unus atque idem Spiritus, diuidens propria unicuique prout uult . Quod uerbum et in Epistola que ad Hebreos est inuenitur, ubi scriptum est, Attestante Deo signis et ostentis, et uariis uirtutibus, et Spiritus sancti distributioni [1 1Kb] . . Et hic cum dixisset, Ascendit in altum, captiuauit captiuitatem, dedit dona hominibus; Quod autem  ascendit, ait, quid est, nisi quia et descendit in inferiores partes terre? Qui descendit, ipse est et qui ascendit super omnes celos, ut adimpleret omnia. Et ipse dedit quosdam quidem apostolos, quosdam autem prophetas, quosdam uero euangelistas, quosdam autem pastores et doctores. Ecce quare dicta sunt dona: quia, sicut alibi dicit, Numquid omnes apostoli? numquid omnes prophete ? et cetera. Hic autem adiunxit, Ad consummationem sanctorum in opus ministerii, in edificationem corporis Christi . Hec est domus, que, sicut Psalmus canit, edificatur post captiuitatem : quoniam qui sunt a diabolo eruti, a quo captiui tenebantur, de his edificatur domus [1 1Kb] Christi, que domus appellatur Ecclesia. Hanc autem captiuitatem ipse captiuauit, qui diabolum uicit. Et ne illa que futura erant sancti capitis membra in eternum supplicium secum traheret, eum iustitie prius, deinde potentie uinculis alligauit. Ipse itaque diabolus est appellata captiuitas, quam captiuauit qui ascendit in altum, et dedit dona hominibus, uel accepit in hominibus.

35. Petrus autem apostolus, sicut in eo libro canonico legitur, ubi scripti sunt Actus Apostolorum, loquens de Christo, commotis corde Iudeis et dicentibus, Quid ergo faciemus, fratres? monstrate nobis; dixit ad eos: Agite penitentiam, et baptizetur unusquisque uestrum in nomine Domini Iesu Christi, in remissionem peccatorum; et accipietis donum Spiritus sancti . Itemque in eodem libro legitur, Simonem Magum Apostolis dare uoluisse pecuniam, ut ab eis acciperet potestatem, qua per impositionem manus eius daretur Spiritus sanctus. Cui Petrus idem: Pecunia, inquit, tua tecum sit in perditionem, quia donum Dei estimasti te per pecunias possidere . Et alio eiusdem libri loco, cum Petrus Cornelio et eis qui cum eo fuerant loqueretur, annuntians et predicans Christum, ait Scriptura: Adhuc loquente Petro uerba hec, cecidit Spiritus sanctus super omnes qui audiebant uerbum, et obstupuerunt qui ex circumcisione fideles simul cum Petro uenerant, quia et in nationes donum Spiritus sancti effusum est. Audiebant enim illos loquentes linguis, et magnificantes Deum . De quo facto suo quod incircumcisos baptizauerat, quia priusquam baptizarentur, ut nodum questionis huius auferret, in eos uenerat Spiritus sanctus, cum Petrus postea redderet rationem fratribus qui erant Ierosolymis, et hac re audita mouebantur, ait post cetera: Cum cepissem autem loqui ad illos, cecidit Spiritus sanctus in illos, sicut et in nos in initio. Memoratusque sum uerbi Domini, sicut dicebat: Quia Ioannes quidem baptizauit aqua, uos autem baptizabimini Spiritu sancto. Si igitur equale donum dedit illis, sicut et nobis qui credidimus in Dominum Iesum Christum; ego quis eram, qui possem prohibere Deum non dare illis Spiritum sanctum ? Et multa alia sunt testimonia Scripturarum, que concorditer attestantur Donum Dei esse Spiritum  sanctum, in quantum datur eis qui per eum diligunt Deum. Sed nimis longum est cuncta colligere. Et quid eis satis est, quibus hec que diximus satis non sunt?

36. Sane admonendi sunt, quandoquidem Donum Dei iam uident dictum Spiritum sanctum, ut cum audiunt, Donum Spiritus sancti, illud genus locutionis agnoscant, quod dictum est, In exspoliatione corporis carnis . Sicut enim corpus carnis nichil est aliud quam caro; sic Donum Spiritus sancti nichil est aliud quam Spiritus sanctus. In tantum ergo Donum Dei est, in quantum datur eis quibus datur. Apud se autem Deus est, etsi nemini detur, quia Deus erat Patri et Filio ceternus antequam cuiquam daretur. Nec quia illi dant, ipse datur, ideo minor est illis. Ita enim datur sicut Donum Dei, ut etiam se ipsum det sicut Deus. Non enim dici potest non esse sue potestatis, de quo dictum est, Spiritus ubi uult spirat : Et apud Apostolum quod iam supra commemoraui, Omnia hec operatur unus atque idem Spiritus, diuidens propria unicuique prout uult. Non est illic conditio dati et dominatio dantium, sed concordia dati et dantium.

37. Quapropter si [1 1Kb] sancta Scriptura proclamat, Deus caritas est; illaque ex Deo est, et in nobis id agit ut in Deo maneamus, et ipse in nobis, et hoc inde cognoscimus, quia de Spiritu suo dedit nobis, ipse Spiritus est Deus caritas. Deinde, si in donis Dei nichil maius est caritate, et nullum est maius donum Dei quam Spiritus sanctus, quid consequentius quam ut ipse sit caritas, qui dicitur et Deus et ex Deo? Et si caritas qua Pater diligit Filium, et Patrem diligit Filius, ineffabiliter communionem demonstrat amborum; quid conuenientius quam ut ille dicatur caritas proprie, qui Spiritus est communis ambobus? Hoc enim sanius creditur uel intelligitur, ut non solus Spiritus sanctus caritas sit in illa Trinitate, sed non frustra proprie caritas nuncupetur, propter illa que dicta sunt. Sicut non solus est in illa Trinitate, uel spiritus uel sanctus, quia et Pater spiritus, et Filius spiritus, et Pater sanctus, et Filius sanctus, quod non ambigit pietas: et tamen iste non frustra proprie dicitur Spiritus sanctus. Quia enim est communis ambobus, id uocatur ipse proprie quod ambo communiter. Alioquin si in illa Trinitate solus Spiritus sanctus est caritas, profecto et Filius non solius Patris, uerum etiam Spiritus sancti Filius inuenitur. Ita enim locis innumerabilibus dicitur et legitur Filius unigenitus Dei Patris, ut tamen et illud uerum sit quod Apostolus ait de Deo Patre: Qui eruit nos de potestate tenebrarum, et transtulit in regnum Filii caritatis sue . Non dixit, Filii sui; quod si diceret, uerissime diceret, quemadmodum quia sepe dixit, uerissime dixit: sed ait, Filii caritatis sue. Filius ergo est etiam Spiritus sancti, si non est in illa Trinitate caritas Dei nisi Spiritus sanctus. Quod si absurdissimum est, restat ut non solus ibi sit caritas Spiritus sanctus, sed propter illa de quibus  satis disserui, proprie sic uocetur: quod autem dictum est, Filii caritatis sue, nichil aliud intelligatur, quam Filii sui dilecti, quam Filii postremo substantie sue. Charitas quippe Patris que in natura eius est ineffabiliter simplici, nichil est aliud quam eius ipsa natura atque substantia, ut sepe iam diximus, et sepe iterare non piget. Ac per hoc Filius caritatis [1 1Kb] eius nullus est alius, quam qui de substantia eius est genitus.



CAPUT XX.

38. Contra Eunomium dicentem Filium Dei non nature, sed uoluntatis esse Filium. Epilogus supradictorum. Quocirca ridenda est dialectica Eunomii, a quo Eunomiani heretici exorti sunt: qui cum non potuisset intelligere, nec credere uoluisset, unigenitum Dei uerbum, per quod facta sunt omnia , Filium Dei esse natura, hoc est, de substantia Patris genitum; non nature uel substantie sue siue essentie dixit esse Filium, sed filium uoluntatis Dei, accidentem scilicet Deo uolens asserere uoluntatem qua gigneret Filium: uidelicet ideo quia nos aliquid aliquando uolumus, quod antea non uolebamus; quasi non propter ista mutabilis intelligatur nostra natura, quod absit ut in Deo esse credamus. Neque enim ob aliud scriptum est, Multe cogitationes in corde uiri; consilium autem Domini manet in eternum ; nisi ut intelligamus siue credamus, sicut eternum Deum, ita in eternum [2 1Kb] eius esse consilium, ac per hoc immutabile, sicut ipse est. Quod autem de cogitationibus, hoc etiam de uoluntatibus uerissime dici potest: Multe uoluntates in corde uiri; uoluntas autem Domini manet in eternum. Quidam ne filium consilii uel uoluntatis Dei dicerent unigenitum uerbum, ipsum consilium seu uoluntatem Patris idem uerbum esse dixerunt. Sed melius, quantum existimo, dicitur consilium de consilio, et uoluntas de uoluntate, sicut substantia de substantia, sapientia de sapientia: ne absurditate illa quam iam refellimus, Filius dicatur Patrem facere sapientem uel uolentem, si non habet Pater in substantia sua consilium uel uoluntatem. Acute sane quidam respondit heretico uersutissime interroganti, utrum Deus Filium uolens an nolens genuerit: ut si diceret, Nolens, absurdissima Dei miseria sequeretur; si autem, uolens, continuo quod intendebat uelut inuicta ratione concluderet, non nature esse Filium, sed uoluntatis. At ille uigilantissime uicissim quesiuit ab eo, utrum Deus Pater uolens an nolens sit Deus: ut si responderet, Nolens, sequeretur illa miseria quam de Deo credere magna insania est; si autem diceret, uolens, responderetur ei, Ergo et ipse Deus est sua uoluntate, non natura. Quid ergo restabat, nisi ut obmutesceret, et sua interrogatione obligatum insolubili uinculo se uideret? Sed uoluntas Dei si et proprie dicenda est aliqua in Trinitate persona, magis hoc nomen Spiritui sancto competit, sicut caritas. Nam quid est aliud caritas, quam uoluntas?

 39. uideo me de Spiritu sancto in isto libro secundum Scripturas sanctas hoc disputasse, quod fidelibus sufficit scientibus iam Deum esse Spiritum sanctum, nec alterius substantie, nec minorem quam est Pater et Filius, quod in superioribus libris secundum easdem Scripturas uerum esse docuimus. De creatura etiam quam fecit Deus, quantum ualuimus, admonuimus eos qui rationem de rebus talibus poscunt, ut inuisibilia eius, per ea que facta sunt, sicut possent, intellecta conspicerent , et maxime per rationalem uel intellectualem creaturam, que facta est ad imaginem Dei; per quod uelut speculum, quantum possent, si possent, cernerent Trinitatem Deum, in nostra memoria, intelligentia, uoluntate. Que tria in sua mente naturaliter diuinitus instituta quisquis uiuaciter perspicit, et quam magnum sit in ea, unde potest etiam sempiterna immutabilisque natura recoli, conspici [1 1Kb] , concupisci, reminiscitur per memoriam, intuetur per intelligentiam, amplectitur per dilectionem, profecto reperit illius summe Trinitatis imaginem. Ad quam summam Trinitatem reminiscendam, uidendam, diligendam, ut eam recordetur, eam contempletur, ea delectetur, totum debet referre quod uiuit. uerum ne hanc imaginem ab eadem Trinitate factam, et suo uitio in deterius commutatam, ita eidem comparet Trinitati, ut omni modo existimet similem; sed potius in qualicumque ista similitudine magnam quoque dissimilitudinem cernat, quantum esse satis uidebatur, admonui.



CAPUT XXI.

40. De proposita similitudine Patris et Filii in memoria et intelligentia nostra. De similitudine Spiritus sancti in uoluntate seu amore nostro. Sane Deum Patrem, et Deum Filium, id est, Deum genitorem qui omnia que substantialiter habet, in ceterno sibi uerbo suo dixit quodam modo, et ipsum uerbum eius Deum, qui nec plus nec minus aliquid habet etiam ipse substantialiter, quam quod est in illo qui uerbum non mendaciter sed ueraciter genuit; quemadmodum potui, non ut illud iam facie ad faciem, sed per hanc similitudinem in enigmate  quantulumcumque coniiciendo uideretur in memoria et intelligentia mentis nostre, significare curaui: memorie tribuens omne quod scimus, etiamsi non inde cogitemus, intelligentie uero proprio modo quodam [2 1Kb] cogitationis informationem. Cogitando enim quod uerum inuenerimus, hoc maxime intelligere dicimur, et hoc quidem in memoria rursus relinquimus. Sed illa est abstrusior profunditas nostre memorie, ubi hoc etiam primum cum cogitaremus inuenimus, et gignitur intimum uerbum, quod nullius lingue sit, tanquam scientia de scientia, et uisio de uisione, et intelligentia que apparet in cogitatione, de intelligentia que in memoria iam fuerat, sed latebat: quanquam et ipsa cogitatio quamdam suam memoriam nisi haberet, non reuerteretur  ad ea que in memoria reliquerat, cum alia cogitaret.

41. De Spiritu autem sancto nichil in hoc enigmate quod ei simile uideretur ostendi, nisi uoluntatem nostram, uel amorem seu dilectionem que ualentior est uoluntas: quoniam uoluntas nostra que nobis naturaliter inest, sicut ei res adiacuerint uel occurrerint, quibus allicimur aut offendimur, ita uarias affectiones habet. Quid ergo, est? Numquid dicturi sumus uoluntatem nostram, quando recta est, nescire quid appetat, quid euitet? Porro si scit, profecto inest ei sua quedam scientia, que sine memoria et intelligentia esse non possit. An uero audiendus est quispiam dicens, caritatem nescire quid agat, que non agit perperam? Sicut ergo inest intelligentia, inest dilectio illi memorie principali, in qua inuenimus paratum et reconditum ad quod cogitando possumus peruenire; quia et duo ista inuenimus ibi, quando nos cogitando inuenimus et intelligere aliquid et amare, que ibi erant et quando inde non cogitabamus: et sicut inest memoria, inest dilectio huic intelligentie que cogitatione formatur; quod uerbum uerum sine ullius gentis lingua intus dicimus, quando quod nouimus dicimus; nam nisi reminiscendo non redit ad aliquid, et nisi amando redire non curat nostre cogitationis intuitus: ita dilectio que uisionem in memoria constitutam, et uisionem cogitationis inde formatam quasi parentem prolemque coniungit, nisi haberet appetendi scientiam, que sine memoria et intelligentia non potest esse, quid recte diligeret ignoraret.



CAPUT XXII.

42. Quanta dissimilitudo inter repertam in nobis imaginem Trinitatis et ipsam Trinitatem. uerum hec quando in una sunt persona, sicut est homo, potest nobis quispiam dicere: Tria ista, memoria, intellectus, et amor, mea sunt, non sua; nec sibi, sed mihi agunt quod agunt, imo ego per illa. Ego enim memini per memoriam, intelligo per intelligentiam, amo per amorem: et quando ad memoriam meam [1 1Kb] aciem cogitationis aduerto, ac sic in corde meo dico quod scio, uerbumque uerum de scientia mea gignitur, utrumque meum est, et scientia utique et uerbum. Ego enim scio, ego dico in meo corde quod scio. Et quando in memoria mea cogitando inuenio iam me intelligere, iam me amare aliquid, qui intellectus et amor ibi erant et antequam inde cogitarem, intellectum meum et amorem meum inuenio in memoria mea, quo ego intelligo, ego amo, non ipsa. Item quando cogitatio memor est, et uult redire ad ea que in memoria reliquerat, eaque intellecta conspicere atque intus dicere, mea memoria memor est, et mea uult uoluntate, non sua. Ipse quoque amor meus cum meminit atque intelligit quid appetere debeat, quid uitare, per meam, non per suam memoriam meminit; et per intelligentiam meam, non per suam, quidquid intelligenter amat,  intelligit. Quod breuiter dici potest: Ego per omnia illa tria memini, ego intelligo, ego diligo, qui nec memoria sum, nec intelligentia, nec dilectio, sed hec habeo. Ista ergo dici possunt ab una persona, que habet hec tria, non ipsa est hec tria. In illius uero summe simplicitate nature que Deus est, quamuis unus sit Deus, tres tamen persone sunt, Pater, et Filius, et Spiritus sanctus.



CAPUT XXIII.

43. Prosequitur disparitatem trinitatis que in homine est, a Trinitate que Deus est. Trinitas per speculum nunc uidetur auxilio fidei, ut postea clarius uideri possit in promissa uisione facie ad faciem. Aliud est itaque trinitas res ipsa, aliud imago trinitatis in re alia, propter quam imaginem simul et illud in quo sunt hec tria, imago dicitur; sicut imago dicitur simul et tabula, et quod in ea pictum est; sed propter picturam que in ea est, simul et tabula nomine imaginis appellatur. uerum in illa summa Trinitate, que incomparabiliter rebus omnibus antecellit, tanta est inseparabilitas, ut cum trinitas hominum non possit dici unus homo; in illa unus Deus et dicatur et sit, nec in uno Deo sit illa Trinitas, sed unus Deus. Nec rursus quemadmodum ista imago quod est homo habens illa tria una persona est, ita est illa Trinitas: sed tres persone sunt, Pater Filii, et Filius Patris, et Spiritus Patris et Filii. Quamuis enim memoria hominis, et maxime illa quam pecora non habent, id est, qua res intelligibiles ita continentur, ut non in eam per sensus corporis uenerint, habeat pro modulo suo in hac imagine Trinitatis incomparabiliter quidem imparem, sed tamen qualemcumque similitudinem Patris; itemque intelligentia hominis, que per intentionem cogitationis inde formatur, quando quod scitur dicitur, et nullius lingue cordis uerbum est, habeat in sua magna disparitate nonnullam similitudinem Filii; et amor hominis de scientia procedens, et memoriam intelligentiamque coniungens, tanquam parenti prolique communis, unde nec parens intelligitur esse, nec proles, habeat in hac imagine aliquam, licet ualde imparem, similitudinem Spiritus sancti: non tamen, sicut in ista imagine Trinitatis non hec tria unus homo, sed unius hominis sunt, ita in ipsa summa Trinitate cuius hec imago est, unius Dei [1 1Kb] sunt illa tria, sed unus Deus est, et tres sunt ille, non una persona. Quod sane mirabiliter ineffabile est, uel ineffabiliter mirabile, cum sit una persona hec imago Trinitatis, ipsa uero summa Trinitas tres persone sint, inseparabilior est illa Trinitas personarum trium, quam hec unius. Illa quippe in natura diuinitatis, siue id melius dicatur deitatis [2 1Kb] , quod est, hoc est, atque incommutabiliter inter se ac semper equalis est: nec aliquando non fuit, aut aliter fuit; nec aliquando non erit, aut aliter erit. Ista uero tria que sunt in impari imagine, etsi non locis quoniam non sunt corpora,  tamen inter se nunc in ista uita magnitudinibus separantur. Neque enim quia moles nulle ibi sunt, ideo non uidemus in alio maiorem esse memoriam quam intelligentiam, in alio contra: in alio duo hec amoris magnitudine superari, siue sint ipsa duo inter se equalia, siue non sint. Atque ita a singulis bina, et a binis singula, et a singulis singula, a maioribus minora uincuntur. Et quando inter se equalia fuerint ab omni languore sanata, nec tunc equabitur rei natura immutabili ea res que per gratiam non mutabitur [1 1Kb] : quia non equatur creatura Creatori, et quando ab omni languore sanabitur, mutabitur [2 1Kb] .

44. Sed hanc non solum incorporalem, uerum etiam summo inseparabilem uereque immutabilem Trinitatem, cum uenerit uisio que facie ad faciem repromittitur nobis, multo clarius certiusque uidebimus, quam nunc eius imaginem quod nos sumus: per quod tamen speculum et in quo enigmate qui uident, sicut in hac uita uidere concessum est, non illi sunt qui ea que digessimus et commendauimus in sua mente conspiciunt; sed illi qui eam tanquam imaginem uident, ut possint ad eum cuius imago est, quomodocumque referre quod uident, et per imaginem quam conspiciendo uident, etiam illud uidere coniiciendo, quoniam nondum possunt facie ad faciem. Non enim ait Apostolus, uidemus nunc speculum; sed, uidemus nunc per speculum .



CAPUT XXIu.

Infirmitas mentis humane. Qui ergo uident suam mentem, quomodo uideri potest, et in ea trinitatem istam de qua multis modis ut potui disputaui, nec tamen eam credunt uel intelligunt esse imaginem Dei; speculum quidem uident, sed usque adeo non uident per speculum qui est per speculum nunc uidendus, ut nec ipsum speculum quod uident sciant esse speculum, id est, imaginem. Quod si scirent, fortassis et eum cuius est hoc speculum, per hoc querendum et per hoc utcumque interim uidendum esse sentirent, fide non ficta corda mundante , ut facie ad faciem possit uideri, qui per speculum nunc uidetur. Qua fide cordium mundatrice contempta, quid agunt intelligendo que de natura mentis humane subtilissime disputantur, nisi ut ipsa quoque intelligentia sua teste damnentur? In qua utique non laborarent, et uix ad certum aliquid peruenirent, nisi penalibus tenebris inuoluti et onerati corpore corruptibili quod aggrauat animam . Quo tandem merito inflicto malo isto, nisi peccati? Unde tanti mali magnitudine admoniti, sequi deberent Agnum qui tollit peccatum mundi .



CAPUT XXu.

In beatitudine tantum intelligetur questio cur Spiritus sanctus non sit genitus, et quomodo de Patre ac Filio procedat. Ad eum namque pertinentes etiam longe istis ingenio tardiores, quando fine huius uite resoluuntur a corpore, ius in eis retinendis non habent inuide potestates. Quas ille  Agnus sine ullo ab eis peccati debito occisus, non potentia potestatis priusquam iustitia sanguinis uicit. Proinde liberi a diaboli potestate, suscipiuntur ab Angelis sanctis, a malis omnibus liberati per Mediatorem Dei et hominum hominem Iesum Christum : quoniam consonantibus diuinis Scipturis, et ueteribus et nouis, et per quas prenuntiatus et per quas annuntiatus est Christus, non est aliud nomen sub celo, in quo oportet homines saluos fieri . Constituuntur autem purgati ab omni contagione corruptionis [1 1Kb] in placidis sedibus, donec recipiant corpora sua, sed iam incorruptibilia, que ornent, non onerent. Hoc enim placuit optimo et sapientissimo Creatori, ut spiritus hominis Deo pie subditus, habeat feliciter subditum corpus, et sine fine permaneat ista felicitas.

45. Ibi ueritatem sine ulla difficultate uidebimus, eaque clarissima et certissima perfruemur. Nec aliquid queremus mente ratiocinante, sed contemplante cernemus quare non sit Filius Spiritus sanctus, cum de Patre procedat. In illa luce nulla erit questio: hic uero ipsa experientia tam mihi apparuit esse difficilis, quod et illis qui hec diligenter atque intelligenter legent, procul dubio similiter apparebit, ut cum me in secundo huius operis libro alio loco inde dicturum esse promiserim , quotiescumque in ea creatura que nos sumus, aliquid illi rei simile ostendere uolui, qualemcumque intellectum meum sufficiens elocutio mea secuta non fuerit: quamuis et in ipso intellectu conatum me senserim magis habuisse quam effectum. Et in una quidem persona quod est homo inuenisse imaginem summe illius Trinitatis, et in re mutabili tria illa ut facilius intelligi possint, etiam per temporalia interualla maxime in libro nono monstrare uoluisse. Sed tria unius persone, non sicut humana poscit intentio, tribus illis personis conuenire potuerunt, sicut in hoc libro quinto decimo domonstrauimus.



CAPUT XXuI.

Spiritus sanctus a Christo bis datus. Processio Spiritus sancti a Patre et a Filio est sine tempore, nec amborum filius dici potest. Deinde in illa summa Trinitate que Deus est, interualla temporum nulla sunt, per que possit ostendi aut saltem requiri, utrum prius de Patre natus sit Filius, et postea de ambobus processerit Spiritus sanctus. Quoniam Scriptura sancta Spiritum eum dicit amborum. Ipse est enim de quo dicit Apostolus, Quoniam autem estis filii, misit Deus Spiritum Filii sui in corda uestra : et ipse est de quo dicit idem Filius, Non enim uos estis qui loquimini; sed Spiritus Patris uestri, qui loquitur in uobis . Et multis aliis diuinorum eloquiorum testimoniis comprobatur Patris et Filii esse Spiritum, qui proprie dicitur in Trinitate Spiritus sanctus: de quo item dicit ipse Filius, Quem ego mittam uobis a Patre ; et alio loco, Quem mittet Pater in nomine meo . De utroque autem procedere  sic docetur; quia ipse Filius ait, De Patre procedit. Et cum resurrexisset a mortuis et apparuisset discipulis suis, insufflauit et ait, Accipite Spiritum sanctum , ut eum etiam de se procedere ostenderet. Et ipsa est uirtus que de illo exibat, sicut legitur in Euangelio, et sanabat omnes .

46. Quid uero fuerit cause, ut post resurrectionem suam, et in terra prius daret , et de celo postea mitteret Spiritum sanctum ; hoc ego existimo, quia per ipsum donum diffunditur caritas in cordibus nostris , qua diligimus Deum et proximum, secundum duo illa precepta in quibus tota Lex pendet et Prophete . Hoc significans Dominus iehsu, bis dedit Spiritum sanctum; semel in terra propter dilectionem proximi, et iterum de celo propter dilectionem Dei. Et si forte alia ratio reddatur de Spiritu sancto bis dato, eumdem tamen Spiritum sanctum datum, cum insufflasset iehsu, de quo mox ait, Ite, baptizate omnes gentes in nomine Patris et Filii et Spiritus sancti , ubi maxime commendatur hec Trinitas, ambigere non debemus. Ipse est igitur qui de celo etiam datus est die Pentecostes, id est, post dies decem quam Dominus ascendit in celum. Quomodo ergo Deus non est qui dat Spiritum sanctum? Imo quantus Deus est qui dat Deum? Neque enim aliquis discipulorum eius dedit Spiritum sanctum. Orabant quippe ut ueniret in eos quibus manum imponebant, non ipsi eum dabant. Quem morem in suis prepositis etiam nunc seruat Ecclesia. Denique et Simon Magus offerens Apostolis pecuniam, non ait, Date et mihi hanc potestatem, ut dem Spiritum sanctum; sed, cuicumque, inquit, imposuero manus, accipiat Spiritum sanctum. Quia neque Scriptura superius dixerat, uidens autem Simon quod Apostoli darent Spiritum sanctum; sed dixerat, uidens autem Simon quod per impositionem manuum Apostolorum daretur Spiritus sanctus . Propter hoc et Dominus ipse iehsu Spiritum sanctum non solum dedit ut Deus, sed etiam accepit ut homo; propterea dictus est plenus gratia  et Spiritu sancto [1 1Kb] . Et manifestius de illo scriptum est in Actibus Apostolorum: Quoniam unxit eum Deus Spiritu sancto . Non utique oleo uisibili, sed dono gratie, quod uisibili significatur unguento quo baptizatos ungit Ecclesia. Nec sane tunc unctus est Christus Spiritu sancto, quando super eum baptizatum uelut columba descendit : tunc enim corpus suum, id est, Ecclesiam suam prefigurare dignatus est, in qua precipue baptizati accipiunt Spiritum sanctum: sed ista mystica et inuisibili unctione tunc intelligendus est unctus, quando uerbum Dei caro factum est ; id est, quando humana natura sine ullis precedentibus bonorum operum meritis Deo  uerbo [1 1Kb] est in utero uirginis copulata, ita ut cum illo fieret una persona. Ob hoc eum confitemur natum de Spiritu sancto et uirgine Maria. Absurdissimum est enim, ut credamus eum cum iam triginta esset annorum , accepisse Spiritum sanctum: sed uenisse illum ad baptisma, sicut sine ullo omnino peccato, ita non sine Spiritu sancto. Si enim de famulo eius et precursore ipso Ioanne scriptum est, Spiritu sancto replebitur iam inde ab utero matris sue , quoniam quamuis seminatus a patre, tamen Spiritum sanctum in utero formatus accepit; quid de homine Christo intelligendum est uel credendum, cuius carnis ipsa conceptio non carnalis, sed spiritualis fuit? In eo etiam quod de illo scriptum est, quod acceperit a Patre promissionem Spiritus sancti et effuderit , utraque natura monstrata est, et humana scilicet et diuina: accepit quippe ut homo, effudit ut Deus. Nos autem accipere quidem hoc donum possumus pro modulo nostro, effundere autem super alios non utique possumus; sed ut hoc fiat, Deum super eos, a quo hoc efficitur, inuocamus.

47. Numquid ergo possumus querere utrum iam processerat de Patre Spiritus sanctus quando natus est Filius, an nondum processerat, et illo nato de utroque processit, ubi nulla sunt tempora; sicut potuimus querere ubi inuenimus tempora, uoluntatem prius de humana mente procedere, ut queratur quod inuentum proles uocetur; qua iam parta seu genita, uoluntas illa perficitur, eo fine requiescens, ut qui fuerat appetitus querentis, sit amor fruentis, qui iam de utroque, id est, de gignente mente et de genita notione tanquam de parente ac prole procedat? Non possunt prorsus ista ibi queri, ubi nichil ex tempore inchoatur, ut consequenti perficiatur in tempore. Quapropter, qui potest intelligere sine tempore generationem Filii de Patre, intelligat sine tempore processionem Spiritus sancti de utroque. Et qui potest intelligere in eo quod ait Filius, Sicut habet Pater uitam in semetipso, sic dedit Filio uitam habere in semetipso ; non sine uita existenti iam Filio uitam Patrem dedisse, sed ita eum sine tempore genuisse, ut uita quam Pater Filio gignendo dedit, ceterna sit uite Patris qui dedit: intelligat sicut habet Pater in semetipso ut de illo procedat Spiritus sanctus, sic dedisse Filio ut de illo procedat idem Spiritus sanctus, et utrumque sine tempore; atque ita dictum Spiritum sanctum de Patre procedere, ut intelligatur, quod etiam procedit de Filio, de Patre esse Filio [2 1Kb] . Si enim quidquid habet, de Patre habet Filius; de Patre habet utique ut et de illo procedat Spiritus sanctus. Sed nulla ibi tempora cogitentur, que habent prius et posterius: quia omnino nulla ibi sunt. Quomodo ergo non absurdissime filius diceretur amborum, cum sicut Filio prestat essentiam sine initio temporis, sine ulla mutabilitate  nature de Patre generatio; ita Spiritui sancto prestet essentiam sine ullo initio temporis, sine ulla mutabilitate nature de utroque processio? Ideo enim cum Spiritum sanctum genitum non dicamus, dicere tamen non audemus ingenitum, ne in hoc uocabulo uel duos patres in illa Trinitate, uel duos qui non sunt de alio quispiam suspicetur. Pater enim solus non est de alio, ideo solus appellatur ingenitus, non quidem in Scipturis, sed in consuetudine disputantium, et de re tanta sermonem qualem ualuerint proferentium. Filius autem de Patre natus est: et Spiritus sanctus de Patre principaliter, et ipso sine ullo temporis interuallo dante, communiter de utroque procedit. Diceretur autem filius Patris et Filii, si, quod abhorret ab omnium sanorum sensibus, cum ambo genuissent. Non igitur ab utroque est genitus, sed procedit ab utroque amborum Spiritus.



CAPUT XXuII.

48. Quid hic sufficiat ad solutionem questionis, cur Spiritus non dicatur genitus, et cur solus Pater ingenitus. Quid agendum iis qui hec non intelligunt. uerum quia in illa ceterna, et equali, et incorporali, et ineffabiliter immutabili, atque inseparabili Trinitate difficillimum est generationem a processione distinguere, sufficiat interim eis qui extendi non ualent amplius [1 1Kb] , id quod de hac re in sermone quodam proferendo ad aures populi christiani diximus, dictumque conscripsimus. Inter cetera enim cum per Scripturarum sanctarum testimonia docuissem de utroque procedere Spiritum sanctum: Si ergo, inquam, et de Patre et de Filio procedit Spiritus sanctus; cur Filius dixit, »De Patre procedit ?« Cur, putas, nisi quemadmodum solet ad eum referre et quod ipsius est, de quo et ipse est? Unde et illud est quod ait, »Mea doctrina non est mea, sed eius qui me misit« . Si igitur hic intelligitur eius doctrina, quam tamen dixit non suam, sed Patris; quanto magis illic intelligendus est et de ipso procedere Spiritus sanctus, ubi sic ait, »De Patre procedit,« ut non diceret, De me non procedit? A quo autem habet Filius ut sit Deus , ab illo habet utique ut de illo etiam procedat Spiritus sanctus: ac per hoc Spiritus sanctus ut etiam de Filio procedat, sicut procedit de Patre, ab ipso habet Patre. Hic utcumque etiam illud intelligitur, quantum a talibus quales nos sumus, intelligi potest, cur non dicatur natus esse, sed potius procedere Spiritus sanctus: quoniam si et ipse Filius diceretur, amborum utique filius diceretur; quod absurdissimum est. Filius quippe nullus est duorum, nisi patris et matris. Absit autem ut inter Deum Patrem et Deum Filium aliquid tale suspicemur. Quia nec filius hominum simul et ex patre et ex matre procedit: sed cum in matrem procedit ex patre, non tunc procedit ex matre; et cum in hanc lucem procedit ex matre, non tunc procedit ex patre. Spiritus autem sanctus non de Patre procedit in Filium, et de Filio procedit ad sanctificandam creaturam; sed simul de utroque procedit: quamuis hoc Pater Filio  dederit, ut quemadmodum de se, ita de illo quoque procedat. Neque enim possumus dicere quod non sit uita Spiritus sanctus, cum uita Pater, uita sit Filius: ac per hoc sicut Pater cum habeat uitam in semetipso, dedit et Filio uitam habere in semetipso; sic ei dedit uitam procedere de illo, sicut et procedit de ipso . Hec de illo sermone in hunc librum transtuli, sed fidelibus, non infidelibus loquens.

49. uerum si ad hanc imaginem contuendam, et ad uidenda ista quam uera sint, que in eorum mente sunt, nec tria sic sunt ut tres persone sint, sed omnia tria hominis sunt que una persona est, minus idonei sunt: cur non de illa summa Trinitate, que Deus est, credunt potius quod in sacris Litteris inuenitur, quam poscunt liquidissimam reddi sibi rationem, que ab humana mente tarda scilicet infirmaque non capitur? Et certe cum inconcusse crediderint Scripturis sanctis tanquam ueracissimis testibus, agant orando et querendo et bene uiuendo ut intelligant, id est, ut quantum uideri potest, uideatur mente quod tenetur fide. Quis hoc prohibeat? imo uero ad hoc quis non hortetur? Si autem propterea negandum putant ista esse, quia ea non ualent cecis mentibus cernere; debent et illi qui ex natiuitate sua ceci sunt, esse solem negare. Lux ergo lucet in tenebris: quod si eam tenebre non comprehendunt , illuminentur Dei dono prius ut sint fideles, et incipiant esse lux in comparatione infidelium; atque hoc premisso fundamento edificentur ad uidenda que credunt, ut aliquando possint uidere. Sunt enim que ita creduntur, ut uideri iam omnino non possint. Non enim Christus iterum in cruce uidendus est: sed nisi hoc credatur quod ita factum atque uisum est, ut futurum ac uidendum iam non speretur, non peruenitur ad Christum, qualis sine fine uidendus est. Quantum uero attinet ad illam summam, ineffabilem, incorporalem, immutabilemque naturam per intelligentiam utcumque cernendam, nusquam se melius, regente duntaxat fidei regula, acies humane mentis exercet, quam in eo quod ipse homo in sua natura melius ceteris animalibus, melius etiam ceteris anime sue partibus habet, quod est ipsa mens: cui quidam rerum inuisibilium tributus est uisus, et cui tanquam in loco superiore atque interiore honorabiliter presidenti, iudicanda omnia nuntiant etiam corporis sensus; et qua non est superior, cui subdita regenda est, nisi Deus.

50. uerum inter hec que multa iam dixi, et nichil illius summe Trinitatis ineffabilitate dignum me dixisse audeo profiteri, sed confiteri potius mirificatam scientiam eius ex me inualuisse, nec posse me ad illam ; o tu, anima mea, ubi te esse sentis, ubi iaces, ubi stas [1 1Kb] , donec ab eo qui propitius factus est omnibus iniquitatibus tuis, sanentur omnes languores tui ? Agnoscis te certe in illo esse stabulo, quo Samaritanus ille perduxit eum quem  reperit multis a latronibus [1 1Kb] inflictis uulneribus semiuiuum . Et tamen multa uera uidisti, non his oculis quibus uidentur corpora colorata, sed eis pro quibus orabat qui dicebat, Oculi mei uideant equitatem . Nempe ergo multa uera uidisti, eaque discreuisti ab illa luce qua tibi lucente uidisti: attolle oculos in ipsam lucem, et eos in eam fige, si potes. Sic enim uidebis quid distet natiuitas uerbi Dei a processione Doni Dei, propter quod Filius unigenitus non de Patre genitum, alioqui frater eius esset, sed procedere dixit Spiritum sanctum. Unde cum sit communio quedam consubstantialis Patris et Filii amborum Spiritus, non amborum, quod absit, dictus est filius. Sed ad hoc dilucide perspicueque cernendum, non potes ibi aciem figere; scio, non potes. uerum dico, mihi dico, quid non possim scio: ipsa tamen tibi ostendit in te tria illa, in quibus tu summe ipsius, quam fixis oculis contemplari nondum uales, imaginem Trinitatis agnosceres. Ipsa ostendit tibi uerbum uerum esse in te, quando de scientia tua gignitur, id est, quando quod scimus dicimus; quamuis nullius gentis lingua significantem uocem uel proferamus uel cogitemus, sed ex illo quod nouimus cogitatio nostra formetur; sitque in acie cogitantis imago simillima cogitationis eius [2 1Kb] quam memoria continebat, ista duo scilicet uelut parentem ac prolem tertia uoluntate siue dilectione iungente. Quam quidem uoluntatem de cogitatione procedere , non tamen esse cogitationis imaginem; et ideo quamdam in hac re intelligibili natiuitatis et processionis insinuari distantiam, quoniam non hoc est cogitatione conspicere quod appetere, uel etiam perfrui uoluntate, cernit discernitque qui potest. Potuisti et tu, quamuis non potueris neque possis explicare sufficienti eloquio, quod inter nubila similitudinum corporalium, que cogitationibus humanis occursare non desinunt, uix uidisti. Sed illa lux que non est quod tu, et hoc tibi ostendit, aliud esse illas incorporeas similitudines corporum, et aliud esse uerum, quod eis reprobatis intelligentia contuemur: hec et alia similiter certa oculis tuis interioribus lux illa monstrauit. Que igitur causa est cur acie fixa ipsam uidere non possis, nisi utique infirmitas? Et quid tibi eam fecit, nisi iniquitas [3 1Kb] ? Quis ergo sanat omnes languores tuos, nisi qui propitius fit omnibus iniquitatibus tuis? Librum itaque istum iam tandem aliquando precatione melius quam disputatione concludam.



CAPUT XXuIII.

51. Conclusio libri, cum precatione et excusatione de multiloquio. Domine Deus noster, credimus in te Patrem, et Filium, et Spiritum sanctum. Neque enim diceret ueritas, Ite, baptizate omnes gentes in nomine Patris et Filii et Spiritus sancti , nisi Trinitas esses. Nec baptizari nos iuberes, Domine Deus, in eius nomine qui non est Dominus Deus. Neque diceretur uoce diuina,  Audi, Isrel; Dominus Deus tuus, Deus unus est ; nisi Trinitas ita esses, ut unus Dominus Deus esses. Et si tu Deus Pater ipse esses, et Filius uerbum tuum iehsu Christus ipse esses, et donum uestrum Spiritus sanctus; non legeremus in Litteris ueritatis, Misit Deus Filium suum : nec tu, o Unigenite, diceres de Spiritu sancto, Quem mittet Pater in nomine meo ; et, Quem ego mittam uobis a Patre . Ad hanc regulam fidei dirigens intentionem meam, quantum potui, quantum me posse fecisti, quesiui te, et desideraui intellectu uidere quod credidi, et multum disputaui, et laboraui. Domine Deus meus, una spes mea, exaudi me, ne fatigatus nolim te querere, sed queram faciem tuam semper ardenter . Tu da querendi uires, qui inuenire te fecisti [1 1Kb] , et magis magisque inueniendi te spem dedisti. Coram te est firmitas et infirmitas mea: illam serua, istam sana. Coram te est scientia et ignorantia mea: ubi mihi aperuisti, suscipe intrantem; ubi clausisti, aperi pulsanti. Meminerim tui, intelligam te, diligam te. Auge in me ista, donec me reformes ad integrum. Scio scriptum esse, In multiloquio non effugies peccatum . Sed utinam predicando uerbum tuum, et laudando te tantummodo loquerer! non solum fugerem peccatum, sed meritum bonum acquirerem, quamlibet multum sic loquerer. Neque enim homo de te beatus, peccatum preciperet germano in fide filio suo, cui scripsit dicens: Predica uerbum, insta opportune, importune . Numquid dicendum est istum non multum locutum, qui non solum opportune, uerum etiam importune uerbum tuum, Domine, non tacebat? Sed ideo non erat multum, quia tantum erat necessarium. Libera me, Deus, a multiloquio quod patior intus in anima mea, misera in conspectu tuo, et confugiente [2 1Kb] ad misericordiam tuam. Non enim cogitationibus taceo, etiam tacens uocibus. Et si quidem non cogitarem nisi quod placeret tibi, non utique rogarem ut me ab hoc multiloquio liberares. Sed multe sunt cogitationes mee, tales quales nosti, cogitationes hominum, quoniam uane sunt . Dona mihi non eis consentire, et si quando me delectant, eas nichilominus improbare, nec in eis uelut dormitando immorari. Nec in tantum ualeant apud me, ut aliquid in opera mea procedat ex illis; sed ab eis mea saltem sit tuta sententia, tuta conscientia, te tuente. Sapiens quidam cum de te loqueretur in libro suo, qui Ecclesiasticus proprio nomine iam uocatur, Multa, inquit, dicimus, et non peruenimus, et consummatio sermonum uniuersa est ipse . Cum ergo peruenerimus ad te, cessabunt multa ista que dicimus, et non peruenimus; et manebis unus omnia in omnibus : et sine fine dicemus unum laudantes te in unum, et in te facti etiam nos unum. Domine Deus une, Deus Trinitas, quecumque dixi in his libris de tuo, agnoscam et tui: si qua de meo, et tu ignosce, et tui. Amen.



APPENDIX TOMI OCTAuI OPERUM SANCTI AUGUSTINI, IN QUO SUBDITITIA ISTHAEC OPUSCULA EXHIBENTUR, SCILICET: TRACTATUS CONTRA QUINQUE HAERESES. SERMO CONTRA IUDAEOS, PAGANOS ET ARIANOS. DIALOGUS DE ALTERCATIONE ECCLESIAE ET SYNAGOGAE. DE FIDE CONTRA MANICHAEOS LIBER EuODIO TRIBUTUS. COMMONITORIUM  DE RECIPIENDIS MANICHAEIS QUI CONuERTUNTUR. CONTRA FELICIANUM ARIANUM DE FIDE TRINITATIS, LIBER uIGILIO TAPSITANO EPISCOPO RESTITUTUS. QUAESTIONES DE TRINITATE ET DE GENESI EX ALCUINO DECERPTAE. DE INCARNATIONE uERBI AD IANUARIUM LIBRI DUO COLLECTI EX ORIGENE. LIBER DE TRINITATE ET UNITATE DEI. DE ESSENTIA DIuINITATIS. DIALOGUS DE UNITATE SANCTAE TRINITATIS. LIBER DE ECCLESIASTICIS DOGMATIBUS. [1Kb]





ADuERSUS QUINQUE HAERESES, SEU CONTRA QUINQUE HOSTIUM GENERA, TRACTATUS. *





ADMONITIO IN SUBSEQUENTEM SERMONEM.

Tractatum aduersus quinque Hereses, quem Erasmus hominis eruditi quidem, et arguti et facundi esse censuerat, non tamen Augustini, nisi forte, ait, iuuenis scripsit, Augustino sine cunctatione adiudicant Louanienses et Bellarminus, aliique auctoritate Bede, qui ex capite eiusdem tractatus quarto et quinto citat quedam in caput primum Epistole Pauli ad Romanos. Ea de facto uerba nomine Augustini citata reperiuntur non solum in uulgata Bede collectione illa auctiore, que uerius est Flori Lugdunensis; sed etiam in altera certa Bede, que penes nos est breuior in Paulum collectio, nondum typis edita. uerum sermo iste dictus eo tempore deprehenditur, quo Africa tenebatur Arianorum dominatu, quando iam orthodoxis pastoribus, aliis exsilio seu fuga, aliis morte sublatis, heretici Catholicos et concertationibus sollicitabant, et largitionibus pecuniaue corrumpere tentabant. In capite 6, Ubi estis, inquit, fontes lacrymarum? Quibus agricolis loquor? Alii sunt mortui, alii fugati. Et cap. 7, Aduersatur , clamat, litigat, pugnat, turbas congregat, contra Christum dimicat. Ille sanguinem fudit, ut redimat; iste pecuniam spargit, ut perimat. Similia leguntur in sermone 2 ad Catechumenos, n. 24, et sermone de Tempore barbarico, n. 10; que tomo sexto, in tempus uandalice persecutionis post Augustini mortem excitate conuenire obseruauimus. Preterea dictio nec satis accurata, nec tam seria est, quam solet esse Augustini. Exempli gratia, in cap. 3, Deo Patri ad gignendum Filium coniugis uice fuisse bonam uoluntatem docet. Ad hec quod Augustinus in Donatistas scripsit, id auctor in Arianos torquet, cap. 6: Quare litigamus? Si una nobis est hereditas, simul possideamus, fratres sumus, etc. Credimus itaque Bedam hic, quemadmodum et in subdititia Collatione cum Pascentio, quam in secundi tomi appendicem reiecimus, deceptum esse errore ueterum codicum qui hunc tractatum Augustino assignant. Huius libri mentionem facit Hincmarus, lib. de non trina Deitate, et quia preconcepte illius opinioni ualde incommoda erant hec capitis 7: Gratias tibi, uera et una Trinitas, una et trina ueritas, trina et una Unitas, ibi multis contendit, a pagina scilicet 450 ad 464, ea a falsario et impostore aliquo fuisse immissa. In Indice Possidii notatum dicit Bellarminus, in eo uidelicet, quem interpolatum edidit Ioannes Ulimmerius: nusquam uero in ceteris, tum editis, tum scriptis, que uidere nobis licuit, Possidiani Indicis exemplaribus inuenitur. Recognouimus Tractatum et emendauimus ad codices uaticanos decem, ad Germanensem unum, ad Michelinum, ad Remigianum, ad Ebrulphensem, ad Arnulphensem, ad Cisterciensem, ad Fossatensem, ad Colbertinum, ad codicem u. C. domini de Maran Tolosatis, ad Turonensem S. Gatiani, et ad alium Ecclesie Lugdunensis codicem, in quibus inscribitur Libellus aduersus quinque hereses, siue contra quinque hostium genera; quia nempe est contra Paganos, Iudeos, Manicheos, Sabellianos et Arianos.



CAPUT PRIMUM.


1. Quinque genera hostium. Debitor sum, fateor, non necessitate cogente, sed, quod est uehementius, caritate. Non tam ad compellendum potest esse molestus exactor, quam ad reddendum [1 1Kb] deuotus est debitor. Sed ut impleam quod promisi, adiuuate me sanctis orationibus uestris, ut Deus omnipotens det gratiam sermonibus meis, et satisfaciam piis mentibus et auribus uestris. Si meminisse dignamini qui in tempore adfuistis, quinque hostium genera esse diximus: contra que expugnanda inducias postulauimus, ut necessaria arma preparare possemus. Promissus dies illuxit, nos quoque impigre ad certamen Domino adiuuante processimus. Adiutorium nostrum a Domino, qui fecit celum et terram . Donabit certanti uictoriam, qui certandi dedit audaciam. Non nos hostium turba, non nos bellantium reuocet forma, non quasi uitrea, fulgentia terreant arma [2 1Kb] . Goliam magnum, robustum, armis terribilibus, ingentique turba munitum [3 1Kb] , Dauid solus, puer paruus atque inermis, uno lapidis ictu prostrauit, totaque Allophylorum castra turbauit atque fugauit . Quid autem aliud petra contra Goliam manu Dauid missa, nisi Christum contra diabolum ex semine Dauid uenturum significauit?

2. Aggrediamur iam, et errorum que diximus quinque genera proponamus. Pagani dicunt, Quid est quod nos exhorretis atque abiicitis tanquam multos colentes deos? Ecce et uos Deum, quem predicatis colendum, filium habere dicitis, eumque sine alterius commixtione sexus natum esse confingitis. Iudei dicunt, Quomodo unum colitis Deum, quando et hominem quem patres nostri crucifixerunt Dominum [4 1Kb] dicentes, hominibus extorquetis ut tanquam Filium Dei uobiscum uenerentur et colant? Manichei dicunt phantasma esse, quod dicitur Dominum Christum femineo potuisse nasci ex utero. Non enim dignum est, inquiunt, ut tanta maiestas per sordes et squalores femine transisse credatur. Sabelliani, iidem Patripassiani, dicunt, Unus est Deus Pater et Filius; quoniam qui Pater, ipse est et Filius. Nam si aliter dixerimus, dicemur multicole. Ariani dicunt, Alius est Pater, alius est Filius, sed minor est Filius. Quomodo enim fieri potest, ut genitori genitus existat equalis?



CAPUT II.

3. Fiducia aduersus hereticos. Ecce sunt errorum proposite questiones, quasi hostium composite acies. Contra istas acies pestiferas, sanctissimi fratres, assumite arma Dei, ut possitis resistere in die malo et in omnibus perfecti stare. Accingimini lumbos in ueritate: nemo trepidet, nemo formidet. Est lorica iustitie, est scutum fidei, in quo sagitte malignorum ignite excipiantur et exstinguantur. Est galea salutis, est gladius spiritus, quod est uerbum Dei . Quisquis fidelium Christi militum his fuerit armis munitus, non cuiusquam formidabit personam, non terrore temporis a certamine reuocabitur. Eia, fratres, certamen in promptu est, feruet opus, urget aduersarius, spicula parat, iacere tentat, nemo expauescat. Fratres, plures  sunt nobiscum quam cum illis. Nobiscum est Moyses ille magnus amicus Dei, qui ut hostem uinceret preliantem, manus ad celum extendit, iam tunc figuram crucis Christi ostendens: ipse diuino imperio, tumentis ponti uoluentes flexuosis sinibus undas [1 1Kb] , uno uirge percussu traiiciendo populo aridos uertit in campos. Nobiscum est iehsu post Moysen populi dux Isrelitici, fortissimus preliator, cuius etiam nomen indicat Saluatorem: ipse potentia sua et diuina fiducia, diem, sui cursus metas ne perageret, statuit; et nocti ne accederet imperauit. Ipse gentium reges, non singillatim, sed congregatim superauit, captiuauit, humiliauit, occidit. Nobiscum est Dauid manu fortis; quid dicam? seruus Dei, electus Dei, amicus Dei, parens Dei: nouerat et bene nouerat, non solum parcere subiectis et debellare superbos , uerum etiam uirtutes ostendere et patientiam custodire. Ipse inimicos suos cum persequeretur [2 1Kb] , non perniciosus, et cum uinceret, non exstitit impius. Nobiscum sunt alii atque alii sancti uiri, qui omnia futura preuiderunt et predixerunt. Non est ergo quod terreat uos: et tantum exspectate, audite et orate, intentior et auctior [3 1Kb] circa me uestra sit oratio. Non diutius immoremur, iam que proposuimus prosequamur.



CAPUT III.

4. Ex Hermete et Sibylla aduersus Paganos. Quid dicis, pagane? Deus, inquis, si delectatus est filio, indiguit coniugio: si horruit coniugium, solus est sine filio. Quid enim poterat inueniri simile Deo, quod coniungeretur Deo, et pareret filium Deo? Deinde si, ut dicitis, habet Deus filium, iam non unum colitis Deum. Quid agimus? Ab Allophylo telum missum excepimus; quid remittemus? Quodlibet miserimus telum, licet perueniat ad illum, nichil prodest. Quare? Quia durus est. Quantum durus est? Lapideus est: idola colit; et scriptum est, Similes illis fiant omnes qui faciunt ea, et omnes qui confidunt in eis . Sanctas Scripturas non accipit. Queramus ergo lapidem quo percutiatur, ut percussus quassetur, quassatus comminuatur, comminutus in puluerem conuertatur, conuersus in puluerem compluatur, complutus seratur, satus faciat fructum, non qui igne consumatur, sed qui in horreo recondatur. Hermes, qui latine Mercurius dicitur, scripsit librum qui appellatur, id est, uerbum perfectum: magnum nomen libri huius, quia magnus est de quo scriptus est. Quid enim perfectius uerbo, qui solus est inter mortuos liber ? Audiamus quid loquatur Mercurius de uerbo perfecto: Dominus, inquit, et omnium factor deorum, secundum fecit Dominum. Et post pauca, ut ostenderet quid dixerit, repetiit et dixit: Quoniam ergo hunc fecit primum, et solum et unum [4 1Kb] : bonus autem ei uisus est et plenissimus omnium bonorum. Quantum plenissimus Ioannes euangelista dicat: De plenitudine eius nos omnes accepimus, gratiam pro gratia . Bonus autem ei uisus est, et plenissimus omnium bonorum. Et sequitur: Letatus est. Cui, uel cum quo letatus est? Dicat ipsa Sapientia Dei, Filius Dei: Ego eram cui adgaudebat . Ergo, letatus est, et ualde dilexit tanquam unigenitum  suum. Quem primo factum dixit, postea unigenitum appellauit. Item alio loco sic dixit: Filius benedicti Dei atque bone uoluntatis, cuius nomen non potest humano ore narrari. Querebas, pagane, coniugem Dei? Audi Mercurium: para frontem, et excipe lapis lapidem: cade, ut erigaris; frangere, ut confirmeris; destruere, ut edificeris: ictus lapidis non cutem diuidat frontis, non uenam rumpat sanguinis, non aperiat foueam uulneris; sed signum faciat crucis. Coniugem Dei queris? Abiiciatur ex corde tuo, rogo, impura prauitas. Coniux Dei bona uoluntas est. Quomodo autem pater sit Deus, et Filius Deus, nec tamen duo dii, sed unus sit Deus, tecum disputare non debeo; quia nisi credideris, intelligere nullatenus poteris. Et tamen Filium Dei Deum [1 1Kb] fatetur Mercurius. Hoc lapide percussus, lapideus desinat esse sacrilegus. Audiamus quid etiam Sibylla uates eorum de eodem dicat: Alium, inquit, dedit Deus filiis hominum [2 1Kb] colendum. Quantum apparet, in his sententiis Mercurii et Sibylle, Sabellius etiam iudicatur. Mercurius et Patrem Deum dicit et Filium: et Sibylla dicit Deum alium. Sabellius dicit non alium, quia eumdem Patrem asserit esse quem Filium. Optimum ualde est, si modo non unum tantum, sed etiam ad quantoscumque missus peruenire potuerit aduersarios, uno ictu percutiamus. Item Sibylla dicit: Ipsum tuum cognosce Dominum [3 1Kb] Dei Filium esse. uersus iste et Paganum increpat et Iudeum. Alio loco Filium Dei appellat, id est, consilium, uel consiliarium, Et propheta dicit, uocabitur nomen eius, Admirabilis, consiliarius, Deus fortis et potens . Hic Arianus arguitur, qui cum dicit minorem Dei Filium, dicit aliquando Deum non habuisse filium. Et si fuit sine filio, fuit sine consilio. Ecce ad quanta pericula prouocamur. Sed quia Deus nunquam fuit sine consilio, etiam contradicente Ariano, nunquam Pater potuit esse sine Filio. Quid agis, pagane? Aperi aures, noli esse sicut aspis surda, que obturat aurem ne audiat uocem incantantis . Non tibi meos auctores profero; tuus est Mercurius, cui inter deos tantus honor cultusque a uobis delatus est, ut eius nomine diem uocaretis. Ipsum audi, ipse te conuincat, ipse expugnet; ut cum te uicerit, illi cedas, et mihi credas. Mercurius dixit: Dilexit Deus Unigenitum suum. Ipse dixit: Filius benedicti Dei atque bone uoluntatis. Et ne de eius nomine tedium interrogationis sustineret, secutus adiunxit: Cuius nomen non potest humano ore narrari. Quid tu, Mercuri, ab hominibus dicis nomen Dei Filii narrari non posse? A te narretur, qui non homo, sed deus ab hominibus estimaris. Loquitur autem ad Filium suum dicens: Est autem. Quis? Filii inenarrabilis sermo sapientie Sanctus sanctus [4 1Kb] . Nonne hoc est, In principio erat uerbum ? Dic, Hermes, sermo iste sapientie habet matrem? Sequitur: De solo Deo Domino est, omnibus dominante Deo mortalibus. Et quia ab hominibus indagari non potest, addit et dicit: Super homines est. Ergo quia super homines est, nomen Filii Dei narrare non possum, quia deus non sum: dicant homines quasi homines quod non sum, ego agnosco quod sum. Sermo sapientie de solo Deo est Non ergo ibi, pagane, humanum suspiceris aut fingas fuisse coniugium: de solo Deo est, et super homines est. Increpat te Sibylla dicens, Ipsum tuum cognosce Dominum Dei Filium esse Deum: ipsum, non alium, non Martem, non Iouem, non Mercurium; sed quem confitetur Mercurius. Quid miraris, christiane, quod talia isti de Patre et Filio dicant? Et demones credunt, et contremiscunt . Nempe in Euangelio transeunte Domino dicunt, Nouimus qui sis, Filius Dei, uenisti ante tempus torquere nos . Utinam quomodo demones iudicem, sic homines agnoscerent saluatorem!



CAPUT Iu.


5. Ex uetere Testamento aduersus Iudeos. Quid dicit Iudeus? Unus est nobis Deus, preter ipsum non alium nouimus. Illum uero quem dicitis Christum, patres nostri non Deum, sed hominem occiderunt. Nempe hoc est quod dixi: Utinam quomodo demones iudicem, sic homines agnoscerent saluatorem! Ecce demones uiderunt, et tremuerunt: homines uiderunt, et occiderunt. Demones confessi sunt: homines persecuti sunt. Que infelicitas est et quanta miseria, imparem etiam demonibus inueniri? Item homines credunt, demones pereunt: homines saluantur, demones puniuntur. Sed hec immutatio gratia est dextere Excelsi , non presumptio hominis de suis uiribus confidentis. Contra istum uero Iudeum non laboro: pugnant contra illum codices sui, pugnant Lex et Prophete: et aut uictus et humiliatus saluabitur, aut superbus et pertinax punietur. Dixit Dominus ad Moysen: Ecce ego mitto angelum meum qui precedat te, et custodiat in uia, et introducat in locum quem paraui. Obserua eum, et audi uocem eius, nec contemnendum putes. Audisti angelum, agnosce Dominum: nec contemnendum esse putes. Audi adhuc quod metuas: Nec, inquit, contemnendum putes. Quare? Quia non dimittet cum peccaueris, et est nomen meum in illo . Quis est ille tam magnus, cui Deus et potestatem suam dedit et nomen? Dominus uirtutum ipse est rex glorie . Et unde probamus, quod cum dicitur angelus, debeat intelligi Deus? Habes in libro qui appellatur Genesis: uenerunt, inquit, duo angeli Sodomam uespere, sedente Loth pre foribus ciuitatis: quos cum uidisset, surrexit, et iuit obuiam eis . Quid plura? Suscepit, et obsecutus est eis tanquam peregrinis. Consuetudine hospitalitatis liberatus a periculo ciuitatis, et temporale euasit incendium, et eternum consecutus est premium. Discite, christiani, sine discretione exhibere hospitalitatem, ne forte cui domum clauseritis, cui humanitatem negaueritis, ipse sit Christus. Non amplius euagemur a proposita actione. Angeli uenerunt ad Loth, et dixerunt: uidete et aduertite, quia angeli loqui dicuntur. Quid dixerunt angeli? Salua animam tuam, noli respicere post tergum . Quia nemo ponens manum super aratrum, et retro respiciens, aptus est regno Dei . Neque stes in omni circa regione; terrenis non inhereas uoluptatibus: sed in monte saluum te fac ; spes tua Deus sit, ne et tu simul pereas cum Sodomitis. Dixitque Loth ad eos. uidete hominem uidentem, non cecum, sicut Iudei et Sabelliani; non lippientem, sicut Ariani: sed oculos sanos habentem, sicut catholici Christiani. Angelos uidit, et Dominum intellexit. Quid dixit angelis? Dixitque Loth ad eos: Domine mi, quia inuenit seruus tuus gratiam ante te, et magnificasti misericordiam tuam, quam fecisti mecum, ut saluares animam meam . Magna res, cum uolo Iudeum ferire sic, Moyses fortissimus uir hastam uerbi sui uibrauit, et misit, ut per Iudeum ad Sabellianum transiret, Arianumque percuteret. Quid agis, Loth sancte? Angelos uides, et non unum, sed duos, et dicis, Domine mi. Ad unum uerba facis, unum precaris; et non metuis ne alteri iniuriam facere uidearis? Absit, inquit. Recedite, Iudei; recedite, Sabelliani, quia non uidetis; recedite, Ariani, quia parum uidetis. Ego uideo; et quod uideo quia uideo, nec contemno nec erro. Duos uideo, equales uideo. Unum rogo, nulli iniuriam facio: quia Patrem a Filio non diuido. Nam ut intelligatis me non falli, cum duos tanquam unum deprecor, uidete utrum duo, an unus meis respondeat precibus. Petiit ut in modica ciuitate et proxima refugium haberet et uiueret. Respondetur ei. uideamus quot sunt qui respondent. uerba libri subsequuntur, Dixitque ad eum: quasi responsio singularis est. Adhuc sequere, uideamus: Ecce etiam in hoc suscepi preces tuas, ut non subuertam urbem, pro qua locutus es. Festina, et saluare ibi: quia non potero facere quidquam, donec ingrediaris illuc .  uides, Iudee, et dici angelum, et esse Deum? Audis, Ariane, duos, Patrem et Filium, dicentem: nec tamen eumdem Patrem quem Filium, propter Sabellianos; sed Patrem et Filium? Audis quid dictum est, Suscepi preces tuas? Audis quid dicit, Non subuertam urbem? Audis, Non potero facere quidquam? Iudeus legat angelum, intelligat Deum; Sabellianus legat duos uenisse; Arianus legat unum respondisse: et non contemnant, sed errorem fugiant, ne ad ignem perueniant. Sed ut plenius ostendamus dictum angelum debere intelligi Deum, huius lectionis sequentia recitemus: Igitur, inquit, Dominus pluit super Sodomam et Gomorrham sulphur et ignem a Domino de celo . Quid est, Dominus a Domino, nisi Filius a Patre? Sicut et alio loco: Dixit Dominus Domino meo, id est, Pater Filio suo, Sede ad dexteram meam, donec ponam inimicos tuos scabellum pedum tuorum . Item in Exodo, Apparuit, inquit, Moysi angelus Domini in flamma ignis de rubo, et uidit quoniam rubus ardebat igni, rubus autem non cremabatur. Et dixit Moyses: Transeo [1 1Kb] , et uidebo hoc grande uisum, cur utique non crematur rubus. Cum uidisset autem Dominus, quia accedit uidere, uocauit eum Dominus de rubo. Ecce ipse angelus ipse Dominus. Et sequitur dicens, Moyses, Moyses. Et ille dixit, Quis [2 1Kb] es Domine? Ait illi Dominus, Ne accesseris huc, nisi solueris calceamenta de pedibus tuis; locus enim in quo stas, terra sancta est. Adhuc audi quid dixerit ei: Ego sum Deus patrum tuorum, Deus Abraham, Deus Isaac, Deus Iacob . Et ideo Iudeus sic audiat angelum, ut intelligat Dominum et timeat Deum: Sabellianus sic confiteatur Patrem, ut non neget Filium: Arianus sic confiteatur Patrem et Filium, ut non minuat Filium. iehsu etiam Naue, sicut liber dicit qui eius scriptus est nomine, cum aduersus hostes dimicaret, in ipso constitutus procinctu, uidit uirum stantem contra se, et euaginatum tenentem gladium: perrexitque ad eum, et ait: Noster es, an aduersariorum? Qui respondit: Nequaquam, sed sum princeps exercitus Domini, et nunc adueni . Cecidit autem iehsu pronus in terram, et adorauit. Et nunc sequere, Iudee, ducem tuum. uidet, interrogat, et adorat. uisio communionem habet: uidetur enim et quod agnoscitur, et quod non cognoscitur. Ergo uisio communionem habet, interrogatio ignorationem, adoratio fidem. Quem uidet? Hominem. Quis est homo iste? Ipse est cuius contra inimicas gentes prenuntiabatur, desiderabatur, exspectabatur aduentus. [Et homo est, inquit, et quis cognoscet eum [3 1Kb] ?] Quis est princeps exercitus Domini? Nonne ipse est, qui in Euangelio interrogatus quis esset, respondit, Principium, qui et loquor uobis ? Quid turbaris, Iesu? Quare fremuerunt gentes, et populi meditati sunt inania aduersus Dominum et aduersus Christum eius ? uides armatum, noli metuere: non contra te uenio, sed pro te; quia non sum missus nisi ad oues perditas domus Isrel . Quid est, Iesu, quod uides, interrogas, et adoras? Audi: Hominem uideo; interrogo quem uideo; audio quem non uideo; adoro, non quod uideo, sed quod credo: quia fides ex auditu, auditus autem per uerbum Dei . Quid ergo queris? Aduerte, et sequere: Hominem uideo, sed pre filiis hominum est quod intelligo. Nescio quid mihi coruscat, et tanquam de latebris fulgidum aliquid splendet. uado ad eum, quia uenit ad me: perscrutabor quod uideo hoc tam grande uisum. Quem uideo, et homo est, et non est homo. Imo et homo est propter Manicheum; et plusquam homo est propter Iudeum. Perge, iehsu meus, dux meus, perge. Quare, nisi quia cum tu me inquiris, me acquiris? Ecce uenio, hominem inuenio: intus nescio quid intelligo; obscurum est, nondum uideo: recta est facies Moysi, uelamen impedit aciem , latet ueritas. Non agnosco quid sit, opus est interrogatione. Dic, tu homo, Noster es an aduersariorum? Si aduersariorum est, et homo est, et inimicus est: si noster est, et homo est, et Saluator est. Post me uenit, sed ante me factus est . Si iehsu est, et Saluator est. Interroget iehsu Iesum, interroget prior posteriorem, sed tamen minor maiorem; interroget deficiens crescentem: figura interroget ueritatem; imo figura intelligat ueritatem: ut lucescat dies, et remoueantur tenebre temporales. Ecce uenio, scio quia spiritus carnem et ossa non habet ; palpo carnem: quero, intueor armatum. Adhuc latet mysterium. Interrogo uirum, audio uerbum; remoueo uelum, adoro Deum. In eo quod iehsu uidit nec cognouit, furiosam gentem Iudeorum significabat, que si uidens cognouisset, nunquam Dominum glorie crucifixisset : in eo autem quod audiendo credidit et adorauit, istum significabat populum de quo scriptum est, Populus quem non cognoui, seruiuit mihi; in auditu auris obaudiuit mihi . Audi adhuc qui negas Deum genuisse Filium, audi quid dicit Pater per Isaiam prophetam: Numquid ego, qui alios parere facio, ipse non pariam, dicit Dominus ? Ego qui generationes ceteris tribuo, sterilis remanebo? dicit Dominus Deus tuus, cui dictum est, Filius meus es tu, ego hodie genui te . Quid me stimulas, Ariane, et irrides cum audis, hodie? Apud Deum nunquam crastinus, nunquam hesternus dies est, sed semper hodie: non mensium circulis uoluitur annus, non succedentibus ac decedentibus transigitur mensis diebus, non hore mutantur, non uariantur tempora uel momenta, ubi dies nec termino concluditur, nec initio inchoatur. Audiat adhuc Iudeus quid per prophetam dicat Dominus, audiat Arianus: audiant et omnes qui Filium Dei aut non esse, aut esse minorem dicunt. Ego, inquit, Deus, et non est alius. Et quid de Filio, Domine, si tu solus es Deus? Audi adhuc, quid festinas? In memetipso iuraui. Ubi est iuratio, nulla est dubitatio. In memetipso iuraui, Egredietur de ore meo iustitie uerbum. Ecce habes Filium: Egredietur de ore meo iustitie uerbum, et non reuertetur. Quid est, non reuertetur? Ne Sabellianus dicat quia ipse est Filius qui Pater, egressum uerbum non reuertetur: quia Pater, Pater est; Filius, Filius est. Sileat aliquantulum hereticorum loquacitas, nullam habens uerecundiam: impleat Dominus sententiam; et Filio Dei aut nullus aduersabitur, aut qui aduersarius exstiterit, confundetur. Egredietur, inquit, de ore meo iustitie uerbum, et non reuertetur; quia mihi curuabitur omne genu, et confitebitur omnis lingua. Et Filius quid? Audi ergo in Domino dici: Mee sunt summe iustitie et imperium. Age ergo, et quid postea? Ad eum uenient, et confundentur omnes qui repugnant ei . Ite nunc, omnes, Pagani, Heretici, Iudei; aduersamini, et repugnate Filio Dei: ad eum uenietis, et confundemini omnes qui repugnatis ei.



CAPUT u.

6. Contra Manicheos. Non parum de Filio Dei secundum diuinitatem locuti sumus, et resistentibus in quantum potuimus aduersariis non pepercimus: nunc uolo ad eius incarnationem accedere, et Manicheus obsistit impurus. Quare? Quia Dei Filium non uult dici etiam hominis filium. Et ubi est quod scriptum est, Rorate, celi, desuper, et nubes pluant iustum; aperiatur terra, et germinet Saluatorem; et iustitia oriatur simul, ego Dominus creaui eum ? item, Ecce paruulus natus est nobis, et filius datus est nobis: et factus est principatus super humerum eius et uocabitur nomen eius, Admirabilis, consiliarius, Deus fortis, pater futuri seculi, princeps pacis ? item, Ecce uirgo concipiet in utero, et pariet filium; et uocabitur nomen eius Emmanuel ? Dicit aliquis, Cum Manicheo certare disposueras, non cum Iudeo. Contra Manicheum noua tela sunt necessaria, non antiqua. Quare? Quia nouum, non uetus accipit Testamentum.  Sed mihi, qui contra utrosque suscepi certamen, undique arma sunt necessaria; maxime, quia ista noua ex ueteribus fabricata sunt: ergo nec illa abiicienda, et ista portanda sunt. Diuersis enim telis diuersi concidunt aduersarii. Ordo itaque iste seruandus est, ut loquens de Euangelio, non sileam de Prophetis.

7. Sed ego, inquit Manicheus, nec Moysen accipio, nec Prophetas. Quid ais [1 1Kb] de Paulo apostolo, qui in exordio Epistole sue ad Romanos scripsit, Paulus seruus Iesu Christi uocatus apostolus, segregatus in Euangelium Dei, quod ante promiserat per Prophetas suos in Scripturis sanctis de Filio suo, qui factus est ei ex semine Dauid secundum carnem ? Audis quia Euangelium per Apostolos [2 1Kb] non exhiberetur, nisi per Prophetas ante promitteretur? Audis quia Filius Dei secundum diuinitatem, factus est filius hominis ex semine Dauid secundum carnem? Quid est enim, in quo Prophete contrarii sunt Euangelio? Dixit Propheta: Rorate, celi, desuper, et nubes pluant iustum: ueniat angelus, predicet uerbum. Aperiatur terra; audiat Maria: et germinet Saluatorem; pariat Iesum. Propheta dixit, Ecce uirgo in utero concipiet, et pariet filium; et uocabitur nomen eius Emmanuel. Hoc etiam euangelista cum diceret, secutus est et exposuit dicens, Nobiscum Deus . Frustra, Manichee, conaris aduersari Prophetis. Ecce Apostolus dicit, De Filio suo qui factus est ei de semine Dauid secundum carnem . Quod Prophete preuiderunt et predixerunt, hoc Apostoli uiderunt et predicauerunt. Qui erat, factus est. Quid erat? quid factus est? uerbum erat, caro factus est. Deus erat, homo factus est: Filius Dei erat, Filius hominis factus est. Suscepit humanitatem, non amisit diuinitatem: factus humilis, mansit sublimis: natus est homo, non destitit esse Deus: natus est paruulus, latens magnus: qui libenter amplectitur Deum natum, non horreat [3 1Kb] uirginis partum. Dicit tibi Deus creator hominis, filius hominis: Quid est quod te permouet in mea natiuitate? Non sum libidinis conceptus cupiditate. Ego matrem, de qua nascerer, feci; ego uiam meo itineri preparaui atque mundaui. Hanc quam despicis, Manichee, mater est mea; sed manu fabricata est mea. Si potui inquinari [4 1Kb] cum eam facerem, potui inquinari cum ex ea nascerer. Sicut transitu meo illius non est corrupta uirginitas, sic mea ibi non est maculata maiestas. Si solis radius cloacarum sordes desiccare nouit, eis inquinari non nouit; quanto magis splendor lucis eterne, in quo nichil inquinamenti incurrit, quocumque radiauerit, mundare potest, ipse pollui non potest? Stulte, unde sordes in uirgine matre, ubi non est concubitus cum homine patre? Unde sordes in ea, que nec concipiendo libidinem, nec pariendo est passa dolorem? Unde sordes in domo, ad quam habitator nullus accessit? Solus ad eam fabricator et dominus eius uenit, uestem quam non habebat, induit; eamque sicut inuenit, clausam reliquit. Sicut ille natus est solus inter mortuos liber ; sic istius, ex qua natus est, matris pudor solus est integer. Eua inobediens meruit penam, Maria obediendo consecuta est gratiam: illa gustando prohibitum maledicta, hec credendo angelo est benedicta: illa nobis mortem contulit, hec uitam nobis peperit. Quid agis, Manichee? Christianum premis, non Christum defendis. Taceat immunda uanitas, quia munda [5 1Kb] nata est ueritas.



CAPUT uI.

8. Contra Arianos. uellem adhuc Manicheum persequi, sed infestum patior Arianum, qui confidit in uirtute sua, et gloriatur in potentia sua . Iam quidem cum aliis responderemus, nec ipsi tacuimus: sed etiam nunc seruato ipsius ordine, uideamus que spicula iaciat. Nullius  terreat persona potentis: Omnis caro fenum . uides quotidie fenum crescere, uides florere, quid expauescis? Tales fructus deserta germinat terra. Agricolas non accuso, sed quero. Ubi modo estis [1 1Kb] , o boni agricole? Quid agitis? quare uacatis? uidetis quot malis ista plena sit terra: hinc spine, hinc tribuli, hinc fenum surgit. Spinas incendite, tribulos eradicate, fenum secate, bona semina spargite, non uos terreat hiems: et si abundat iniquitas, tamen uestra ferueat caritas. Serite hieme, quod metatis estate. Sed quibus dico? Ubi estis fontes lacrymarum? Quibus agricolis loquor? Alii sunt mortui, alii fugati: terra tradita est in manus impii , tribulatio et necessitas inuenerunt nos. Domine, da nobis auxilium de tribulatione, ut salus hominis non sit uana, sed uera  Quid dicis, Ariane? Interroganti queso respondeas. Nolo despicias paruulum, non te grandis forma iuuat, non magna protegunt arma, unius lapidis ictus frontem penetrat galeatam . Dic mihi ergo quod te interrogo: Credis in Deum Patrem omnipotentem? Credo, inquit. Credis in Iesum Christum Filium eius Dominum nostrum? Credo, inquit. Credis Deum et hominem Iesum Christum natum de Spiritu sancto ex uirgine Maria? Credo, inquit. Bene facis. Adhuc interrogo: Sicut Pater Deus est, ita et Filius Deus est? Ita. Alius est Pater, Alius Filius? Et maxime. Aequalis est Patri Filius? Aequalis, inquit. Quid restat? Ecce ad omnia que interrogaui, respondit. In eo quod credere se dicit Deum Patrem et Deum Filium, contrarius est mecum Pagano. In eo quod credit Christum Deum et hominem natum de Spiritu sancto ex uirgine Maria, mecum est contra Iudeum et Manicheum. In eo quod credit alium esse Patrem, alium Filium, mecum est contra Sabellianum. Age, si mecum es in omnibus,  quare litigamus? Si una nobis est hereditas, simul possideamus; fratres sumus: Ecce quam bonum et iucundum habitare fratres in unum ! Quare est noua fabrica ante murum? Simul ad custodiam nostre hereditatis in uigilemus. Hereditas nostra preclara est nobis . Habemus inuidos, habemus inimicos: et ipsi possidere uolunt, non nobiscum, sed contra nos. Nemo sibi usurpet aliquid: hereditas ista sic est nobis dimissa, ut indiuisa possideatur, non partibus dissipetur. Simul fructum colligamus, ne diuidendo perdamus. Paupertas sollicitum me facit; rogo te, noli foras preter me colligere, ne incipias spargere. Qui enim mecum non colligit, spargit . Quasi oblitus sum, cum quo agebam; sed non sum oblitus, interrogo Arianum, quem desidero esse catholicum. Dicit aliquis: Ad omnia que uoluisti respondit, in responsionibus illius nichil inuenitur aduersum: quid amplius queris? Exspecta, frater, noli facile iudicare, habeo adhuc quod interrogem: noli cito te illi committere, responsio claret, uirus latet. Quid dixisti, frater? Aequalis est Patri Filius? Aequalis, inquis. Eia modo uigila, modo manifestabitur quod latebat. Quomodo dicis equalem Patri Filium? operatione, an origine? potestate, an eternitate? an forte in utroque? Absit, inquis. Operatione et potestate equalis est, non eternitate: quomodo enim fieri potest, ut genitus sit equalis ingenito? En adest ille qui mecum quasi coheres ambulabat, dolus apparuit qui latebat. Mecum possidere putabatur, uult diuidere: sed non permitto; prorsus resisto. Leges habent ut testatoris uoluntati in omnibus pareatur: si quis contra uoluntatem testatoris facere uoluerit, careat hereditate. Sed silent leges inter arma ? Non prorsus: ad hoc laboratur, ad hoc pugnatur, ut legibus seruiatur. Testamentum profero, uerba testatoris recito: si est quod diuidatur, ibi inuenio: si non est quod diuidatur, de ipso testamento tibi resisto. Audi quid habet testamentum: Pacem meam do uobis,  pacem relinquo uobis . Hec est hereditas. Et quis est ipse testator? Lege Testamentum, et inuenies. Cum propheta de Domino loqueretur, ait; Magnificabitur usque ad terminos orbis terre, et erit ipse pax . Gloria in excelsis Deo, et in terra pax hominibus ; non diuisoribus sancte unitatis, sed hominibus bone uoluntatis. Ipse est hereditas, ipse est testator, ipsum queris diuidere. Quid partiris unum? Si unum diuiseris, integrum nichil habebis. O ariana heresis, crudelis et impia meretrix, erubesce iudicante Salomone. Meretrix, ne unum uiuum, ne undecumque conceptum, iamque partum perderet, non permisit diuidi filium suum; et tu diuidis Dominum Deum tuum? Illa etsi meretrix, tamen pia, quia mater; tu et meretrix et impia, quia non mater, quod paris prefocas, quod non paris congregas. Quomodo alienum lactas, que tuum necas? uiscera tua duruerunt, illius tremuerunt. Quid dixit? Date illi puerum, et nolite diuidere eum : Filius meus est; sed melius apud illam integrum gaudeo uiuum, quam diuisum lugeam mortuum. Filius meus est, inquit; sed quid prodero mater puero, si uitam quam non confero, aufero? uolo illius crudelis a paruulo repellere ubera, sed magis cogor iudicis timere macheram. Date illi filium meum: meus est natus; sed migret ad illam totus, apud me maneat affectus. Date illi puerum totum, non auferatur uita membrorum: non diuidatur integritas, mihi non eripitur pietas. Quid dixit, Date illi puerum et nolite diuidere eum? Ecce et ego dico, totum posside, et noli diuidere Deum. Non, inquit; sed si uis habere pacem sine preiudicio, diuide hereditatem. Et quomodo habeo diuidere? Pater maior est, Filius minor? O partes! o iustitia! o equalitas [1 1Kb] ! Una pars maior est, alia minor. Non consentio, non facio partem; quia non diuido pacem. Si enim fracta fuerit pax, iam non erit pax. Sed quomodo apud te pax illibata esse potest, apud quem fides integra non est? Unde, quia mecum non uis possidere, et pacem uis diuidere, hereditatem non potes obtinere. Postremo si more tuo non paci, sed perfidie studes, uade, interpella iudicem, uideamus quid tibi dicturus est. Habes iudicem ordinarium, nolo mihi adducas ex diuersis partibus alias atque alias potestates. Non mihi armiger, sed legifer necessarius est. Et ubi, inquis, istum inuenio? Ubi autem eum non inuenies? Audi prophetam dicentem: Dominus iudex noster, Dominus legifer noster. Nec contemnendum iudicem putes; audi quid sequitur: Dominus rex noster, Dominus ipse saluabit nos . Ecce habes iudicem. Si parum est, et rex noster ante te est. Sic est in celo, ut non deserat terram. Celum, inquit, et terram ego impleo . uobiscum sum omnibus diebus usque ad consummationem seculi . Et nobiscum est, et cum Patre est: quia nec Patrem dimisit, cum ad nos descendit; nec nos deseruit, cum ad Patrem ascendit. Ipsum interpella, ipsi dic: Domine, dic fratri meo ut diuidat mecum hereditatem. Audi responsum diuinum, audi iudicem iustum; audi pacem, fugientem litem: quid ait? Amice, quis me constituit iudicem aut diuisorem inter uos ? uis diuidere pacem, et queris habere iudicem pacem? Iudex tuus nolo esse; ego pax sum, litigare non noui; consentientibus assideo, litigantes fugio. Si tu cum esses inimicus Patri meo, reconciliaui te per me, quomodo ergo a Patre meo separabis me? Ego cum esses longe, ueni ut reducerem te: cum inter montes et siluas errares, quesiui te: inter lapides et ligna inueni te: in lapidibus offendebas, ipsis adherebas, quia ligna et lapides adorabas. Et ne luporum ferarumque auido ore laniareris, collegi te, humeris meis portaui te, patri meo reddidi te, laboraui, sudaui, caput meum spinis supposui, manus meas clauis obieci, lancea latus meum aperuit: tot non dicam iniuriis, sed et asperitatibus laceratus sum: sanguinem meum fudi, animam meam posui,  ut mihi coniungerem te, et tu diuidis me? Audi quid respondeatur discipulo, qui Filium nouerat, et Patrem querebat. Ait Philippus Domino: Domine, ostende nobis Patrem, et sufficit nobis. Numquid non et ipse Filium separabat a Patre? Iam te, inquit, nouimus, sed Patrem tuum non nouimus. Et quid uis? Ostende nobis Patrem, et sufficit nobis. Et Dominus ad eum. Si uis, Ariane, audire, errasti cum Apostolo, redi cum Apostolo: sit illius obiurgatio etiam tua curatio. Quid ait Dominus? Tanto tempore, inquit, uobiscum sum, et non cognouistis me? Philippe, ego ueni Patri meo te applicare, tu noli me separare: quid queris quasi alterum preter me? Qui me uidit, uidit et Patrem. Tanta in nobis est unitas, tanta similitudo, tanta caritas, ut ego in Patre sim, et Pater in me. Sentio, Sabelliane, quid mussitas, aut in Ariano me concludere, aut ab Ariano auocare festinas. Sed in nomine Patris et Filii et Spiritus sancti; non trium, sed unius Dei; cum illi respondeo, te non pretereo. Quid dixit Dominus? Qui me uidit, uidit et Patrem. Numquid dixit, Qui uidit me, uidit Patrem; aut, Ego sum Filius simul et Pater? Sed dixit, Ego in Patre, et Pater in me; et Qui me uidit, uidit et Patrem . Interpositio unius syllabe, que dicitur Et, discernit et Patrem, discernit et Filium; teque demonstrat nec Patrem habere, nec Filium. Dic mihi, Ariane: Patrem dicis Deum? Et maxime. Quid Filium? Ipsum quoque Deum confiteor. Unde agnoscis? Quia cum prenuntiaretur in carne uenturus, de ipso propheta dixit, Dicite, Pusillanimes confortamini: nolite timere, ecce Deus noster ultionem adducet retributionis; Deus ipse ueniet, et saluabit nos . Agnosce, in eo quod te agnoscere dicis, si Prophete non aduersaris. Quid ergo dicis de Patre? Deus est. Quid Filius? Deus est. Ceternus est Patri Filius? Non. Ergo erat tempus, quando non erat Filius, secundum te. Si erat tempus quando non erat Filius, ergo fuit tempus quod non fecit Filius. Si fuit tempus quod non fecit Filius, non omnia per ipsum facta sunt: iam enim erat tempus, quando non erat Filius. Si erat tempus, quando non erat Filius, Ioannes euangelista non debuerat dicere, In principio erat uerbum; sed, In principio erat tempus. Ioannes dicit, Omnia per ipsum facta sunt : sed Arianus contradicit. Dic, Ariane: unde scis quia erat tempus, quando non erat Filius? An forte dicturus es, Et Ioannes unde scit, quia in principio erat uerbum? Quia super pectus Domini discumbebat, et inde hauriebat quod in conuiuio Christi bibebat, quia in principio erat uerbum. Tamen dic mihi, quando in principio erat uerbum , uel quando Ioannes super pectus Domini recumbebat , et a uerbo Domini discebat, quia uerbum erat in principio, et uerbum Deus erat: Arius ubi erat? Nescio, si audes dicere ibi erat. Notum est enim et legitur quo tempore natus est, meritoque sit damnatus. Notum est etiam quomodo uixerit, quomodo mortuus fuerit: et ideo non audes dicere de Ario, sicut de uerbo, Et fuit, et est: quia nec tunc fuit Arius, nec modo est. Sed ut in omnibus excludatur Arianus, audi quid per Salomonem dicatur: Dominus fecit regiones et fines inhabitabiles sub celo. Cum pararet celum, aderam illi. Et post pauca: Eram ego apud illum cuncta disponens: ego eram quando faciebat fortia fundamenta terre: ego eram cui adgaudebat . Sed dicis, De tempore agitur; utrum fuerit Filius antequam esset tempus. Audi ipsum per prophetam dicentem: Ex tempore, inquit. Quid est, Ex tempore? Numquid ex quo tempus esse cepit? Non sic, impie Ariane; non sic: sed, Ex tempore, antequam fieret, ibi eram . Ecce antequam fieret tempus, ibi erat. Quere iam quando non erat, qui ante tempora erat. In principio erat uerbum. Melius Greci dicunt, . quippe uerbum significat et rationem. uides ergo quia semper erat, de quo tu audes dicere, Non erat. Aut si dicis Deum aliquando sine uerbo, aut sine ratione fuisse, iam non Filio tantum, sed et Patri  aduersarius eris. Ego, inquit, ex ore Altissimi prodii . Quis dicit? uerbum. Et uerbum hoc quid est? Ioannes dicat: Deus erat uerbum. Et uerbum ergo, et cuius erat uerbum, non duo, sed unum sunt. Non, inquis: quia uerbum posterius est eo cuius est uerbum, unde apparet Filium Patre esse minorem. Negas itaque Filium Dei esse Deum. Non nego, inquis: et Patrem Deum dico, et Filium Deum; sed Patrem maiorem, Filium minorem. Quamdiu Pater maior, Filius minor? Dic mihi, quia uideo te calculare uelle eternitatem: quot annis precedit Deus Pater Filium suum? Ubi diem natiuitatis Filii Dei legisti? Filii Dei dico, non dico Filii Dei et hominis. Ubi ergo diem natiuitatis ipsius legisti? Cum quo mathematico Creatoris siderum constellationem quesisti, atque tractasti? Que tempora, quas horas, que momenta, quos numeros, quas minutas [1 1Kb] momentorum natiuitatis illius, qui omnia condidit, collegisti? Conquiescat rogo, conquiescat heretica tua, non religio, sed superstitio: de Christi initio deficit calculatio. Quia cum auditur sine initio eternitas, nulla ibi queritur etas. Si Pater Deus, et Filius Deus, Pater maior, Filius minor: iam non unus Deus, sed duo dii. Si duo dii sunt, quid est ergo quod dicit Dominus per prophetam, Ante me non est formatus Deus, et post me non erit ? Quid dicis, Ariane? Cui istas deputas uoces? Si Patris sunt, dicendo, Ante me non est formatus Deus, et post me non erit: aut ipse Pater non erit, aut Filius Deus non erit. Si enim hoc tantum diceret, Ante me non est formatus Deus; nec adderet, et post me non erit: liberum tibi erat hec uerba Patri tantummodo applicare. Cum autem sequitur et dicit, post me non erit: secundum te, ut dixi, et se Patrem et Filium negat Deum. Item si Filii sunt hec uerba, Patrem suum et Deum negat et Patrem. Si enim non diceret, Ante me non est formatus Deus; sed tantum diceret, post me non erit: posset forsitan dici Filium illud fuisse locutum. Modo autem cum dicit, Ante me non est formatus Deus, et post me non erit: Patrem suum nec Deum dicit esse, nec Patrem. Item si Patris sunt hec uerba; quis dicit, cui dicit, Filius meus es tu, ego hodie genui te ? An forte, quod absit, mendacii arguendus est Deus? Sed si Filii uerba sunt, quis dicit, de quo dicit, Pater meus usquemodo operatur ? An forte et iniuriosus Patri iudicandus est, et ingratus? Sed numquid ingrato diceretur, Postula a me, et dabo tibi gentes hereditatem tuam, et possessionem tuam terminos terre ? An forte Propheta aut quid diceret nesciuit, aut fallere uoluit; aut ut mitius aliquid de Propheta dicamus, finxisse credendus est sibi duos confabulantes, id est, Patrem et Filium; et Patre dicente, Ante me non est formatus Deus, adiunxit et Filius dicendo, Et post me non erit? Mimica sunt et iocularia [2 1Kb] que agimus, an diuina? O scelus! proh dolor! Parce, parce, heretica impietas. Cum tu Deum non capias, nos quoque ad blasphemiam prouocas. Non hoc docet sancta Ecclesia. Pater, Pater est; Filius, Filius est: et ille nunquam non fuit Pater, et iste nunquam non fuit Filius: ambo eterni, nec ceperunt esse, nec desistunt. Quod Pater loquitur, Filius loquitur, quia uerbum Patris est: et quod Filius loquitur, Pater loquitur, quia Pater uerbi est. Ipsum uerbum dicit, uerba que ego loquor, a me ipso non loquor . Concedite, queso, Creatori quod ipse prestitit creature, et in creatura, si potestis, capite Creatorem. Ecce ignis et splendor duo sunt, alter ex altero est, nec sine altero alter est: ignis pater, splendor filius. Ipse, si posset, diceret, Quod luceo, non a me ipso luceo; sed qui me misit, ipse mihi dedit ut luceam. Ignis enim splendorem mittit. Et sicut Filius de Deo Patre dicit, Pater mecum est ; ita et splendor dicere posset, Ignis mecum est. Exstingue ignem, splendor  nusquam parebit. Si ergo ignis et splendor, pater et filius, unus sine coniuge pater, alius sine matre filius est; nec diuidi alter ab altero potest; et cum sit alter ex altero, initium tamen alterius esse non potest sine altero; hoc autem posse, a Creatore tributum est creature: quid potest ipse Creator? Accedat Paganus, accedat Sabellianus, accedat Arianus: contemplentur lucernam, in ipsa uideant quod in Deo uidere non possunt. Non facio iniuriam, si aliqua ex parte tanti Creatoris cupiens ostendere potestatem, ignis siue lucerne afferam tantillam similitudinem. Scriptum est enim, Lucerna pedibus meis uerbum tuum, Domine, et lumen semitis meis . Et de Deo dictum est, Ignis consumens . Accedite ergo, et lucernam diligenter considerate, uestrasque fatuas tenebras remouete. Paganus intueatur, et illic sine coniugio esse Patrem discat et Filium, et quomodo natus est Filius: et si cecus non es, ibi uide; inter ignem et splendorem quere medium. Si nullum est medium, nullum est coniugium. Noli uelle perscrutari medium, ne magnum patiaris incendium. Accedat Sabellianus, uideat duos in unum, ignem et splendorem. Numquid non recte dicere potest splendor, Ego in igne, et ignis in me; sicut et Filius dicit, Ego in Patre, et Pater in me ? Accedat et Arianus, uideat et ipse alterum ex altero, nec tamen nasci posse alterum sine altero: nemo eorum prior, nemo posterior; ceui sunt pater et filius, splendor et ignis: nec ignis sine splendore, nec splendor sine igne esse potest. Aut certe, si placet, mitte manum, diuide alterum ab altero: ostende mihi ignem sine splendore, uel splendorem sine igne. Absit, absit: ardere tantummodo poteris, separare alterum ab altero non poteris. Sicut enim ignis et splendor alter ex altero est, nec tamen esse alter sine altero potest: ita Pater Deus et Filius Deus alter ex altero est, nec tamen esse alter sine altero potest. Non illis ortus qui non est, sed eternitas atque substantia una est. Ignis et splendor temporales sunt: Pater autem et Filius Deus eterni sunt. Sunt dico, quia Pater et Filius; Deus dico, quia unum sunt. Dualitas in prole, unitas in deitate. Alterum facit unius natiuitas, sed unum ostendit esse diuinitas. Cum dico, Filius, alter est: cum dico, Deus, unus est. Alius est, quia Filius est: aliud non est, quia Deus est. Erubescite, Ariani. Tunicam hominis iam iudicati in cruce pendentis carnifices Pilati non sunt ausi conscindere : et uos conamini caritatem Dei in celo sedentis, imo ipsam caritatem Deum diuidere? Sed conamini; quantum potestis, conamini, uos iam in infernum ruistis: nam illam tunicam nunquam rumpetis. Item per prophetam Dominus dicit, Non est Deus absque me: Deus iustus et saluans non est preter me .



CAPUT uII.

9. Contra Sabellium. Hic Sabellianus exsultat. Ut enim unum eumdemque Patrem ostendat et Filium, talibus se testimoniis credit muniri. Contra Ariani, ut probent alium esse Patrem, alium Filium, alia proferunt testimonia, et dicunt, In tantum alius est Pater, alius Filius, et alius maior, alius minor; ut Pater dicat Filio, Dedi te in lucem gentium ; et Filius dicat, Pater misit me . Quantum intelligo, lux ista gentium tam clara est atque perspicua, ut heretici eam comprehendere non ualentes atque perspicere, unde cecati, non in eam possint ambulare, sed potius oberrare. Arianus aliud, Sabellianus aliud. Quale bellum? Quid ad hec Catholicus? Arma, inquit, que portant, mea sunt: mihi militant; ambo contra se pugnant, sed pro me: utinam ambo deficiant, et non alter ad alterum transeat, sed ad me! Proferam et ego aliquid, unde utrique percutiantur. Tu, Ariane, dieis maiorem esse qui mittit, minorem qui mittitur: interrogo te et ego, Quis est maior, qui precedit, an qui preceditur? Item quis est maior, cui preparatur aliquid uenienti, an qui preparat: cui exhibetur officium, an qui exhibet? Utique si hominum genus  interroges, respondebit illum esse maiorem, qui preceditur, cui preparatur, uel cui officium exhibetur. Tu inde uis probare minorem Filium, quia missus est: ego ostendo eum qui misit, precedere illum quem misit; nec alterum eorum dico maiorem, quia non audeo dicere uel minorem. Isaias propheta dicit, Hec dicit Dominus Christo meo Domino, cuius apprehendi dexteram, ut subiiciam ante faciem eius gentes. Ecce iam Filio misso comes est Pater. Adhuc sequere: Et dorsa regum uertam, et aperiam ante eum ianuas, et porte non claudentur . Ecce ille qui miserat, precursor factus est. Quis enim maior aut superior ante minorem ianuas aperit? uel quomodo id faciat, nisi paululum quoque precesserit? Audi adhuc, Et porte, inquit, non claudentur. Quomodo? Ego ante te ibo . uides quia qui miserat, et comitatur, et precedit: mittit, et non discedit. Parum est quia non discedit, insuper et precedit. Iam tu discerne qui sit maior, qui potior: ego enim nullam discretionem uideo, sed potius equalitatem conspicio. Filius dicit de Patre, Misit me . Pater Filio dicit, Ego ante te ibo. Recedat de medio discordiosa calamitas: equalitas hoc exhibet, non disparilitas. Adhuc sequere, ut clarius appareat quis cui dicat: Ego ante te ibo, et gloriosos terre humiliabo. Hic esto et tu, pagane. Audi quid dicat propheta. Non mihi ego quod uolui scripsi: codex, in quo hec scripta leguntur, in armario Iudei habetur. Inimicus meus testis est meus; ab ipso quere; aperi, lege, et crede. Dorsa, inquit, regum uertam, et gloriosos terre humiliabo. Nonne reges terre uides, qui ante persequebantur Christianos, nunc esse christianos? Nonne uides eos qui humiliabant Ecclesiam, humiles intrare in Ecclesiam? Nonne nunc uides ipsos habere defensores, quos ante habebat persecutores? Ego, inquit, ante te ibo, et gloriosos terre humiliabo. Portas ereas conteram, et uectes ferreos confringam. Et dabo tibi thesauros absconditos, et arcana secretorum, ut scias quia ego sum Deus, qui uoco nomen tuum, Deus Isrel . Audiat Sabellianus, Deus dicit, Deo dicit. Ergo duo sunt; qui dicit, et cui dicit. Audiat et Arianus: Ego Deus, et non est alius extra me . Diu est ex quo contra istas duas hereses certando laboro, et pene sum fatigatus. ueni, Domine meus, Iesu preliator fortissime, princeps exercitus Domini qui diabolum uicisti et seculum, Apprehende arma et scutum, et exsurge in adiutorium mihi . Processurus ad prelium, et uicturus in mundo mundum, orauit; non tanquam uirtutis impotens, cum esset omnipotens; sed ut nobis, propter quod uenerat, humilitatis magisterium exhiberet. Et quid dixit? Pater, clarifica Filium tuum . Modo Arianus maledictus dicit, uides quia minor est, et claritatem non haberet, nisi Patrem petisset? Exspecta, homo, quid festinas? Tu hominem uides, in qua forma non solum Patre, sed et angelis minor est : homo paret, Deus latet. Tu mihi ostendis hominem humilem: aperi oculos, et uide Deum sublimem, non angelis minorem, sed Patri equalem. Pater, inquit, Filium tuum clarifica: ecce minorem. Adhuc sequere, Ut et Filius tuus clarificet te : ecce equalem. Inuenimus Filium agnoscentem Patrem, atque orantem, eique coniunctum, non ut putabatur ingratum. uideamus quid de Filio dicat et Pater. Assumpsit iehsu Petrum et Iacobum et Ioannem fratrem eius , et duxit illos in montem excelsum seorsum, et transfiguratus est ante eos. Et resplenduit facies eius sicut sol, uestimenta autem eius facta sunt alba sicut nix. Et ecce apparuit illis Moyses et Elias cum eo loquentes . Moyses et Elias, Lex et Prophete; loquebantur cum illo, quia locuti erant de illo; ostendebant quem predixerant, manifestabant quem prophetauerant. Loquebantur: putas, quid loquebantur? Ut Iudei conuincerentur, Pagani conuerterentur, Manichei confunderentur, Heretici comprimerentur, Catholici confirmarentur. Loquebatur lex  et gratia, asperitas et lenitas, terror et mansuetudo, preceptum et adiutorium, ferramentum et medicus, umbra et lux, preco et iudex, sententia et misericordia. Et quid post hec? Respondens autem Petrus dixit ad Iesum: Domine, bonum est nobis hic esse; si uis faciamus hic tria tabernacula, tibi unum, Moysi unum, et Elie unum . Quid dicis, sancte Petre? Mundus parturit [1 1Kb] , et tu secretum petis? uides ergo tot gentes in unum [2 1Kb] conuenisse, et tu requiem queris? uides tenebras mundi, et tu lumen abscondis? Nemo accendit lucernam, et ponit eam sub modio, sed super candelabrum, ut luceat omnibus qui in domo sunt . Ista domus totus est mundus: lucerne accensio, uerbi est incarnatio: candelabrum autem, crucis est lignum: lucerna in candelabro lucens, Christus in cruce pendens. Nemo accendit lucernam, et ponit eam sub modio, sed super candelabrum, ut luceat omnibus qui in domo sunt. uidisti tu, uideamus et nos. Tenebre sunt, non offendamus in Paganis, non erremus in hereticis: luceat nobis lucerna, doceat nos uerbum in carne. uideamus quid dicit Euangelista, uideamus si admissum est consilium Petri: Adhuc, inquit, eo loquente, ecce nubes lucida obumbrauit eos. Et ecce uox de nube dicens . Omnes audiamus, nemo aures claudat. Audiant Pagani irrisores, audiant Iudei persecutores, audiant Manichei phantasmatum somniatores, audiant heretici erronei litigatores; audiant, et maxime audiant etiam Catholici, fideles Dei cultores. Isti audiant ut instruantur, illi ut corrigantur: aut isti audiant ne seducantur, illi ut puniantur. Quid dicit uox de nube? Hic est Filius meus dilectus in quo mihi bene complacui . Ubi estis qui aduersamini Filio Dei? Pater dicit, Hic est Filius meus: et tu dicis, Non habet Filium Deus. Tu pagane, quid stas foris et murmuras? Intra huc in scholam Dei, aperi aures cordis tui, audi uocem Domini, et disce Filium Dei. Quid agetis, Iudei, qui occidistis Filium Dei? Quo fugietis, ubi uos abscondetis? Qui montes, que petre super uos casure sunt? Et si in cauernis petrarum uos absconderitis, inde extraham uos, dicit Dominus . Sed et uos uenite, intrate, consilium meum audite, desperare nolite: quoniam sunt reliquie homini pacifico . Seuistis, occidistis, sanguinem Christi fudistis, in periculo estis, Filio Dei increduli fuistis. Quid ergo facere nunc habetis, nisi ut credentes baptizemini, et bibatis sanguinem quem fudistis? Non est quod horreatis: fusus est sanguis medici, et factus est medicamentum phrenetici. Quid dubitatis? Gustate, et uidete, quoniam suauis est Dominus . Quid, tu manichee, quamdiu phantasmata somniabis? Euigila, et uide; nubila tonant [3 1Kb] . Quid tonant? Hic est Filius meus dilectus . uide in terra hominem uerum, audi de celo Deum uerum: uide in terra hominis filium, audi de celo Dei esse Filium. Utrumque uerum esse cognosce, id est, Deum et hominem, Filium Dei et filium hominis unum eumdemque esse Deum et hominem. Agnosce hominem, et placabis Deum. Caue ne offendas in petra, et mortis patiaris ruinam: quia quod tu somnias, uanitas est; quod Deus tonat, ueritas est. Audi, tu Sabelliane, audi de celo Patrem, uide in terra Filium, et noli dicere, Idem est Pater qui Filius. Audi, et tu Ariane, et in Patre et in Filio noli errare, sed sequere unitatem, et uide diuinitatem [4 1Kb] . Domine, audiamus quid dicis de Filio tuo: Hic est, inquit, Filius meus. uide in terra hominis filium, audi de celo Dei esse Filium. Meus dilectus in quo mihi bene complacui. Et quid? Ipsum audite. Deo gratias. Intonuit preceptum Dei, et remotum est consilium Petri. Gratias tibi, Deus uirtus; gratias tibi,  Deus Pater, qui et Filium tuum ostendisti, et mihi doctorem [1 1Kb] dedisti [2 1Kb] . Recedat Sabellianus, recedat Arianus, recedant cetere pestes, recedat omnis iniqua doctrina. Doceat Deus, non Arius: doceat Dei Filius, non Filii aduersarius. Dic, Domine meus Iesu, doce, discam quod doceam. Sabellianus dicit, Ipse est Pater qui Filius. Arianus dicit, Alius est Pater, alius Filius; Pater maior, Filius minor. Aduersatur, clamat, litigat, pugnat, turbas congregat, contra Christum dimicat. Ille sanguinem fudit, ut redimat; iste pecuniam spargit, ut perimat. Speluncam fabricat  , illic catholicum prefocat, christianum uocat paganum  , baptizato ingerit Baptismum, contra id quod scriptum est, Qui semel lotus est, non indiget denuo lauari . Clamat homo, Christianus sum: quid me dicis esse quod non sum? Clamat, Fidelis sum: et ille dicit, Accipe a me pecuniam. Clamat, Redemptus sum: et ille dicit, Accipe a me aurum. Quid das, aut quid aufers? Das pecuniam, ut auferas gratiam: das pecuniam, ut auferas uitam: das pretium, ut auferas quod emptus sum. Quid emis ab empto? Pretium meum, non aurum, sed sanguis Christi est: non me seducis, non me decipis; quantumcumque mihi conferas, non mihi tollis pretium meum. Pecunia tua tecum sit in perditionem : nam pretium meum non habet pretium. Clamat homo: Fidelis sum, et tu exsufflas. Clamat, In nomine Patris et Filii et Spiritus sancti baptizatus sum, et exsufflas. Quid ergo Christiano reseruas, in quo Patrem et Filium et Spiritum sanctum exsufflas? An forte nouam fidem, nouum baptisma, nouum deum de transmarinis partibus aduexisti? Dic, meus doctor sancte Paule, doce, diuini iuris perite, sponsi amice: homo iste modo uenit, mundum subuertit, et fidei unitatem scindit, Trinitatem diuidit, non sibi consentientem rebaptizare contendit; quid facio? In ipso Iesu per Euangelium tu me genuisti , in Christo baptizatus sum. An forte est aliud baptisma aut alia  fides? Absit, inquis: Una fides, unum Baptisma, unus Deus et Pater omnium . Si ergo una fides est, imo quia et una est fides, unum Baptisma, unus Deus et Pater omnium: iam credidi, iam baptizatus sum, iam Deum habeo Patrem: quare homicidam patior Arianum? Subueni, Domine meus Iesu, et accingere gladium tuum circa femur, potentissime . Omnium potentissime, egredere, occide eos in se, ut uiuant in te, desinant persequi me. Sabelliani te subtrahunt, Ariani te minuunt: tu quid dicis de te? Pater dixit ut te audiamus: cum te audimus, ipsum audimus: uno ictu utrosque percute aduersarios. Pereant, inquit, uaniloqui, et mentis seductores, Arianus et Sabellianus: nam Ego et Pater unum sumus . Non dixit, Ego et Pater unum sum; sed, Ego et Pater unum sumus. Quod dico, unum, audiat Arianus: quod dico, sumus, audiat Sabellianus. Non diuidat Arianus, unum: non deleat Sabellianus, sumus: sed ambo ueniant, et sint etiam ipsi in nobis unum, sicuti ego et Pater unum sumus . Ergo si Pater et Filius unum sunt, imo quia indubitanter unum sunt, non duo dii, sed unus Deus: non mimicum [1 1Kb] aliquid propheta scripsit, sed uerum dixit, Domino dicente, Ante me non est formatus Deus, et post me non erit . Docuit ueritas ueritatem, et gladio bis acuto omnem peremit errorem. Si adhuc heretici reluctantur, audiant Catholici definitiuam sententiam, quam sequantur.



CAPUT uIII.

10. Conclusio. Audistis Patrem quid dixerit de Filio, audistis Filium quid de Patre dixerit uel de se. Si quis uobis euangelizauerit preter id quod accepistis, anathema sit . Diximus de Patre et Filio quod potuimus, et quantum potuimus, si tamen aliquid digne potuimus. De Spiritu sancto tacuimus, sed non eum separauimus; quidquid enim de Patre et Filio diximus, etiam de Spiritu sancto diximus. Est enim in illis et cum illis equalis et unus, non minor, aut tertius deus. Quid aliud dicam fatigatis fatigatus? Qui Spiritum sanctum a Patre et Filio eternitate et substantia uel communione separat, et qui negat Spiritum sanctum non esse Patris et Filii, plenus est spiritu immundo, uacuus Spiritu sancto. Ideo enim Deus dicitur caritas , quia non partibus diuidit unitatem, sed ineffabiliter coagulat Trinitatem. Ipsa est enim Trinitas unus Deus, turris fortitudinis a facie inimici , qui in se credentes custodit in secula seculorum. Amen.





CONTRA IUDAEOS, PAGANOS ET ARIANOS SERMO DE SYMBOLO. *





ADMONITIO IN SUBSEQUENTEM SERMONEM.

Iste quoque sermo sub Arianorum dominatu habitus est, eo tempore quo hereticis illis disputantibus, et Catholicos, alios pollicitatione ac premio, alios ui potentiaque deducere a fide nitentibus obsistere nullus audebat. Magnus tibi uideris, ait concionator, cap. 7, quia disputas nullo tecum altercante, nullo iudice presidente. Et dum suffragatur tempus errori tuo, existimas te aliquid esse, cum nichil sis: et seductus multos seducere concupiscis, aliquos pecunia, aliquos potentia. Id confer cum superiore sermone, cap. 7, quo etiam loco, nempe supra, col. 1115, lin. 11, Arianorum Ecclesiam speluncam dictam, ut hic cap. 22, obseruabis. De implenda professione renuntiationis baptizati admonentur capp. 3 et 4, non secus atque in subdititiis sermonibus de Symbolo ad Catechumenos in tomo 6. Alia loca illis, uel superiori sermoni similia preterimus. Multa porro sunt delibata ex Augustino: illud cap. 18, Numquid si magicis artibus fecit ut coleretur mortuus, magus erat antequam natus? est libri 1 de Consensu Euangelistarum, cap. 11. Item illud cap. 13, Quid est, In medio duum animalium cognosceris, nisi aut in medio duorum Testamentorum, aut in medio duorum latronum, aut in medio Moysi et Elie cum eo in monte sermocinantium? ductum est ex libri 18 de Ciuitate Dei capite 32. Inde etiam, cap. 23, translati huc Sibyllini uersus. Cum Gregorio in Euangel. homil. 33, id usurpat concionatur in sermonis exordio, Cum potius expediat flere magis quam aliquid dicere. Itemque alia quedam cap. 17 habet cum eiusdem homil. 10 in Euang. conuenientia. In cap. 15 dicit uirgilium petam uersu illo,

Iam noua progenies celo demittitur alto,
testimonium Christo perhibuisse: quod Augustinus in epistola 104 ad Nectarium, n. 11, longe uerius appellat carmen adulatorium, dictum uiro nobili, scilicet Pollioni. Dictionis barbariem monstrat Bernardus uindingus in Critico Augustiniano, et nonnulla uelut inepta reprehendit, sed que editionum erant uitia, correcta hic ex Remigiano annorum octingentorum codice, in quo inscribitur Sermo sancti Augustini de Symbolo; ex uaticanis tribus, ex uno Bellouacensi abbatie S. Quintini, ex Corbeiensi, etc.



CAPUT PRIMUM.

Christiane uigilie. Inter pressuras atque angustias presentis temporis et nostre officia seruitutis cogimur, dilectissimi, non tacere, cum potius expediat flere magis quam aliquid dicere: uerumtamen ne quid minus lucri aree dominice accedens, dicatur nobis, Serue nequam et piger, tu erogares pecuniam meam, et ego ueniens cum usuris exigerem eam : peto Charitatem uestram, ut que ipse paterfamilias per nos uobis ministrauerit, libenter accipere dignemini: Apostoli uerba sunt, Nox precessit, dies autem appropinquauit: deponentes ergo opera tenebrarum induite uos arma lucis . Expulsa itaque noctis caligine, effugatisque tenebris peccatorum, radius ueri luminis fulgeat in cordibus nostris. Exigit enim a nobis ratio huius tante congregationis, et noctis transacte uobis reddere rationem, et istius diei de tanto sacramento percepto ueram sempiternamque demonstrare salutem. Si enim opera transacte noctis consideremus [1 1Kb] , et quid egerimus, Domino donante, explicare ualuerimus; inueniemus nos in nocte, non opera noctis, sed diei peregisse. Neque enim delectatione somni sopitos sensus nostros agnouimus, nec phantasmatibus animas nostras illusas, nec ipsa corpora stramentorum calore depressa in alto sopore requies inclinauit: sed uigilando, orando, psallendo, contra aduersarium diabolum dimicando, et magnam lucem infusam cordibus nostris sensimus, et in nocte opera diei peregimus. Quid enim egimus in hac nocte? Diabolum fugauimus, Christum introduximus. Quid egimus in hac nocte? Captiuatorem captiuauimus. Quid egimus in hac nocte? Tenebras diabolicas de cordibus uestris exclusiuimus, lumen uerum hauriendum esse demonstrauimus. Quid actum est in hac nocte? ueniens uera fortitudo alligauit fortem, et uasa domus eius diripuit . Quid actum est in hac nocte? Exstirpata est superbia, introducta est humilitas. Quid actum est in hac nocte? Princeps omnium uitiorum expulsus est, fons omnium bonorum susceptus est. uidetis, dilectissimi, que bona habeatis preparata, et ex quo onere, uel ex quibus sarcinis peccatorum releuamini ab isto qui uos uocat ut suscipiatis iugum eius lene, et sarcinam eius leuem : Deponentes itaque opera tenebrarum, induite uos arma lucis. Quid sit hoc, ex uerbis Symboli quod modo accepistis, uobis expositum esse cognoscite. Quid est, Deponite opera tenebrarum; nisi, Renuntiate diabolo, pompis, et angelis eius? Et quid est, Induite uos arma lucis; nisi, Credite in Deum Patrem omnipotentem?



CAPUT II.

Diabolus qui sit. Prius tamen, dilectissimi, discutiamus, qui sit, uel quid sit diabolus, et que sint pompe eius, quibus renuntiantes, opera deponimus tenebrarum: tunc demum, de Deo Patre omnipotente, qui est uera lux, quantum ipse donauerit, Charitati uestre dicemus. Quid est diabolus? Angelus per superbiam separatus a Deo, qui non stetit in ueritate, auctor mendacii, et a semetipso deceptus, qui alterum decipere concupiuit. Iste aduersarius effectus humani generis, inuentor mortis, superbie institutor, radix malitie, scelerum caput, princeps omnium uitiorum, persuasor etiam turpium uoluptatum [2 1Kb] . Hic dum illum primum, Adam scilicet,  patrem omnium nostrum intueretur, uideretque hominem ex limo terre ad imaginem Dei factum, pudicitia ornatum, temperantia compositum, caritate circumdatum, immortalitate uestitum, emulus atque inuidus hec hominem terrenum accepisse, quod ipse dum esset angelus per superbiam cognoscitur amisisse, inuidit statim insatiabilis homicida, eosque nostros primos parentes illis donis ac tantis bonis exspoliauit, insuper et peremit. Namque, dilectissimi, cum tanta bona homini diabolus abstulisset, pudicitiam, continentiam, caritatem, immortalitatem, eumque nudatum ac turpem reddidisset, obsitum suis pannis deridens eum, suo dominio obstrinxit, atque ex illo uinculo omnem prolem eius sibimet obligauit. Turpes enim pannos suscepit Adam, quando a diabolo exspoliatus pudicitia, accinctus est impudicitia; amissa temperantia, intemperans effectus est; perdita caritate, malus inuentus est; exspoliatus immortalitate, morti propinatus est. Heu! quid perdidit, et quid accepit! Ad hos etiam turpissimos pannos [1 1Kb] suos posteros obligauit.



CAPUT III.

Renuntiare satane, quid. Renuntiemus huic damnose hereditati: pupilli effecti sumus. Antequam exactor ueniat, tam pessime hereditati, in qua sunt panni diaboli, pompe scilicet et angelis eius si quis renuntiare neglexerit; cum iudex uenerit, sicut Euangelium loquitur, tradetur debitor exactori, exactor autem debitorem in carcerem trudet. Amen dico tibi, ait Dominus, non exies inde, donec reddas nouissimum quadrantem . Omne itaque genus humanum tanquam pauperem et pupillum commendat Scriptura diuina, dicens Deo, Tibi derelictus est pauper, pupillo tu eris adiutor. Eiusque aduersarium diabolum demonstrans, secutus adiunxit, Contere brachium peccatoris et maligni . Adsit itaque aliquis homo pius, et aliquam misericordiam huic pupillo et pauperi exhibeat. Ferocem enim atque callidum aduersarium patitur, et hic pupillus in causa sua deficit; quoniam eum suus aduersarius prauis actibus obligauit. Adhibeamus huic pupillo idoneos defensores, et Apostolorum tanquam iurisperitorum celestium ei patrocinium subrogemus [2 1Kb] . Quid est agendum apud tales pro tali? Apud uos itaque, Petre, Paule, Ioannes, ceterique sancti consiliarii ueri iudicis, amici summe potestatis, causam exponimus, quam optime nostis, huius pauperis et pupilli, generis scilicet humani, qui ex paterno chirographo debitor inuentus reus, atque constrictus ab aduersario detinetur: non est aliud, quemadmodum huic subueniatur, nisi ex uestro consilio. Quid itaque in hoc negotio uestre serenitati uideatur pro huius miseri libertate, ex communi tractatu unitam pro eo dignamini [3 1Kb] proferre sententiam. Et uos enim astrinxerat hec obligatio, nisi uobis gratia subueniret. Liberati [4 1Kb] liberate: consilium quod a uero iudice accepistis, promite; ut hoc sequatur qui captiuus detinetur, atque ex mala seruitute per uestram defensionem ad ueram [5 1Kb] perueniat libertatem. Et hec est uox omnium.  Quod fecimus faciat. Quid, obsecro, facturus est? Renuntiet diabolo, pompis et angelis eius: hec est illa damnosa hereditas, cui renuntiare compellimur. uidetis, dilectissimi, qualem sententiam protulerunt nostri defensores.



CAPUT Iu.

Relapsus a Baptismo. uigilet itaque unusquisque, ne non ex toto renuntians post professionem, apud cum diabolus suos pannos recognoscat: et incipiat reus semper detineri, quem Christus uoluit sua gratia liberare. Nec sibi blandiantur, qui post gratiam acceptam corrigi nolunt, atque rursus ad illas suas pristinas redeunt uoluptates. Exspectatur enim dies iudicii, aderit ille equissimus iudex, qui nullius potentis personam accipiet, cuius palatium auro argentoue nemo corrumpet. Astabunt omnes anime, ut referat unaqueque secundum ea que per corpus gessit, siue bonum, siue malum . Presto enim erit et aduersarius diabolus; recitabuntur uerba professionis nostre. Et si talis inuentus fuerit quisque, ut debitor ex hac uita migret; exsultabit ille aduersarius in conspectu seuerissimi [1 1Kb] iudicis, superiorem se esse clamans, agens talem causam apud talem iudicem: Aequissime, inquit, iudex iuste, iudica: Iustitia et iudicium preparatio sedis tue . Iudica meum esse, qui tuus esse noluit: meus est, mecum damnandus est. Post renuntiationem utquid inuasit pannos meos? Quid apud eum impudicitia faciebat, cui ipse renuntiauerat? Quid intemperantia, quid auaritia, quid ira, quid superbia, quid cetera mea? Postremo, equissime: fugientem a me, confugientem ad te, postea cum meis quibus renuntiauerat apprehendi, inuasorem detinui: in ipsa quodam modo mea possessione a me apprehensus est. Quid enim in circo faciebat, atque ibi furias, lites [2 1Kb] , insanas uoces, inanesque uictorias, tum iam a se alienas sibimet diuidebat? Quid in theatro faciebat renuntiator turpium uoluptatum? Quid in amphitheatro crudelitates suis oculis intuendo? Thesaurizauit sibi iram in die ire . Hec omnia mea post renuntiationem inuasit, meus esse uoluit, et mea concupiuit. Iudica, iudica equissime: quoniam quem tu dignatus es tanto pretio liberare, ipse mihi se postmodum uoluit obligare. Poterit, dilectissimi, os aperire is qui post professionem suam talis inuenitur, ut iuste diabolo addicatur? uidete quid agatis, filii mei, fratres mei; uidete quid agatis, quomodo hanc professionem uestram custodiatis. Contestamur uos per ipsum iudicem omnesque potestates celestes, que et nos audiunt admonentes, et uos excipiunt profitentes, ne in uacuum gratiam Dei accipiatis , sed corde integro, tota uirtute, perfecta fide renuntiantes atque spernentes tam damnosam diabolicam hereditatem, ne pupilli uel pauperes remaneatis.



CAPUT u.

Triadis unitas. Credite in Deum Patrem omnipotentem. Mutantes Patrem, mutate hereditatem. Quis est iste Pater omnipotens? Patrem quidem Deum, qui credimus, nostrum atque totius mundi cognoscimus esse per gratiam; sed et proprium eius Filium querimus per substantiam: quoniam et antequam ab illo mundus formaretur, Pater erat. Si Pater erat, cuius Pater erat? Erat ei utique Filius ex ipso cum ipso, hoc quod ipse, sed non ipse; quoniam ille Pater, hic Filius: quoniam omnipotens Pater omnipotentem Filium genuit de se, ita equalem sibi, ut totus maneret in se, et esset Pater Filii, et Filius Patris, Deus ex Deo, dies ex die, lumen ex lumine: nec tamen duo dii, aut duo dies, aut duo luminaria; sed unus Deus, unus dies, unum lumen. Non capis uidendo, intellige credendo: munda oculos cordis; imo potius ipsa lux quam desideras uidere, mundet cor tuum, ut sit a peccatorum tenebris mundatum: Beati enim mundo corde, quia ipsi Deum uidebunt . Ecce extende aciem oculi cordis et uide, et aurem cordis accommoda et audi. Pater enim et  Filius duo sonant, sed cum ipse Filius dicit, Ego in Patre, et Pater in me est , uerbum enim Patris est Filius; Pater autem nunquam fuit sine uerbo, quoniam In principio erat uerbum, et uerbum erat apud Deum, et Deus erat uerbum: hoc erat in principio apud Deum ; hoc uerbum Filius cum est in Patre, et Pater in Filio suo uerbo suo: non ergo duo dii, sed unus est Deus. Dies ex die, duos uidentur significare dies: sed cum ipse Filius in Euangelio dicit Iudeis, Abraham pater uester cupiuit uidere diem meum, et uidit, et letatus est ; Abraham autem tres uidens uiros sub quercu Mambre, non tres appellauit dominos, sed unum in omnibus appellauit Dominum, tanquam tres diem unum. Unde ipse Dominus in Euangelio, unum uolens intelligi diem [1 1Kb] Patrem et Filium, Philippo requirenti Patrem tanquam alterum diem, quoniam iam Filium uidebat diem, ostendens quo oculo querere deberet uidere Dei unitatem, quia oculum carnis fixerat in humanitatem: Philippe, inquit, qui me uidit, uidit et Patrem; ego enim et Pater non duo dies [2 1Kb] , sed unus. Si potes capere, cape sempiternum diem.



CAPUT uI.

Trinitas incomprehensibilis. Lumen de lumine duo sonare uidentur luminaria: sed absit a nobis, ne nos error Manicheorum comprehendat, qui istum solem estimant esse Christum: sed nos solem iustitie credimus uerbum Patris, inseparabilem, equalem, cum Patre manentem, et omnia cum illo disponentem: Patrem per Filium omnia facientem, fabricam mundi per uerbum suum construentem, Filium ad nos uenientem, nec Patrem deserentem, semper cum illo, nusquam sine illo; illuminantem, et de se et de illo splendentem, radiantem, coruscantem: non duo luminaria, sed unum lumen. Ego enim, ait, et Pater unum sumus . De ipso uerbo unigenito ait propheta Dauid: Semel locutus est Deus, duo hec audiui . Quomodo semel locutus est Deus, et secundo sonuit; nisi quia uerbum intransgressibile procedens de corde Patris, suscepit carnem, ut esset homo, ex utero matris? uenit, et mansit: ad nos uenit, et a Patre non recessit. Ecce per hoc quod semel locutus est Deus, surrexit omnis fabrica nostra: per hoc quod secundo sonuit, factus est pax nostra, ut solueret inimicitias in carne . Hoc uerbum, hoc lumen non respiciens Arianus, audet dicere Filium minorem, quem nos confitemur equalem: insana contumacia uult de uerbo in corde Patris manente disputare, cum semetipsum non ualeat intelligere. Insane heretice, prius redi ad te, considera te totum, si potes comprehendere te: et tunc disputa de illo qui fecit et me et te. uide quam non altum sapiebat, sed in simplicitate cordis Deum nosse querebat ille humilis, qui in uno lapide superbam frontem deiecit Golie . uide quam non altum sapiebat: considerauit enim quid in se ipso ageretur; considerauit animam suam, inspexit suam fabricam, discussit se intus quid esset, et ex qua parte molem tam pulchram gubernaret, atque in uasculo luteo que habitaret domina anima, plena tantis thesauris sapientie, scientie, prudentie: ubi illic essent tanta, tam pretiosa, tam grandia: que loca anima obtineret, in qua nullus est locus: atque ex uno fonte quomodo procederent singule uirtutes sine diminutione et exeuntis et profundentis. uidit hec, considerauit hec, uoluit nec ualuit comprehendere, exclamauit [3 1Kb] Deo dicens: Mirificata est scientia tua ex me; inualuit, et non potero ad illam . Hoc fuit dicere, Quando te possum comprehendere tam magnum, qui me ipsum non ualeo explicare extremum et paruum? uidete et alium humilem requirentem modulum sue infirmitatis, et non excedentem, sed ad humilia inclinantem: Arenam, inquit, maris, et pluuie guttas, et  dies seculi quis dinumerauit? Altitudinem celi, et latitudinem terre, et profundum abyssi quis mensus est? Sapientiam Dei precedentem omnia quis inuestigauit ? Ecce propheta dicit, imo ipse Dominus qui loquebatur per prophetam, quod sapientiam Dei nullus inuestigauit. Christus est enim Dei uirtus et Dei sapientia . Nullus secundum diuinitatem potuit inuestigare Dei sapientiam: quia secundum id quod Filius natus est de Patre sine matre, natiuitatem eius quis enarrabit ?



CAPUT uII.

Contra Arianos. Dic mihi, heretice, qui audes dicere quod minor sit Dei Sapientia: dic mihi, altitudo celi quanta sit, latitudo terre, profundum abyssi? Numera si potes pluuie guttas, arenam maris, et dies seculi: tuorum etiam numerum capillorum, quoniam omnes capilli capitis uestri numerati sunt , demonstra mihi, atque explica parua ista inferiora, et tunc tibi credam posse te inuestigare superiora. Sed non potes, non uales. Spiritus Dei te conuincit, qui uos hereticos ante preuidit. Qui enim ista que superius diximus, conscripserunt atque senserunt, spiritu agebantur ueritatis, non erroris. Tu autem, heretice, cum hec non uales explicare, audes de ipsa que inuestigari non potest, Dei Sapientia disputare: et magnus tibi uideris, quia disputas nullo altercante tecum, nullo iudice presidente. Et dum suffragatur tempus errori tuo, existimas te aliquid esse, cum nichil sis: et seductus multos seducere concupiscis; aliquos pecunia, aliquos potentia: tales tibi congregas, quos plurimos tecum perdas. Non est hic tibi labor utilis ad salutem, sed potius ad perniciem. Talia enim docendo, imo non docendo, sed potius blasphemando, non cuilibet potenti, sed ipsi Deo Patri in eius Filio facere demonstraris iniurias. Maior est Pater, minor est Filius: melior est Pater, inferior Filius. Has contumelias nec homo quilibet sapiens libenter accipiat, qui filium meliorem se ipso, aut parem habere contendit. Unde est etiam illud dictum propheticum: Letatus est pater in filio sapiente, in uita sua uidit, et in obitu eius non est contristatus. Mortuus enim est pater, et tanquam non est mortuus: similem enim reliquit post se . Ecce propheta dicit sapientem filium hominis esse similem patri; et tu, heretice, audes dicere ipsam Sapientiam, id est Dei Filium Patri esse dissimilem? Propheta dicit mortuum hominem patrem in eo quod filium similem reliquit, uiuere in filio; et tu audes ipsam sempiternam uitam, quod est Dei Filius, separare ab illo qui nunquam moritur Patre?



CAPUT uIII.

Aequalitas personarum. Et quid, inquis, facturus sum? Ipse dixit, Pater maior me est . Quia non intelligis, ideo tibi male sonat quod bene dixit. Nam ipse dixit; imo et confirmauit. Prorsus ipse dixit, Pater maior me est: ipse Filius dixit. Sed uide quando hoc dixit: in susceptione humane nature positus hoc dixit. Tunc dixit, Pater maior me est, quando dixit, Tristis est anima mea usque ad mortem . Tunc dixit, Pater maior me est, quando fleuit, quando lassatus est, quando esuriuit, quando sitiuit. Tunc dixit, Pater maior me est, quando eum dicit Scriptura minoratum paulo minus ab Angelis . Numquid enim etiam hic insana superbia ita irreuerens progreditur uestra, ut uerbum Dei manens apud Patrem, audeat in ipsa illa diuinitate dicere Angelis esse minorem? Si non audes, heretice, hoc dicere, serua hos gradus, et periet error tuus: Filius apud Patrem, et cum Patre equalis, quoniam sempiternus cum sempiterno, semper manens cum semper manente: equalis missus, et ueniens: in susceptione hominis minor [1 1Kb] , non solum Patre, uerum etiam Angelis: equalis in forma Dei, minor in forma serui: equalis cum Patre creans Angelos; minor Patre homines faciens angelos: equalis cum Patre nouum construens mundum  [1 1Kb] ; minor Patre perditum reparans mundum: equalis cum Patre uitam largiens eternam; minor Patre mortem suscipiens nostram.



CAPUT IX.

Christi natiuitas. Hunc itaque Filium credimus Dei in susceptione hominis minorem, in diuinitate Patri equalem, factum, sicut Apostolus dicit, ex semine Dauid secundum carnem . Ex semine enim Dauid uirgo Maria, qua de Spiritu sancto concipiente, et in cuius utero uerbum carne suscepta, nobis factus est mediator homo totus et Deus , uerbum, et anima, et caro unus Christus. Hoc quippe nobis etiam ordo huius sacramenti declarat, quod posteaquam credimus in Deum Patrem omnipotentem, credimus et in Filium eius Iesum Christum [2 1Kb] , de Spiritu sancto natum ex uirgine Maria. Et hec natiuitas perturbat omnem cogitationem humanam; quoniam uirtus est eam operata diuina. Nam quando admittit ratio nostre generationis, ut uirgo concipiens, uirgo post partum permanens, Filius uideatur, et integritas inuiolata seruetur? Hoc non potest implere quilibet homo natus: ille autem potuit, quia non erat solus homo, sed Deus et homo; qui propterea uoluit nasci homo, quia perierat omnis homo. Primum itaque miraculum magnum huius Mediatoris ac singulare fuit, quod sic natus est: ut ille qui ueniebat multos docere facere miracula, que ipse per se et per illos faciebat, haberet tamen aliquid proprium qui nichil usurpauerat alienum. Solus enim de uirgine natus est, quia solus sine amplexu maris et femine de Spiritu sancto conceptus est: solus sine corruptione impleuit uterum matris, quia solus pro nobis super celos ascendit, ut sederet ad dexteram Patris. Acceperunt ab illo discipuli ut facerent multa et magna miracula, et fecerunt: nec tamen quispiam predicatur aut creditur de uirgine natus, aut de Spiritu sancto conceptus, nisi ille unus qui creator temporum inuentus in tempore est etiam ipse creatus, suscipiens quam integram formauerat humanam naturam, ut per ipsam quodam modo redemptor [3 1Kb] nostram repararet ruinam. Et hic Dei Filius, et hominis filius; Dei Filius in corde Patris, hominis filius in utero matris: idem ipse unus Christus, qui processit ex utero uirginali tanquam sponsus de thalamo suo . In quo utero spirituales nuptie sunt celebrate, Deusque coniunctus est carni, et caro cohesit Deo, ut esset unus Christus Deus et homo.



CAPUT X.

Crudelitas Herodis. Hinc ergo procedens uelut sponsus de thalamo suo, ad cuius nuptias commota uniuersa exsultare uisa est creatura. Namque angelorum chorus ex his nuptiis pacem designat hominibus bone uoluntatis: quia qui erat Dei Filius, factus est et hominis Filius; suscipiens quod non erat, non amittens quod erat. His nuptiis celi nouam stellam, nouum atque splendidum lumen illo ipso sponso in se operante producunt; ut lumen uerum sedentibus in umbra mortis nuntiarent natum, et ueluti lingua sua laudarent hunc sponsum procedentem, quem sciebant ad hoc suscepisse hominem mortalem, ut faceret immortalem. Ad hunc sponsum Magi ab extremo terre ueniunt, commoniti requirunt, uocati munera offerunt, infantem natum necdum quidem uidentes, sed stella indice regem adorare [4 1Kb] cupientes. Ex his nuptiis regis nati turbatus Herodes, perturbati et Iudei regem totius creature non intelligentes; querit Herodes quem audit regem natum infantem perdere, ne illo crescente posset regnum amittere; Iudei nolentes habere Dei Filium regem, ubi Christus nasceretur Herodi produnt, atque de unius infantis nece utrorumque uoluntas astringitur. Postquam Herodes Iudeis narrantibus didicit, ubi Christus occidendus posset inueniri, uocans ad se Magos, tempus ab eis inquisiuit  stelle, missisque in Bethlehem ait: Ite, diligenter inquirite de puero, ut et ego ueniens adorem eum . O labia dolosa! utquid in corde et corde loqueris mala? Aliud enim habet tua lingua, aliud clamat conscientia. Te ipsum decipis talia cogitando, erras, fallis et falleris. Frustra in malo uigilat falsitas [1 1Kb] : non a te, sicut decet, inquiritur ueritas. Ecce audiunt te Magi, aliud quidem foris dicentem, sed nesciunt te intus aliud cogitantem, et pergunt ita ut ad te amplius non reuertantur. Ille enim eos admonebat, qui insipientiam tuam deridens, hoc Magos facere precepit quod rex iusserat uerus, non quod subdole persuaserat falsus. Per aliam, inquit Euangelista, uiam regressi sunt in regionem suam . uerum cum a Magis te delusum sensisses, Herodes, uoluisti omnes infantes terre illius perdere, ut unum quem querebas posses occidere. Sed ille sponsus noster, qui processit de thalamo suo, ut ex ore infantium et lactentium perficeret laudem, siuit te implere uoluntatem tuam, ut etas que lingua propria Christum non poterat confiteri, testimonio mortis sue confiteretur, et crudelitas immanis [2 1Kb] demonstraretur tua, et ad nuptias celestis sponsi infantium congregaretur turba. Dic, Herodes, si te Christus ideo offendit, quia eius Magis annuntiantibus audisti regnum; quid te offenderunt bi qui tecum aduersus Christum sentiebant principes Iudeorum, quorum filios interficiens ipsos magis atrocissima pena in suis filiis afflixisti? Nam Christum minime inuenire potuisti. Sed quid tecum diutius agam? Ipsos, ipsos conueniam Iudeos, qui dum infantem Christum noluerunt agnoscere, filios suos cum illo [3 1Kb] compulsi sunt amittere: quos quidem occidit mortique propinauit Herodes uester amicus; sed his mortalitatem eternamque uitam donauit Christus, quem uestrum etiam nunc dicitis inimicum.



CAPUT XI.

Contra Iudeos, ex Isaia et Ieremia. uos, inquam, conuenio, o Iudei, qui usque in hodiernum diem negatis Filium Dei. Nonne uox uestra illa est, quando eum uidebatis miracula facientem, atque tentantes dicebatis, Quousque animas nostras suspendis? Si tu es Christus, dic nobis palam. Ille autem ad considerationem miraculorum uos mittebat dicens, Opera que ego facio, ipsa testimonium de me perhibent : ut Christo testimonium dicerent, non uerba, sed facta. uos autem non agnoscentes Saluatorem, qui operabatur salutem in medio terre uestre , adiicientes in malo aistis, Tu de te ipso testimonium dicis, testimonium tuum non est uerum. Sed ad hec ille quid uobis responderit, aduertere noluistis. Nonne scriptum est, inquit, in Lege uestra, quod duorum hominum uerum sit testimonium ? Preuaricatores Legis, intendite Legem. Testimonium queritis de Christo: in Lege uestra scriptum est, quod duorum hominum testimonium uerum sit ; procedant de Lege uestra, non tantum duo, sed etiam plures testes Christi, et conuincant auditores Legis, nec factores. Dic, Isaia, testimonium Christo. Ecce, inquit, uirgo in utero concipiet et pariet filium, et uocabilis nomen eius Emmanuel, quod est interpretatum, Nobiscum Deus . Accedat et alius testis: dic et tu, Ieremia, testimonium Christo. Hic est, inquit, Deus noster, et non estimabitur alius absque illo, qui inuenit omnem uiam scientie, et dedit eam Iacob puero suo et Isrel dilecto suo. Post hec in terris uisus est, et cum hominibus conuersatus est . Ecce duo testes idonei ex Lege uestra, ex quorum testimonio non sunt compuncta corda uestra.



CAPUT XII.

Ex Daniele. Sed alii atque alii ex Lege Christi testes introducantur, ut frontes durissime inimicorum conterantur. ueniat et ille Daniel sanctus, iuuenis quidem etate, senior uero scientia ac mansuetudine, conuincat omnes falsos testes: sicut  conuicit seniores impudicos , ita suo testimonio Christi conterat inimicos. Dic, sancte Daniel, dic de Christo quod nosti. Cum uenerit, inquit, Sanctus sanctorum, cessabit unctio . Quare illo presente cui insultantes dicebatis. Tu de te ipse testimonium dicis, testimonium tuum non est uerum , cessauit unctio uestra, nisi quia ipse est qui uenerat Sanctus sanctorum? Si, ut uos dicitis, nondum uenit, sed exspectatur ut ueniat Sanctus sanctorum, demonstrate unctionem: si autem, quod uerum est, cessauit unctio uestra, agnoscite uenisse Sanctum sanctorum. Ipse est enim et lapis ille abscissus de monte sine manibus concidentium, id est, Christus natus de uirgine sine manibus complectentium: qui tantum creuit, ut mons magnus fieret, et impleret uniuersam faciem terre . De quo monte dicit propheta, uenite ascendamus in montem Domini . Et de quo Dauid dicit, Mons Dei, mons uber: utquid suspicamini montes incaseatos, montem in quo placuit Deo habitare in ipso ? Cum enim ipse Dominus Christus discipulos suos interrogaret, quem eum dicerent esse homines Filium hominis; responderunt: Alii Eliam, alii Ieremiam, alii Ioannem Baptistam, aut unum ex Prophetis . Et ille: Utquid suspicamini montes incaseatos, montem in quo placuit Deo habitare in ipso? Hunc agnouit Petrus dicens, Tu es Christus Filius Dei uiui . Agnouit montem, et ascendit in montem: testimonium dixit ueritati, et dilectus est a ueritate. Supra petram fundatus est Petrus, ut mortem susciperet illum amando, quem ter negauerat timendo.



CAPUT XIII.

Testimonia cetera ex Lege et Prophetis. Dic et tu, Moyses legislator, dux populi Isrel, testimonium Christo. Prophetam uobis excitabit Deus de fratribus uestris. Omnis anima que non audierit prophetam illum, exterminabitur de populo suo . Prophetam autem dictum Christum, ipsum audi in Euangelio Christum: Non est, inquit, propheta sine honore, nisi in patria sua . Accedat etiam Dauid sanctus, testis fidelis, ex cuius semine processit ille, cui Lex et Prophete testimonium dicunt; dicat et ipse de Christo Adorabunt, inquit, eum omnes reges terre; omnes gentes seruient illi . Cui seruient? Dic, cui seruient? uis audire cui? Dixit Dominus Domino meo, Sede ad dextram meam, donec ponam inimicos tuos scabellum pedum tuorum . Et expressius atque nominatim: Quare, inquit, tumultuate sunt gentes, et populi meditati sunt inania? Astiterunt reges terre, et principes conuenerunt in unum, aduersus Dominum et aduersus Christum eius . Accedat et alius testis, dic et tu Habacuc propheta testimonium Christo. Domine, inquit, audiui auditum tuum, et timui; consideraui opera tua, Deus, et expaui . Que opera Dei iste miratus expauit? Numquid fabricam mundi iste miratus expauit? Absit: sed audi ad quid expauit. In medio, inquit, duum animalium cognosceris. Opera tua Deus. uerbum caro factum est . In medio duum animalium cognosceris. Quis, quousque descendisti? Expauescere me fecisti: quia uerbum per quod facta sunt omnia, in presepio iacuisti. Agnouit bos possessorem suum, et asinus presepe domini sui . In medio duum animalium cognosceris. Quid est, In medio duum animalium cognosceris; nisi aut in medio duorum Testamentorum, aut in medio duorum latronum, aut in medio Moysi et Elie cum eo in monte sermocinatium? Ambulauit, inquit, uerbum, et exiuit in campos . uerbum caro factum est, et habitauit in nobis. Hoc et Ieremias ait: Post hec in terris uisus est, et cum hominibus conuersatus est . Ecce quomodo conueniunt sibi testes ueritatis: ecce quomodo conuincunt filios falsitatis. Sufficiunt uobis ista, o Iudei, an adhuc ad uestram confusionem ex Lege et ex gente uestra alios introducemus testes, ut illi testimonium perhibeant, cui perdita mente insultantes dicebatis, Tu de te ipso testimonium perhibes testimonium tuum  non est uerum? Quod si uelim ex Lege et ex Prophetis omnia que de Christo dicta sunt colligere, facilius me tempus quam copia deserit.



CAPUT XIu.

Semeonis et Zacarie testimonium. uerumtamen senem illum ex gente uestra natum, sed in errore uestro non relictum, Simeonem sanctum in medium introducam: qui meruit decrepitus teneri in hac luce quousque uideret ueram lucem. Quem quidem iam etas compellebat ire: sed exspectabat suscipere, quem sciebat uenire. Cum iste senex admonitus esset a sancto Spiritu, quod non ante moreretur quam uideret Christum Dei, natumque cognoscens, perrexit ad templum. Ubi uero eum portari matris manibus uidit, et diuinam infantiam pia senectus agnouit, tulit infantem in manibus suis. Ille quidem Christum infantem ferebat, sed senem Christus regebat. Regebat qui portabatur, ne ille ante promissum a corpore solueretur. Quid tamen dixerit, quem confessus fuerit, aduertite inimici, non Christi, sed uestri. Benedicens Deum exclamauit senex ille, et dixit: Nunc dimittis, Domine, seruum tuum secundum uerbum tuum in pace; quia uiderunt oculi mei salutare tuum . Illi etiam parentes Ioannis, Zacarias et Elisabeth, iuuenes steriles, in senecta fecundi, dicant etiam ipsi testimonium Christo. Dicant de Christo quid sentiant, et testem idoneum Christo nutriant. Aiunt enim suo paruulo nato, Tu puer, propheta Altissimi uocaberis: preibis enim ante faciem Domini parare uias eius . Ipsique matri et uirgini Elisabeth ait: Unde mihi hoc, ut ueniat mater Domini mei ad me? Ecce enim ut facta est uox salutationis tue in auribus meis, exsultauit in gaudio infans in utero meo . Intelligens enim Ioannes matrem Domini sui uenisse ad suam matrem, inter ipsas angustias uteri adhuc positus, motu salutauit, quem uoce non poterat. Quid postea ipse Ioannes precursor et amicus, humilis et fidelissimus seruus, testis idoneus effectus, tanto maior in natis mulierum, quanto existimabatur esse quod non erat? Christum enim eum esse Iudei credebant: sed ille non se esse clamabat, dicens: Quem me suspicamini esse, non sum ego; sed ecce uenit post me, de cuius pedibus non sum ego dignus soluere corrigiam calceamenti eius . O fidelis testis, et amice ueri sponsi, quantum te humiliauisses si ad corrigiam calceamenti eius soluendam dignum te esse dixisses? Sed dum ad hoc non te dignum dicis, Iudeis falsis testibus contradicis. Et hec a te dicta sunt antequam Christum uideres: qui cum ad te ipse uenit excelsus humilis implende dispensationis sue gratia ut a te baptizaretur qui nullum habebat omnino peccatum, quid responderis, quem cognoueris, quale testimonium protuleris, audiant inimici qui audire nolunt: Ecce, inquit, Agnus Dei, ecce qui tollit peccatum mundi . Et adiecit: Tu ad me uenis baptizari; ego a te debeo baptizari . Agnouit seruus Dominum: agnouit peccati originalis uinculis obligatus ab omni nexu peccati liberum: agnouit preco iudicem, agnouit creatura Creatorem, agnouit paranymphus sponsum. Nam et hec uox Ioannis est: Qui habet sponsam, sponsus est. Amicus autem sponsi stat et audit eum, et gaudio gaudet propter uocem sponsi .



CAPUT Xu.

Ex libris Ethnicorum. Sufficiunt uobis ista, o Iudei, sufficiunt uobis tanti testes, testimonia ex Lege uestra, ex gente uestra? An adhuc impudenti animo [1 1Kb] audebitis dicere, quod alterius gentis uel nationis homines Christo deberent testimonium perhibere? Sed si hoc dicitis, respondet quidem ille uobis, Non sum missus, nisi ad oues que perierunt domus Isrel . Sed sicut uos in Actibus Apostolorum increpat Paulus, uobis primum oportuerat annuntiari uerbum Dei, sed quia repulistis illud, nec uos dignos uite eterne iudicastis, ecce, inquit, conuertimur ad Gentes : demonstremus  etiam nos ex Gentibus testimonium Christo fuisse prolatum; quoniam ueritas non tacuit clamando etiam per linguas inimicorum suorum. Nonne quando peta ille facundissimus inter sua carmina,

Iam noua progenies celo demittitur alto, 
dicebat, Christo testimonium perhibebat? In dubium hoc ueniat, nisi alios ex Gentibus idoneos testes pluraque dicentes in medium introducam. Illum regem qui uestram superbiam captiuando perdomuit, Nabuchodonosor, regem scilicet Babylonis non pretermittam. Dic, Nabuchodonosor, quid in fornace, quo tres uiros iustos iniuste immiseras, uidisti; dic, dic quid tibi fuerit reuelatum. Nonne, inquit, tres uiros misimus in fornacem ligatos? Et aiunt ei: uere rex. Ecce, inquit, ego uideo quatuor uiros solutos deambulantes in medio ignis, et corruptio nulla est in eis, et aspectus quarti similis est Filio Dei . O alienigena, unde tibi hoc? Quis tibi annuntiauit Filium Dei? que lex, quis propheta? Nondum quidem mundo nascitur, et similitudo nascentis a te cognoscitur. Unde tibi hoc? Quis tibi istud annuntiauit, nisi quia sic te diuinus ignis intus illuminauit, ut cum illic apud te captiui tenerentur inimici Iudei, sic diceres testimonium Filio Dei?



CAPUT XuI.

Ex Sibyllinis uaticiniis. uaticinium Sibylle. Sed quia in ore duorum uel trium testium stat omne uerbum, sicut ipse Dominus confutans uestram contumaciam, In lege, inquit, uestra scriptum est, quod duorum hominum testimonium uerum sit : etiam ex Gentibus tertius testis introducatur, ut testimonium ueritatis omni ex parte roboretur. Quid Sibylla uaticinando etiam de Christo clamauerit, in medium proferamus, ut ex uno lapide utrorumque frontes percutiantur, Iudeorum scilicet atque Paganorum, atque suo gladio, sicut Golias , Christi omnes percutiantur inimici: audite quid dixerit  : [Figure: [Pem] 13Kb]

Iudicii signum, tellus sudore madescet.
E celo Rex adueniet per secla futurus.
Scilicet in carne presens ut iudicet orbem.
Unde Deum cernent, increduius atque fidelis
Celsum cum sanctis, eui iam termino in ipso.
Sic anime cum carne aderunt, quas iudicat ipse.
Cum iacet incultus densis in uepribus orbis.
Reiicient simulacra uiri, cunctam quoque gazam.
Exuret terras ignis, pontumque, polumque
Inquirens tetri portas effringet Auerni.
Sanctorum sed enim cuncte lux libera carni
Tradetur, sontes eternaque flamma cremabit.
Occultos actus retegens, tunc quisque loquetur
Secreta, atque Deus reserabit pectora luci.
Tunc erit et luctus, stridebunt dentibus omnes.
Eripitur solis iubar, et chorus interit astris.
uoluetur celum, lunaris splendor obibit.
Deiiciet colles, ualles extollet ab imo.
Non erit in rebus hominum sublime uel altum.
Iam equantur campis montes et cerula ponti.
Omnia cessabunt, tellus confracta peribit.
Sic pariter fontes torrentur, fluminaque igni.
Sed tuba tunc sonitum tristem demittet ab alto
Orbe gemens facinus miserum uariosque labores,
Tartareumque chaos monstrabit terra dehiscens.
Et coram hic Domino reges sistentur ad unum.
Recidet e celis ignisque et sulphuris amnis.

Hec de Christi natiuitate, passione et resurrectione, atque secundo eius aduentu ita dicta sunt, ut si quis in greco capita horum uersuum discernere uoluerit, inueniat [1 1Kb] : id est, iehsu Christus Dei Filius Saluator. Quod et in latinum translatis eisdem uersibus apparet, preterquam quod grecarum litterarum proprietas non adeo potuit obseruari.

Alios uersus Sibyllinos Christi passionem apertius  demonstrantes, intentissime audite  :

In manus iniquas infidelium postea ueniet.
Dabunt autem Deo alapas manibus incestis.
Et impurato ore expuent uenenatos sputus.
Dabit uero ad uerbera simpliciter sanctum dorsum.
Et colaphos accipiens tacebit, ne quis agnoscat
Quod uerbum, uel unde uenit, ut inferis loquatur.
Et corona spinea coronabitur.
Ad cibum autem fel, et ad sitim acetum dederunt.
Inhospitalitatis hanc monstrabunt mensam.
Ipsa enim insipiens tuum Deum non intellexisti,
Ludentem mortalium mentibus [1 1Kb] , sed spinis
Coronasti, et horridum fel miscuisti.
Templi uero uelum scindetur, et die
Medio nox erit tenebrosa nimis tribus horis.
Et morte morietur, tribusque diebus somno suscepto,
Et tunc a mortuis [2 1Kb] regressus ad lucem ueniet.
Primus resurrectionis initium reuocatus ostendet [3 1Kb] .



CAPUT XuII.

Testimonia ex celo, ex mari, ex terra, ex infernis. Credo iam uos, o inimici Iudei tantis testibus ita obrutos confutatosque, ut nichil ultra querere debeatis: qui ipsi ueritati nimia insipientia uel potius amentia, cum omnia nossetis que de Christo essent dicta atque conscripta, inuerecunda fronte dicebatis, Tu de te ipso testimonium dicis, testimonium tuum non est uerum . uerumtamen ut diuine maiestatis ueritas lucescat, supra tot testium preclaras uoces, suo Creatori uniuersa creatura testimonium se dixisse proclamet. Nonne celum testimonium dixit, quando nouum sidus in noua hominis progenie, uelut lingua et digito, quo potuit, natum Deum hominem gentibus demonstrauit? Nonne mare testimonium dixit, quando oblitus quodam modo nature sue liquidus humor, soliditate suscepta, sui Domini portauit impressa uestigia: ut impleretur illud quod dictum est, In mari est uia tua et semite tue in aquis multis ? Quod elementum seruum Christi supra se ambulare cupientem, ut demonstraret quantum interesset inter creaturam et Creatorem, labili unda Petrum absorbuisset, nisi Dominus rerum, mergenti Petro manum porrexisset . Nonne terra testimonium dixit, quando eius conspersa saliua, ex ea ceci nati oculos inungens, lumen non uidenti restituit [4 1Kb] : et fabrica quod minus habuit, ex limo terre artifex reparauit, qui totum hominem de terra ante formauit ? Nonne inferna Christo testimonium perhibuerunt, quando iure suo perdito, Lazarum quem dissoluendum acceperant, integrum per quatriduum reseruarunt, ut incolumem redderent, cum uocem Domini sui iubentis audirent ? Quid in ipsa eius passione, nonne contra uestram impudentiam ferocemque amentiam ipsam quodam modo publicam lucem testem citabo? Sicut putabatis, homo tantum a uobis interficiebatur Christus: quod et si tantum esset, uobis parcere debuistis, ut manus uestras alienas redderetis a sanguine innocentis. Que cecitas infusa est cordibus uestris, ut nec illa uos tanta deterreret medio die solis obscuritas, et inter eius radios claros amputata lux? Nox recondita in diem [5 1Kb] : imo nox usurpauit diem, nec cursum sui ordinis natura seruauit; sed obtenebratur celum, luget terra, uelum templi conscinditur, petre scinduntur, inferna reserantur , omnis pene creatura expauescit mortem Christi. Nec tamen in his tantis aperti sunt oculi cordis uestri. O Iudei, demones qui uestra corda possederunt, dixerunt, Scimus qui sis; quid uenisli ante tempus perdere nos ? et uos, Tu de te ipso testimonium  dicis, testimonium tuum non est uerum !



CAPUT XuIII.

Ex euentis. Sed non intelligentes actiones uestras, egistis causas nostras. Denique nostre saluti militauit uestra malitia: ille enim qui ad hoc uenerat ut pro nobis moreretur, insanas uoces, Crucifige, crucifige , clamantium ut homo non expauit, quia ut Deus eas ante preuidit. Quantum laborastis, ut discipulum Iudam pecunia corrumperetis , et a malo uenditore mali emptores Christum non possidendum compararetis, nundinas malas agentes anime uestre, quando fundebatis pretium salutis nostre? Quantum laborastis, ut iudicem a uestro scelere manus lauantem, calumniis, Cesaris nomine opposito, opprimeretis, ut id impleret quod fieri uolebatis ? Quantum laborastis, ut Christus occideretur, et latro dimitteretur ? Quantum laborastis, ut Christus contumelias pateretur, spinis coronaretur , in ligno suspenderetur, lancea perfoderetur ? Quantum clamastis, quantum sudastis, quantum laborastis? Sed omnis iste labor uester, fructus est noster. Denique a uobis Christus occiditur, nobis resurgit: a uobis in ligno suspenditur, clauisque confixus in cruce detinetur, et a ducibus nostris discipulis suis in medio eorum clausis ianuis inuenitur . Pecunia milites corrumpendo Christi resurrectionem opprimere uoluistis , et ecce eius resurrectio toto mundo iam celebratur, et quod dedistis, totum perdidistis. Implere non potuistis quod uoluistis: audite iam quod audire non uultis. Die tertio a mortuis resurgens, assumptus in celum, sedet ad dexteram Patris : dispersit uos per uniuersas terras, ut ubique prophetias de eius natiuitate, passione, resurrectione, ascensione, quecumque dicta sunt, uos perferatis, atque lucernam Legis, tanquam lignea candelabra sensu carentia, gentibus ministretis. Quod propterea factum esse cognoscite, ne gentes hec omnia que aguntur, dum predicantur, a nobis dicerent fuisse conficta. Hanc etiam ipsam uestram dispersionem fuisse predictam, Dauid propheta declarat dicens: Ne occideris eos, ne quando obliuiscantur legis tue, sed disperge eos in uirtute tua . Dispersio ergo hec uestra testimonium perhibet Christo, cui dixistis, Tu de te ipso testimonium dicis, testimonium tuum non est uerum : ut ex uestro testimonio inimicorum, alii inimici confundantur, qui Christum magicis artibus fecisse dicunt quecumque fecit miracula. Nam et hoc quod mortuus colitur, magice potentie deputandum esse contendunt. Proferte codices propheticos, o Iudei Christi inimici, ut ex ipsis alii Pagani conuincantur inimici. Prophetas longe antequam nasceretur ante se premisit, qui omnia que superius diximus, predixerunt. Hinc iam iudicate qui recta sapitis: numquid si magicis artibus fecit ut coleretur et mortuus, magus erat antequam natus [1 1Kb] ? Confundimini, corrigimini qui talia de Christo uel sentitis, uel creditis, uel dicitis. Confundimini et uos, Iudei, qui lucernam Legis in manibus habentes, aliis lumen prebetis, et uos in eam intendere non curatis, sed exspectatis quidem et uos ut ueniat qui uenturus est. Et ueniet; sed non sicut uultis ueniet: ueniet excelsus ille qui a uobis interfectus est, nullius criminis reus; manifestus ueniet Deus, et uidebitis iudicantem, quem contempsistis, miracula facientem. Qualis erit tunc uestra conscientia, cum uobis ille nullam iam exhibebit patientiam, quia uos inuenit in anima mortuos, qui uenturus est iudicare uiuos et mortuos?



CAPUT XIX.

Contra Arianos. Credimus in Spiritum sanctum, quem nos credimus Deum, equalem Patri et Filio, manentem in Patre et Filio, inseparabilem a Patre  et Filio, regnantem cum Patre et Filio. Trinitas una, et tertia in unitate persona Spiritus sanctus, qui operatur omnia in omnibus. Hunc et Ariani blasphemantes, Patre Filioque uolunt esse minorem. Nec eorum errorem ille euangelicus reuocat timor dicens, Si quis dixerit uerbum in Filium hominis, remittetur illi: si quis autem dixerit uerbum in Spiritum sanctum, non remittetur illi, nec hic, nec in futuro seculo . Quid est, Ariane? sentisne quo progressa fuerit immanitas tua? Dicis uerbum in Filium hominis, quia secundum diuinitatem Filium Dei asseris esse minorem. Dicis uerbum in Spiritum sanctum, in ipsa illa indiuidua unitate etiam Filio esse minorem. Dicendo tale uerbum de uerbo, tale uerbum de Spiritu sancto, non remittuntur nec hic nec in futuro seculo peccata tua, et tu rebaptizando polliceris dimittere aliena? Nos donum Spiritus sancti agnoscimus esse remissionem omnium peccatorum, suffragante nobis ipsa ueritate, que post resurrectionem suam ait discipulis suis, Accipite Spiritum sanctum; si cui remiseritis peccata, remittuntur illi . uos autem sacrilego ausu, quibus iam Christus dono Spiritus sancti per Baptismum et originalia et propria cuncta demisit omnino peccata, in iam baptizatis exsufflatis Christum, respuitis Spiritum sanctum; et renatum non abluere, sed sordidare; non liberare, sed obligare; non uiuificare, sed mortificare contenditis. Nec mirum si has ruinas quotidie fabricatis, qui petram integram Christum in fundamento habere noluistis. A uestro errore separat ueritas filios suos, quos sic fouet ut nutriat, non sicut tu blandiendo decipit ut occidat.



CAPUT XX.

Resurrectio. Apud Catholicam, dilectissimi, noueritis tantum esse ueram fidem, germanam pacem, perpetuam salutem. Non enim in angulo est, sed ubique tota est. Si quis ab ea discesserit, atque hereticorum se errori tradiderit, ut fugitiuus seruus iudicabitur, non ut filius adoptiuus: nec ad uitam eternam resurget, sed potius ad damnationem. Quoniam bonis malisque promittitur resurrectio: Omnes quidem resurgemus, ait Apostolus, sed non omnes immutabimur . Et quid prodest, fratres mei, resurgere, et non immutari? Qui enim in illa uita non fuerit immutatus, a iusto iudice inuenitur esse damnatus. Damnatus autem eternam non consequitur uitam, qui de aduersario diabolo uictricem noluit [1 1Kb] accipere palmam. Quid enim prodest, dilectissimi, quod non illis uinculis in idolorum cultu quempiam diabolus tenet, et uisco hereticorum captum detentumque possidet? Qui uult ad eternam uitam peruenire, contra omnes diaboli laqueos debet fortiter inuigilare. Non enim qualis est ista uita, ita inuenietur et illa.



CAPUT XXI.

Differentia temporalis uite et eterne. Quantum autem distat inter hanc et illam, debet nosse Charitas uestra. Hic falsitas, ibi ueritas: hic perturbatio, illic fida possessio: hic pessima amaritudo, illic sempiterna dulcedo: hic periculosa elatio, illic secura exsultatio: hic timetur ne qui erat amicus, efficiatur subito inimicus; illic semper manet amicus, quia nullus illuc admittitur inimicus: hic quidquid est bonum, timetur ne pereat; illic quidquid acceperis, ab illo seruabitur qui facit ut nec tu transeas, et quod acceperis non amittas: hic mors, ibi uita: hic luctus, ibi gaudium: hic omnia que creauit Deus, illic ipse pro omnibus et in omnibus Deus: et que digna dicuntur, si tamen aliqua dicuntur. Non enim sufficit humana lingua laudare, quod sensus mortalium non ualet comprehendere. ueniemus illuc, fratres mei; et ibi uidebimus quod oculus hic non uidit, ibi audiemus quod auris hic non audiuit, ibi intelligemus quod cor humanum comprehendere hic non ualuit , uidentes fruentesque exsultabimus inenarrabili gaudio . Et  quale gaudium erit, ubi nullus timor erit? Quale gaudium erit, cum te uideris socium esse Angelorum, participem regni celorum, regnare cum Rege, nichil concupiscendo omnia possidere, sine auaritia diuitem, sine pecunia administrantem, sine successore iudicantem, sine metu Barbarorum regnantem, sine morte in eterna uita uiuentem?



CAPUT XXII.

De uia ad patriam. Sed ut ad ista ueniamus, uiam tutissimam que illuc perducit non dimittamus. Que est hec uia? Christus ex toto se, ex capite et ex corpore. Ex capite, equalis Filius, in manente manens: ex corpore minor, uiam istam ut gigas uelociter transiens . Caput et corpus, Christus et Ecclesia. Nec ab illo separemur, aliquid aliud de illo, sicut heretici, credendo; nec ab ista, prauis nostris moribus declinando. Hec est mater uera, pia mater et casta, intrinsecus sui uiri dignitate ornata, non forinsecus mendacio fallente turpiter colorata. Non uos ab ista matre nomen confictum seducat alienum, non uos Ecclesie species aliena decipiat. Sponsa Christi non est que uirum suum non cognoscit: turpis est que tanti uiri speciem suis sermonibus fuscare contendit: frustra sibi Ecclesie nomen imponit. uideo equidem te, o spelunca subdola [1 1Kb] , decipiens, quia decepta: uideo quidem quod aptes formam tuam sub specie aliena. Quid te componis? quid tantum te exornas? quid fimbrias tuas expandis? quid te contra ueram sponsam equare contendis? Non te recipit sponsus, quia non es sponsa. Sed pulchram te esse dicis, et de auro atque ornamentis plurimis gloriaris. Respondet tibi sponsus, respondet tibi speciosus forma pre filiis hominum : Species fornicarie facta est tibi, irreuerens facta es in omnibus. Quod si dixeris, Quare? Respondet, Quia sub specie sponse componis te, et mentiris sponsum tuum esse me. Species fornicarie facta est tibi, irreuerens facta es in omnibus. Non sicut Patrem appellasti me: Ego enim et Pater unum sumus . Non sicut Patrem appellasti me, et principem uirginitatis tue . uerba sunt Christi per prophetam. Si enim ego essem princeps uirginitatis tue, seruarem integritatem tuam, sicut integram seruaui matrem meam. Quia ergo nec principem uirginitatis tue, nec Patri me agnoscis equalem, nec ego te agnosco uirginem. Noli te amplius iactare esse quod non es: agnosce turpitudinem tuam: Arius abstulit integritatem tuam. Non es igitur sponsa, quia non es integra. Frustra enim illum sponsum uocas, qui non est tuus: turpem enim uiduam non accipit Christus. Redi, redi repudiata, redi confusa, redi serpentinis fraudibus uiolata; redi, non in diuinitate celesti composita, sed humanis assertionibus circumuenta, redi: fallere temetipsam potes, fallere sponsum non potes. Nouit enim ille quam querit, agnoscit ille quam uocat. Semper uiuit mater: nouerca, quid te supponis? Non potes excludere pulchram dominam, cum sis ipsa turpis ancilla. Species fornicarie facta est tibi. Non enim seruasti uni uiro fidem, que catholicam non tenes unitatem. Ille enim sponsus matrem querit ueram, que pie suos filios nutriat; non turpem, que alienos fraudulenter occidat. uide que est hec mater uera, que adhuc te tolerat suos filios prefocantem, suo uiro iniurias irrogantem. Tolerat, quia patientiam exhibet sui sponsi, et exspectat auras libertatis, ut uindicetur ab eo eius humilitas, quoniam eam uiri sui obtinet caritas. Ipse est enim qui uiuit et regnat cum Deo Patre et cum Spiritu sancto in secula seculorum. Amen.





DE ALTERCATIONE ECCLESIAE ET SYNAGOGAE DIALOGUS  . *

 Duarum matronarum uobis censoribus causam uideor suscepisse: utraque negotia magnis lateribus panditurus, ut quidquid ex iudicio uestro ueritas expostulata diremerit, id una de duabus obseruet. Idcirco in hoc cetu uestro ius recito, tabulas offero. Lege agatur, quia de possessione contentio est: et reuoluere imperiali sanctione sententias non morabor, ut quidquid ueritatis ordo perspexerit, iuxta legem diuinitus datam consessus uestri sententia promulgetur. Una quibusdam temporibus adulterio deprehensa possessionis nostre precoqua peruasione iura temerauerat: alia merito castitatis per sententiam donatoris, possidentem illam que auribus uestris uidetur exacta, nonnulla apud seculum prius clandestina fraude priuauerat: redhibitione compellitur quotidie reddere; et adhuc quantum reddiderat debet. Totum enim, quidquid possessioni defenderat, abiuramus. Ergo si cause faciem, si frontem parabole uultis audire: Gentes hereditatem nostram, possessionem, et terminos terre nobis augustali iure concessam, potens quondam, diues auro mulier Synagoga peruasit. Mox supplicauimus, preces retinemus in manibus, introductio protinus fundi, habita possessio in nostro iure consistit. Resolui nolumus tamen, quidquid ornamentorum mulier inquieta peruasit. Que cum postularetur ut redderet, lentius quam deberet exsoluit. Nunc ergo ad hanc matremfamilias et uiduam, nostra materfamilias, hoc est ad Synagogam,

ECCLESIA dixit: Recita quid merueris, et ego quid meruero, recitabo.

SYNAGOGA respondit: Prophete ad me omnes uenerunt, quod tu diffiteri non poteris.

ECCLESIA dixit: Certum est quod Prophete, dum ad te ueniunt, remorandi pro tempore uelut ad hospitam cucurrerunt: nam probo eosdem sponsi mei iuuenes metatores, scilicet Christi gerulos litterarum, mandatorum etiam portitores, inuidie causa a te fuisse interfectos. Numquid si ad te uenissent, a te quispiam eorum potuisset occidi? Sed quia ad me ueniebant, causa zeli homines meos recipi cum non sustineres, gladio et fustibus affecisti.

SYNAGOGA respondit: Etiam si istud quod asseris feci, recte et honeste peccaui: quia ego regem noueram, cuius litteras frequenter acceperam: et tu siluicola querebaris, que Barbarorum ritu, rure, collibus, intra inuia uel secreta agresti quondam tugurio commanebas. Nam quid te aliquando rusticius fuit? Tu cum gentibus, cum quibus ego sepe pugnaui, pastorali more balantia, credo, pecora sequebaris: ego sceptro et legionibus fulta, apud Ierosolymam purpureo amictu regnabam; ego Romanum possidebam imperium; ego reges, milites, et alienigenarum gentium duces occidi: mihi Persa et Indus aurum, gemmas, ebur, argentum et sericum, totasque opes aduexit: tu montana, rustica, apta pecoribus; tu pressis in uallibus tantum diuersabare sollicita; tu ex uasta rupe condensior [1 1Kb] , cui rimosus lapis timidum quondam prestabat hospitium, lac de caseo, uaccinia cum glande mandebas: ego Pharaonem in suis curribus, ego Aegyptios, ego Chananeos, Iebuseos, et Cetheos, et Phereseos reges occidi.

ECCLESIA dixit: Recognosco que loqueris, et laudes tuas diffiteri non possum. Scio quia urbis tue et ambitiosa fora et Capitolia celsa uidisti: armorum tuorum impressio, et fulgentia clypeorum signa, spicula, enses, iacula missorum telorum, expressus  equestrium exercituum gemitus, magnos ornatus duces et tyrannos strauit. Scio potentiam tuam, quam Ierosolyma illa pompatili fastu ructuabat. Scio enim quia tibi quondam Romanus orbis intremuit, et terra gentium palpitauit. Sed memor esse debes quid propter unam mulierem Dinam feceris in Sichem: imbelles homines, et innocentie sue honore fulgentes, latronum ritu uastasti .

SYNAGOGA respondit: Potestas regni permisse libertatis accepit audaciam. Numquid in eo peccasse me credis, si sub imperio meo maculaui quos uolui, aut meos forsitan rebelles occidi? Qui potestatem regnandi dederat, faciendi utique quidquid uellem indulserat dignitati. Aut dic mihi: si legem non habet qui proprio regnat imperio, et qui possidet totum, necesse est ut regni potentiam quocumque uolet extendat.

ECCLESIA dixit: In eo gaudeo me sublimatam, quod celsis celsior sum facta, et regna regnantium disieci: et ecce sub pedibus meis purpurata quondam regina uersaris. Ille est enim rex regum, qui eidem imperare ceperit, que se uiderit aliquando regnasse. Regnasti, fateor: Romana tibi terra subiacuit, reges et principes ceciderunt; et si quando conflixeras, captiuus hostis succubuit. Noli irasci, si tu que fueras domina, mihi facta uidearis ancilla.

SYNAGOGA respondit: Quia te tanto preconio declarasti, proba ancillam, et dominam recognosco.

ECCLESIA dixit: Habeo tabulas, recito testamentum, quod scriba quondam tuus uates scripsit, et Aaron magistratu presente signauit.

SYNAGOGA respondit: Scio Testamentum sub regno meo conscriptum, sed uolo discere ubi me dictator uoluminis seruire mandauit.

ECCLESIA dixit: Lege quid Rebecce sit dictum, cum pareret: Due gentes in utero tuo sunt, et duo populi de uentre tuo diuidentur, et populus populum superabit, et maior seruiet minori . Certe maiorem te paulo ante dixisti regnasse, triumphasse, sceptrum tenuisse, purpuram possedisse; me minusculam uallibus delituisse quondam, uel in collibus habitasse saxorum: te auro, ornamento, bysso, serico, gemmis claruisse nobilibus; me minorem pecorum lacte uixisse. Ego oues et pecora, tu militem possidebas. Inde est quod ego minor atque pauperior, tu maior et diues subiugata mihi, eligas [1 1Kb] populo seruitura minori.

SYNAGOGA respondit: Recognosco titulum Testamenti, uideo litteras quas ipsa in thesauro meo et in bibliotheca seruaui. Sed dicito mihi, quomodo tibi seruio, que adhuc filios meos liberos esse recognosco. uacant negotiis, nauigandi potestas est libera, compedes nesciunt, nullus uineam laboriose necessitatis fossura discerpit, nescio an tibi sim seruitute subiecta.

ECCLESIA dixit: Testamentum recolis, apices recognoscis, et adhuc non recipis seruitutem!

SYNAGOGA respondit: Dic tu mihi quod asseris. Recognosco Moysen, audio, et refugere non possum: sed qualiter tibi seruiam scire non possum.

ECCLESIA dixit: Mutare te non potes; semper negas et fallis, semper de falsitate contendis. Certe regnasse te ante dixisti, cum populus Isrel locum tenuisset imperii [2 1Kb] . Si adhuc regnas, liberam te esse cognosce, et necdum mihi seruitute subiectam. Alioquin si recte populo Isrel christianus populus regnat, constat te  ancillam esse, non liberam, quam uideo seruituti subiectam. Respice in legionibus signa, nomen Saluatoris intende, christicolas imperatores aduerte, et considera te de regno esse discussam: et nobis iuxta Testamenti fidem quod seruas, confitere: tributum mihi soluis, ad imperium non accedis, habere non potes prefecturam. Iudeum esse Comitem non licet; senatum tibi introire prohibetur; prefecturam nescis; ad militiam non admitteris; mensas diuitum non attingis; carismatis ordinem perdidisti: totum tibi non licet; cui etiam ad manducandum, ut uel male uiueres, paucula condonamus. Ergo si iis que summa, que prima sunt, caruisti, lege quid Rebecce sit dictum, cum geminos pareret: Due gentes in utero tuo sunt, et duo populi de uentre tuo diuidentur, et populus populum superabit, et maior seruiet minori.

SYNAGOGA respondit: Quid tamen feceram, ut me diuinitas de regno discuteret, et priuaret imperio?

ECCLESIA dixit: Si tu ut grauiter peccasti, tam grauis pena sit seruitutis sub interitu mortis debite, nec ancilla potes esse, nec libera. Nam cum primum Moyses in monte Sina charaxatas  decalogo duplices tabulas accepisset, uos contra Deum idola poposcistis, dicentes ad Aaron: Fac nobis deos qui nos antecedant .

SYNAGOGA respondit: Hic me miseram errasse cognosco: sed mox eos qui idola poposcerunt, usque ad ultimam mortem damnationis peruasit interitus. Quid ergo posteri fecerunt, si mox illi seniores qui istud admiserant, pene sue merita susceperunt?

ECCLESIA dixit: Certum habeo quod legisti: sed que legeris retinere non poteris, et ipsum agnosco. Sed recole scriptum, Et annuntient filii filiorum suorum, quoniam peccata parentum eorum in filiis creuerunt, et non laxabo illis, dicit Dominus . Et alibi ait, Parentes uuas acerbas manducauerunt, et filiis dentes stupuerunt .

SYNAGOGA respondit: In quo tibi plaudis, sub cuius regno imperium tenes, prius ad me, uel in populo meo Christus aduenit.

ECCLESIA dixit: Sic erat dignum, ut totum quidquid fuerat astruendum, diuina sapientia preueniret. Si enim ad me Christus principaliter aduenisset, et te sub aduentu ipso prime natiuitatis repudiare uoluisset, hodie diceres, Non uenit ad me, nesciui quid colerem; nam si et in populo meo dignatus fuisset accedere, quem Prophete Deum dixerant, confiterer. Ad te uenit, mortuos tuos uirtutum imperio suscitauit, loquaces prestitit mutos, gressibus reddidit claudos, cecos oculauit, paralyticos absolutis artubus expediuit, leprosos sanitati restituit: et non esse Deum, quem Deum legeras, profana mente dixisti. Idcirco, quia dixisti Saluatorem et Dominum prius ad te uenisse recolo, et elogio tuo rursus contendo. Lege quid tibi Esdras ex persona Saluatoris scripsit: Ad meos ueni, et me mei non receperunt. Quid tibi faciam, Iacob? Noluit me audire Iuda, transferam me ad alteram gentem . Unde uides te non debere gloriari quod uideris Christum. Maior enim causa criminis est uidere cui seruias, et contemnere cui debeas seruitutem. Defenderes forsitan te, si diceres, Non noui Dominum, nesciui Prophetas fuisse mentitos. Attamen et Prophete dixerunt, et ipsum Dominum quem Prophete cecinerant, cum suis mirabilibus agnouisses, et miserabili refutatiuncula blasphemasses: uides te sub tanti criminis reatu excusare non posse.

SYNAGOGA respondit: Dixerant quidem Prophete esse uenturum, sed unctum Dei, sed puerum sanctum de uirgine. Unde an ipse Dominus uenire uelit, penitus ignorabam.

ECCLESIA dixit: Recte ergo Isaias ait, uade et dic populo isti, Aure audietis, et non intelligetis; et uidentes uidebitis, et non cognoscetis. Incrassauit enim cor populi huius, et auribus grauiter audierunt, et oculos suos clauserunt, ne forte uideant oculis, et auribus audiant,  et corde intelligant, et reuertantur, et curem illos . Nam et Ieremias ait, Me dereliquerunt fontem aque uiue, effoderunt sibi lacus detritos, et non potuerunt aquam portare . Et quid adiecit idem propheta? Miluus cognouit tempus suum; turtur et hirundo, grues, passeres custodierunt tempora introitus sui: populus autem meus me non cognouit . Nam et in Salomone credo quod legeris, qui ait, Querunt me mali, et non inueniunt: odio enim habuerunt sapientiam, sermonem autem Domini non receperunt . uides ergo te Deum Dei Filium blasphemis oculis et profano pectore reiecisse. Ergo si legis Isaiam, legis Prophetas, Deum Christum frequenter audisti: sic enim ait, ut tibi et de uirgine, et de filio, sicuti ipsa dixisti, respondeam: Pariet uirgo filium, et uocabitur nomen eius Emmanuel, quod interpretatur, Nobiscum Deus . Et Dauid ait, Propterea unxit te, Deus, Deus tuus . Et in Genesi sic ait: Et fecit Deus hominem ad imaginem suam .

SYNAGOGA respondit: Nolo te in tanto plausu efferant lectiones; sed ad illud conuertere, quod mihi arbitror profuturum. Respice te nec Legem accepisse, nec circumcisionem meruisse, in quo signo Gentilitas segregatur. Inde est quod est signum meum habeo, et legem quam Moyses protulit, non amitto.

ECCLESIA dixit: Legem te accepisse testaris, sed legem ueteris Testamenti: ego autem Euangeliorum nouam legem accepi. Et ut scias ueterem nouitate compressam, lege Isaiam qui tibi ait: Illa uetera transierunt, ecce facta sunt noua, nunc orientur . Nam quod dicis te in salutem populi circumcisionis signaculum accepisse, hodie probo stultitiam tuam fuisse deceptam. Si ergo per circumcisionem eternitas donabatur, uides te caput accepisse, non pedes, et uno oculo uel una manu fuisse truncatam; mediam uixisse, et mediam fuisse emortuam. Nam si dicis populum tuum in signo tue passionis esse saluandum, quid facient uirgines tue, quid facient uidue, quid matres etiam Synagoge, si circumcisionis signum populo ad eternam uitam profecisse testaris? Ergo Iudeas feminas habere non decet; uiri enim circumciduntur, mulieres autem preputium non admittunt: ergo salue esse non possunt, si circumcisione saluamini. uides ergo te uiros, hoc est circumcisos habere posse Iudeos; mulieres autem, que circumcidi non possunt, nec Iudeas, nec Christianas, sed paganas esse profiteor. Audi, doceo te clarissime circumcisionis insignia, quam circumcisionem si accipere potuisses, nunquam prodigium de regno perpeti cecidisses. Respice quod Ieremias ait: Hec dicit Dominus uiris Iudeis qui habitatis in Ierusalem, Renouamini inter uos nouitate, et ne seminaueritis in spinis: circumcidite uos Deo uestro, et circumcidite preputium cordis uestri . Quod et ipse Moyses ait, quem tu similiter sequebaris, licet mihi mandata portaret: Erit, inquit, in nouissimis diebus, circumcidet Deus cor tuum, et cor seminis tui ad Dominum Deum tuum amandum . Et apostolus Paulus ait, Circumcisi estis circumcisione non manu facta, non in exspoliatione carnis, sed in circumcisione Christi . Quid ad hec dicimus, Synagoga? Ecce non carnis, sed cordis circumcisio mandabatur, scilicet ut uitia cordis incideres, ut libidinem desecares, ut idololatrie caput auferres, ut tunicam fornicationis scinderes. Quia ait propheta, In lapide mechata es et in ligno . uides ergo te non accepisse in signum salutis circumcisionem, sed in signum potius pudoris et turpitudinis. Nam putas signum esse quod uestitu tegitur, quod pre uerecundia non profertur, quod uxori tantummodo debitum esse cognoscitur; quia officina et mulieres tuas depilato capite ac decaluato in asinis sepe uidi damnatas? Utique si signum salutis est illud quod adulteram stuprauit, quod uirginem uitiando compressit; mulier que de circumcisionis salute sibi turpiter lusit, damnari non debet;  nec ille puniri, qui adulteram de salutifero circumcisionis signo compressam uel in mortem reiecit. Nescio an illic signum salutis esse potuisset, unde facinoris admissa damnantur. Populus autem meus signum salutis in fronte gestando, totum hominem, uiros ac mulieres, de alto signaculi, casta de sublimibus et publica libertate defendit.

SYNAGOGA respondit: uellem addiscere ubi signum frontis acceperis, uel quis propheta signum istud quod dicis, hoc est signum frontis, signaculo sanctificationis inciderit.

ECCLESIA dixit: Habes Ezechielem prophetam, qui ex presentia maiestatis exclamat: Ite et cedite, et nolite parcere oculis uestris. Nolite misereri senioribus; iuuenes, uirgines, paruulos et mulieres interficite usque ad internecionem: omnem autem super quem signum scriptum est in fronte, ne tetigeritis . Idem quoque ipse propheta sic ait: uade per mediam Ierusalem, et notabis signum super frontem uirorum, qui ingemiscunt et merent ob iniquitates que fiunt in medio ipsorum . Item in Apocalypsi: uidi Agnum stantem in monte Sion, et cum eo centum quadraginta quatuor millia, et habebant nomen eius, et nomen Patris eius scriptum in frontibus suis . uides ergo signum mihi datum, et insigne crucis, quam, dimissa te atque derelicta, passio Saluatoris ornauit.

SYNAGOGA respondit: De signo frontis interrogata, crucis signaculum proposuisti, quasi uero antequam Saluator uenerit, uates antiquissimi insignia predicauerint. Et ideo dicito mihi, si legisti quod Christus passurus esset, et in cruce penderet.

ECCLESIA dixit: Audi, Synagoga, et non ut docearis, sed ut puniaris, aduerte legem, et inuenies ubi Saluator manibus extensis crucem figuraliter prophetauit. Et sic enim Isaias ex persona Saluatoris ait: Expandi manus meas tota die ad plebem contumacem et contradicentem mihi, que ambulauit uias non bonas, sed post peccata sua . Nam et Ieremias ait: uenite, mittamus lignum in panem eius . Et in Deuteronomio, quia Pentateucho utebaris: Et erit, inquit, uita tua pendens ante oculos tuos die et nocte . Sic et Psalmidicus refert: Exclamaui ad te, Domine; tota die expandi ad te manus meas . Nam in Numeris, hoc est, in Lege tua, quam tu prior acceperas, quod Christus suspensus esset et in cruce penderet, sic ait: Non quasi homo Deus suspenditur, neque quasi filius hominis minas patitur . Et alibi propheta ait: Dominus regnauit a ligno . Ecce miracula passionis, ecce speculum lucis, ecce populi tui iniqua commenta, ut Deum Dei Filium in crucem suspenderent.

SYNAGOGA respondit: Facta recolo, et dicta similiter recognosco, sed que tu es que me increpare uidearis? Tu rustica, tu aliquando montana, tu Dei legibus aliena, que gentilico more uiuebas: ego in lege uersabar, ad me Prophete uenerunt, mihique iussa et precepta portabant.

ECCLESIA dixit: Audi, Synagoga, audi uidua, audi derelicta: ego sum quod tu esse non potuisti, ego sum regina que te de regno deposui, ego sum sponsa que derelictis idolis, de silua et de monte descendi: ut ait Patriarcha tuus, Ecce odor filii mei sicut odor agri pleni quem benedixit Dominus . Unde uenis uirgo cum lacte, cum floribus intemerata iuuencula, opaco de nemore, ciuis simplex, leta, pallio niuali composita? Sponsus meus speciosus pre filiis hominum, rex regum, qui caput meum mitra composuit, ac me protinus purpurauit, uenientem excepit.

SYNAGOGA respondit: Qualiter istud poteris comprobare, quod et tu sponsa sis, et Christus in Lege uideatur sponsus?

ECCLESIA dixit: Si ad me principaliter Prophete cucurrissent, hodie diceres ignorasse Legem, non habuisse Prophetas, nescire te quid esset scriptum.  De tuis igitur Prophetis reuincendam te recognosce. Audi ergo quid Prophete de sponso et sponsa mandauerint. Nam sic Iel propheta ait: Canite tuba in Sion, sanctificate ieiunium, et indicite orationem, aggregate populum, sanctificate Ecclesiam, excipite maiores natu, colligite paruulos et lactentes: procedat sponsus de cubiculo suo, et sponsa de thalamo suo . Nam certum habeo quod tu illa es Ierusalem, de qua et sponsus et sponsa, ut ait Dauid: Et ipse tanquam sponsus procedens de thalamo suo, exsultauit ut gigas ad currendam uiam. A summo celo egressio eius; et occursus eius usque ad summum eius, nec est qui se abscondat a calore eius . Et in Apocalypsi Ioannes ait: ueni, ostendam tibi nouam nuptam, sponsam Agni. Et eduxit me in spiritu in montem magnum, et ostendit mihi ciuitatem sanctam Ierusalem descendentem de celo, habentem claritatem Dei . Sic etiam ipse Ioannes ait: Regnabit Dominus Deus omnipotens; exsultemus et letemur, demus ei claritatem; quoniam uenerunt Agni nuptie, et uxor eius se preparauit . uides ergo et sponsam et uxorem dictam fuisse per Legem: sponsam, quod spondeo fidem me reddituram Domino saluatori; uxorem, quod per conceptum Baptismi spiritu maritante, filios uteri mei lauacro turgente producam. In quo puerperio generationis gratioris, spiritus et anima nuptiali societate iunguntur.

SYNAGOGA respondit: Illud scire desidero, ne forte putes me oblitam fuisse quod dixeris, totum ut uidear scrutari, quid est quod Prophetam dixisse contendis, quid est quod ait in Deuteronomio, Et erit pendens uita tua ante oculos tuos die et nocte .

ECCLESIA dixit: Non quod te doceam, eloqui uel effari contendo; sed ne taciturnitas dubitationis lineam ducat: ac per hoc de tuo te Testamento conuinco. Saluator enim die et nocte pependit in cruce, hoc est, sexta feria per diem, et huius diei per noctem usque ad sabbatum, quo dixisti iuxta Legem hominem in ligno non licere pendere. Hec tibi interim, ut fecisti, dicta esse uideantur: nam ad causam ueritatis, et ad dogmatis nodum illud contemplare quod dicimus: Et erit, inquit, uita tua pendens ante oculos tuos die et nocte. In una enim die fuit dies et nox. Lucem diei subito tenebrarum horrore nocturna caligo distinxit: sicut Saluator cum suspenderetur in ligno, ab hora diei sexta usque ad horam nonam tenebre facte sunt , nox lumen abstulit, et totam diem feralis et luctuosa caligo cecauit. uides ergo in una die et diem fuisse, et noctem. Merito propter hanc idem passionem in Deuteronomio ait: Et erit uita tua pendens ante oculos tuos die et nocte.

SYNAGOGA respondit: Ergo si in cruce suspensus est, si pependit, si occisus est, quomodo resurrexit? Quomodo tu illum asseris uiuere, resurrexisse, et in celis in dextera Patris residere? Doce ergo me, si mortem uicit, si resurrexit, qui uidetur occisus: ita tamen ut mihi que dicis, de Prophetis assignes.

ECCLESIA dixit: Audi, misera; audi, infelicissima; audi, mulier parricida, que adhuc de Christi morte, de resurrectione subdubitas. Lege quid dixerit ex persona Saluatoris Dauid in psalmo quinto decimo: Non derelinques animam meam in inferno, nec dabis Sanctum tuum uidere corruptionem. Quis est sanctus, nisi Christus? Quis est incorruptus, nisi Filius Dei? Sicut ait in psalmo uigesimo nono, Domine, deduxisti ab inferis animam meam. Item in psalmo tertio, Ego dormiui, et somnum cepi; et exsurrexi, quoniam Dominus suscepit me. Et idem rursus Dauid ex persona Patris ad Filium ait, Exsurge, gloria mea, exsurge: exsurgam diluculo . Nam, diluculo, quod ait, hoc est post diem tertiam, calcata morte inferisque damnatis, reciduat uiuus ex mortuis uenturus, ut ait Propheta: Ad uesperam demorabitur fletus, et ad matutinum letitia .

 SYNAGOGA respondit: Aliud interrogaueram, et aliud immisisti: de resurrectione cognoui, et quod inferos superauit addidici. Sed quoniam dixisti die tertia resurrexisse Dominum Saluatorem, quod an fuerit factum, ignoro.

ECCLESIA dixit: Scio quia memor es: sed penitentie causa non uis confiteri quod nosti. Error macerat conscientiam, et crimen memoriam tollit. Audi ergo Christum ab inferis, ut nos uiuificaret, die tertia resurrexisse. Lege Osee prophetam, qui ait, uiuificauit nos die tertia . Et in Deuteronomio sic ait: Dixit Dominus ad Moysen, Descende, et sanctifica populum meum, sanctifica illos hodie et cras, et lauent uestem suam, et sint parati in perendinum diem, id est, in diem ultra crastinum; die enim tertia descendet Dominus in monte Sina . Et in Euangelio sic ait: Progenies nequam et adultera signum petit, et signum non dabitur ei, nisi signum Ione prophete. Quomodo enim Ionas fuit in uentre ceti tribus diebus et tribus noctibus, ita erit Filius hominis tribus diebus et tribus noctibus in corde terre .

SYNAGOGA respondit: Rocognosco, uera sunt que mihi teste prophetia narrantur. Nunc scire desidero ubi sit, ubi lateat Christus, qui de terra resurrexit: uolo enim uidere, si postea per Prophetas aliquid post passionem uel post resurrectionem habeat potestatis. Legi enim, ad saluandum populum uenturum esse Eliam unctum Dei.

ECCLESIA dixit: Ergo, misera, quod negare non potes, confitere; et audi omnia que ueritas celare non potest: tota se usque ad celos claritatis libertas extendit. Lege Danielem qui ait: uidebam in uisione noctis, et ecce in nubibus celi quasi Filius hominis ueniens uenit usque ad ueterem dierum, et stetit in conspectu eius, et qui assistebant obtulerunt eum. Et data est ei potestas regia, et omnes reges terre per genus, et omnis claritas seruiens ei: et potestas eius eterna, que non auferetur; et regnum eius eternum, quod non corrumpetur .

SYNAGOGA respondit: Gloriam habere unctum Dei, hoc est Christum, negare non possum: sed hoc mihi dicito, si posteaquam passus est, et resurrexit, gloriam istam adipisci potuit et tenere.

ECCLESIA dixit: Lege Isaiam prophetam, qui ex persona Saluatoris ait: Nunc exsurgam, dicit Dominus, nunc clarificabor et exaltabor, nunc uidebitis, nunc intelligetis, nunc confundemini, uana erit fortitudo Spiritus uestri, ignis uos consumet . Sed et Dauid ait: Dixit Dominus Domino meo, Sede a dextris meis, donec ponam inimicos tuos scabellum pedum tuorum. uirgam uirtutis tue emittet Dominus ex Sion, et dominaberis in medio inimicorum tuorum .

SYNAGOGA respodit: Ergo et Deus et Filius Dei.

ECCLESIA dixit: Utique, stulta. Qui de homine gignitur, homo est, ita et qui de Deo oritur, Deus profecto signatur.

SYNAGOGA respondit: Non assertionibus credo, sed Lege reuinci desidero. Non enim te, sed Prophetas audire contendo.

ECCLESIA dixit: Respice quod Psalmidicus ait, et scies Dominum Deum esse Saluatorem. Exsurgat, inquit, Deus, et dissipentur inimici eius, et effugiant qui oderunt eum a facie eius. Sicut deficit fumus deficiant, et sicut tabescit cera a facie ignis, sic pereant peccatores a facie Dei. Cantate Deo, psallite nomini eius, uiam facite ei qui ascendit super occasum, Dominus nomen est illi. Qui producit uinctos in fortitudine, qui habitant in monumentis . Et rursus idem Dauid: Exsurge, Domine, et iudica terram, quoniam tu hereditabis in omnibus gentibus . Et alibi: Deus deorum Dominus locutus est . Et, Pariet uirgo Filium, et uocabitur nomen eius Emmanuel, quod est interpretatum, Nobiscum Deus . Et, Propterea unxit te, Deus, Deus tuus  . Habes ergo et Deum, et Dominum, et Regem.

SYNAGOGA respondit: Et Deum, et Dominum recognosco; sed Regem mihi probari desidero.

ECCLESIA dixit: Stultissima mulierum, si Deum confiteris, Regem fateri non debes? Aut numquid Deus potest esse, nisi regnauerit? Omne regnum sub pedibus Dei iacet; et quidquid regna tenent, maiestas possidet Dei. Ergo Regem dubitas, quem Deum profecto cognoscis?

SYNAGOGA respondit: Non quidem dubito, sed uolo mihi Isrel ueritate signari.

ECCLESIA dixit: Lege Dauid, et inuenies in psalmo septuagesimo primo: Deus, iudicium tuum Regi da, et iustitiam tuam filio Regis. Et in psalmo septuagesimo secundo ait: Deus autem Rex noster ante secula, operatus est salutem in medio terre. Et in psalmo secundo: Ego autem constitutus sum Rex ab eo super Sion montem sanctum eius, annuntians imperium eius. Et apud Malachiam sic ait: Rex magnus sum ego, dicit Dominus, et nomen meum illustrabo apud gentes . Et in psalmo nonagesimo sexto: Dominus regnauit; exsultet terra, letentur insule multe. Et alibi: Eructauit cor meum uerbum bonum, dico ego opera mea Regi .

SYNAGOGA respondit: Preuenisti me, respondere nichil possum: non assertione uerborum, sed Lege uideor esse damnata.

ECCLESIA dixit: Interroga quecumque uolueris, et ego te de tuo Testamento reuincam.

SYNAGOGA respondit: Certe dicis te diffiteri non posse, quod Christus Deus sit Abrahe, Deus Isaac, et Deus Iacob. Utique Abraham Iudeus fuit, quomodo ergo me dicis damnandam?

ECCLESIA dixit: Bene, quod iam cepisti reciprocare sermones, et de obliquitate uerborum per flexuras parabolarum membra palpare. Nam et Petrus et Paulus predicatores mei, Iudei fuerunt, sed derelicta te, ad fontem uite eternamque gratiam conuenerunt. Nam Abraham, quem nominasti cum paganus esset, et idola confringeret, sic ad diuine maiestatis amicitias conuolauit, inde incolumis iam Dei amicus, ad te rursus accessit: sed et postmodum a te ad Gentes, hoc est ad nos, iterum redire mandauit. Sic enim in Genesi ait: Dixit, inquit, Dominus Deus Abrahe, Exi de terra tua, et de cognatione tua, et de domo patris tui, et uade in illam terram, quam tibi ostendero; et faciam te in gentem magnam, et benedicam te, et magnificabo nomen tuum . uides ergo Abrahe preceptum, ut exiret de terra tua, et de cognatione tua, et de domo patris tui; et ueniret ad terram Gentium, et princeps fieret super Gentes, et magnum nomen acciperet. Nam et in figura Saluatoris benedixit Isaac Iacob: Seruient tibi, inquit, Gentes, et adorabunt te principes, et eris dominus fratribus tuis, et adorabunt te filii matris tue .

SYNAGOGA respondit: Ergo omnes ad te uenerunt, et ego, que tot et tantos filios habui, et filiorum multitudine gloriata sum, ut derelicta despicior, que fui mater populis: aut si tibi ut plures filios habeas in Lege mandatum est, probare debes ex Lege.

ECCLESIA dixit: Nunc flecteris, nunc te antiquus rigor extollit, mox et ad malitiam replicaris. Dicit enim Dominus: Dilata locum tabernaculi tui, et auleorum tuorum longas fac mensuras, et palos tuos confirma adhuc in dextram tuam, et in sinistram extende: et semen tuum gentes possidebit; et ciuitates desertas inhabitabis. Noli timere, quia deuicta es; neque uerearis, quia maledicta es: quoniam confusionem eternam obliuisceris . Fui utique maledicta, cum idola sequerer; fui confusa, cum diuinitatis mandata nescirem; fui sterilis, quia Baptismum non habebam, quo imperio maiestatis filios enutrirem: nunc exaltata sum in filios, et per Dominum Christum eterna regna suscepi. Merito et in , id est, Regnorum, ait: Sterilis peperit septem; et que plurimos filios  habebat, infirmata est . Et Apostolus ad septem Ecclesias epistolas mittit . Et Iacob accepit uxores duas, maiorem Liam, oculis infirmioribus, typum Synagoge; et minorem speciosam Rachel, typum Ecclesie: que et sterilis diu mansit, et postea peperit, et benedicta est . Merito ait in Genesi: Et dixit Dominus ad Rebeccam, Due gentes in utero tuo sunt, et duo populi de uentre tuo diuidentur; et populus populum superabit, et maior seruiet minori . Item apud Osee prophetam: uocabo, inquit, non populum meum, populum meum, et non dilectam, dilectam [1 4Kb] , etc.





DE FIDE CONTRA MANICHAEOS, LIBER UNUS, EuODIO TRIBUTUS. *





ADMONITIO IN SUBSEQUENTEM LIBRUM.

Augustino in ante editis tribuitur, sed falso, uti probant Bellarminus, uindingus, et alii. Non enim recensetur inter illius opuscula, nec in Retractationibus, nec in Possidii Indice. Stilus quoque ab Augustiniano diuersus est, ac debilior disputandi ratio. Sed Augustinum tamen imitari auctor studuit, eiusque non modo sensus, sed ipsa interdum uerba ex eo presertim libro qui de Natura Boni contra Manicheos scriptus est, expressit. In antiquis codicibus reperitur proximo loco post Augustini Tractatum de Fide et Symbolo, interiecta annotatione, que in Fossatensi annorum octingentorum codice sic habet: Explicit in Christo Iesu Filio Dei Tractatus Aurelii Augustini episcopi de Fide catholica. Incipit aduersus Manicheos: ubi spectata uocum interpunctione haud facile definias an ille de Fide catholica Tractatus appelletur qui explicit, an qui incipit. Atque inde factum putamus ut liber subsequens tribueretur Augustino, et de Fide inscriberetur. uerum isthec inscriptio precedenti libro bene conueniebat, non subsequenti, et eam ad precedentem pertinere indicant alii Mss. codices in quibus est accuratior interpunctio; maxime uero uetustissimus Corbeiensis, cuius auctoritate hunc librum Euodii Uzalensis episcopi esse Sirmondus in Historia Predestinatiana, cap. 1, dicit. Quippe ab illa que precedenti libro apponitur clausula, Explicit in Domino Christo Filio Dei Tractatus Aurelii Augustini de Fide catholica, relicto septem circiter uersuum spatio uacuo, exhibetur seorsim in alterius folii capite titulus subsequentis libri, hunc in modum: Incipit eiusdem contra Manicheos. Utrum eiusdem, utrum sancti Euuodii ignoratur. Corbeiensi codici consentit Colbertinus, aliique nonnulli manuscripti eamdem de auctore Augustino et Euodio dubitationem preferentes.



CAPUT PRIMUM.


Unus Deus Pater et Filius, et Spiritus sanctus, inuisibilis, incomprehensibilis inenarrabilis, inuiolabilis, incoinquinabilis, qui solus habet immortalitatem et lucem habitat inaccessibilem  , ipse lumen uerum, uita et ueritas, bonus, summus et quecumque de illo humanus sermo poterit enuntiare; que tamen ab illo dantur, ut aliquo modo dici possint; ex quo omnia, per quem  omnia, siue Sedes, siue Dominationes, siue Principatus, siue Potestates; et omnia per ipsum et in ipso creata sunt , sicut in utroque Testamento humilibus et pie querentibus manifestatur: ipsi gloria et honor et potestas in secula seculorum. Amen.



CAPUT II.

Huic Manicheus aduersarium esse dicit nescio quem gentis principem tenebrarum, quem etiam asserit ingenitum, nec habere auctorem a quo creatus sit. Et utique si ingenitus et non creatus est, per se ipsum est immortalis: et si per se immortalis est, non erit Deus qui habeat solus immortalitatem; et erit iam mendax Apostolus qui dicit de Deo, quod solus habeat immortalitatem . Sed quia Apostolus mendax non est, Deus solus habet immortalitatem. Et ideo solus potest et animis et quibus uult corporibus prestare immortalitatem.



CAPUT III.

Falsum est ergo, quod Manicheus asserit, nescio quam mali naturam cum principe suo non habere auctorem, sed esse ingenitam. Deinde si ingenitus Deus, ingenita etiam nunc gens tenebrarum, non erit contrarium ingenitum et ingenitum, uidens et uidens, regnans et regnans, uiuens et uiuens, eternum et eternum. Et si contrarium est bono malum, ex aliqua ergo parte discordabit bonum a malo: ex multa uero coniunctum et concordans erit, et iam non erit merum malum, habendo tanta communia bona cum Deo. Si uero dicunt, Ingenitum est in suo; nichil dicunt. Nam ingenitum et ingenitum, eternum et eternum, in quantum ingenita et eterna sunt, nunquam erunt contraria. Num enim quia imperator in sua potestate magnus est, et mediastinus in operatione sua contemptibilis est, ideo mediastinus non erit homo, quia homo est imperator?



CAPUT Iu.

Sed si quisquam querit quid sit malum, audiat Apostolum dicentem: Radix omnium malorum est cupiditas: quam quidam appetentes, a fide aberrauerunt, et inseruerunt se doloribus multis .



CAPUT u.

Cupiditas autem in unoquoque homine est, non naturalis, sed uoluntaria. ideoque dixit, quam quidam appetentes. Quod enim appetendo habetur, si non appeteretur, non haberetur. Nam et Dominus ostendens quod in hominis potestate sit, ait: Aut facite arborem bonam, et fructum eius bonum; aut facite arborem malam, et fructum eius malum . In Actibus etiam conscriptis a Leucio [1 1Kb] , quos ipsi accipiunt, sic scriptum est: Etenim speciosa figmenta et ostentatio simulata et coactio uisibilium, ne quidem ex propria natura procedit, sed ex eo homine qui per se ipsum deterior effectus est per seductionem. Ipse etiam Manicheus non potuit nisi fateri animas, etiam quas dicit ad Dei substantiam pertinere, propria uoluntate peccare. Nam sic in secundo Thesauri libro dixit: Hi uero qui negligentia sua a labe predictorum spirituum purgari se minime permiserint, mandatisque diuinis ex integro parum obtemperauerint, legemque sibi a suo liberatore datam seruare plenius noluerint, neque ut decebat sese gubernauerint, etc. Item in epistola Fundamenti sic dicit de illis animabus, que mundi amore errare se a priore lucida sua natura passe sunt, atque inimice lumini sancto exstiterunt, aperteque in perniciem sanctorum elementorum se armarunt, et igneo spiritui obsecute sunt, infesta etiam persecutione sua sanctam Ecclesiam atque electos in eadem constitutos celestium preceptorum obseruatores afflixerunt, a beatitudine et gloria terre sancte arcentur. Et quia a malo se superari passe sunt, in eadem mali stirpe perseuerabunt, pacifica illa terra et regionibus immortalibus sibimet interdictis. Quod ideo illis eueniet, quia ita iniquis operibus se obstrinxerunt, ut a uita et libertate sancte lucis alienarentur. Non igitur poterunt recipi in regna illa pacifica, sed configentur  in predicto horribili globo, cui etiam necesse est custodiam adhiberi. Unde adherebunt his rebus anime eedem quas dilexerunt, relicte [1 1Kb] in eodem tenebrarum globo, suis meritis id sibi conquirentes. Neque enim futura hec cognoscere studuerunt, atque ab iisdem, cum tempus dabatur, se segregauerunt.



CAPUT uI.

Rogo uos, ubi audiuntur hec uerba, dubitatis adhuc Manicheum adactum esse confiteri, esse peccatum proprie uoluntatis? Non enim unum uerbum inde dixit, sed tam multa, ut quemuis [2 1Kb] graui somno mersum excitaret. Dixit, negligentia sua: dixit, minime permiserint: Dixit, parum obtemperauerint: Dixit, seruare noluerint. Item dixit, obsecute sunt: dixit, se superari passe sunt: dixit, se obstrinxerunt: dixit, suis meritis id sibi conquirentes: dixit, Neque enim futura hec cognoscere studuerunt, atque ab iisdem, cum tempus dabatur, se segregauerunt: et uos dubitatis dicere propria uoluntate peccari?



CAPUT uII.

Iterum ipse dicit in eadem epistola, Lucis autem succisiuam partem, hoc est, animas peccatrices: et uos non dicitis peccare nisi gentem tenebrarum? Sed quid de isto loquar, qui quamuis erraret, tamen euidentissima ueritate hoc coactus est dicere; cum ipsum Dominum nostrum Iesum Christum nolitis intelligere dicentem, ignem preparatum esse peccatoribus, diabolo et angelis eius , quos omnes uoluit intelligi peccatores? Non enim iniustitia est apud Deum, ut damnet eos qui omnino nichil peccauerunt.



CAPUT uIII.

Peccare enim quid aliud est, nisi in ueritatis preceptis uel in ipsa non stare ueritate? Quod si non uoluntate faciunt peccatores, iniuste iudicantur. Pertinere autem et angelos ad iudicium, Apostolus ostendit dicens: Nescitis quoniam angelos iudicabimus ? Non autem pertinerent ad iudicium quo iudicantur, si non pertinerent ad peccatum quo rei fiunt, nec possent merito iudicari. Non enim homines iusti de iustis angelis iudicaturi sunt, quibus similes erunt, sed utique de peccatoribus. Malefacti sui ergo per cupiditatem quisque auctor est.



CAPUT IX.

Est ergo in potestate ut sit cupiditas: et ideo etiam malum in potestate est. In potestate ergo est, quod in uoluntate esse non debet: malum enim non potest esse natura, nec substantia, nec uita; quia hec bona sunt, in quantum sunt. Sed et si aliquos naturaliter dicimus malos, propter originem ueteris peccati dicimus, in quo iam nostra mortalitas nascitur. Totum itaque quod uocatur malum in hominibus, peccatum est et pena. Peccatum fit ab anima rationali, cui liberum uoluntatis arbitrium est: et pena infligitur iustitia Dei, que nichil facit iniuste. Aduersus hec solita cecitate Manichei latrant; et cum conuincuntur naturam non esse malum, sed in potestate esse hominis facere bene aut male, dicunt non esse anime liberam uoluntatem, et non uident cecitatem suam.



CAPUT X.

Quis enim non clamet stultum esse, precepta dare ei, cui liberum non est quod precipitur facere; et iniquum esse, eum damnare cui non fuit potestas iussa complere? Et has iniustitias et iniquitates miseri non intelligunt Deo se ascribere. Sed quid uerum est, nisi et Dominum dare precepta, et animas libere esse uoluntatis, et malum naturam non esse, sed esse auersionem a Dei preceptis, et esse iustum iudicium Dei quo damnet peccantes?



CAPUT XI.

Interea cum dicat idem Manicheus, Deum omnibus bonis abundantem, nullo in regnis eius insignibus indigente aut infirmo constituto, ita etiam fundata eiusdem splendidissima secula, ut a nullo unquam concuti uel moueri possint: in alio loco paulo post subiungit, et dicit, Lucis uero beatissime Pater sciens labem magnam ac uastitatem que ex tenebris surgeret, aduersus sua sancta impendere secula, nisi aliquod eximium ac preclarum, et uirtute potens numen opponat, quo superet simul ac destruat stirpem tenebrarum, qua  exstincta quies lucis incolis pararetur.



CAPUT XII.

Certe ergo a nullo unquam concuti uel moueri potuerunt regna dei Manichei. Si enim potuerunt, mentitus est dicendo, non posse regna illa ab aliquo concuti. Et si concussa sunt necessitate, aut timore; non erit Deus, qui sic concuti potuit. Nam uidemus deum Manichei secundum eumdem Manicheum malo necessitatis pressum, cum labes ac uastitas aduersus secula eius impenderet, aliudque quod faceret non haberet, partem suam ad pugnam dedisse ut uel hoc modo quietem lucis incolis compararet. Ipsa uero pars eius, hoc est, de lumine lumen, de bono bonum, de sancto sanctum, de eterno eternum, de Deo Deus, de omnipotente omnipotens, corrupta sit, mortificata sit, commixta sit per omnia mundi corpora a summo usque ad imum, a celo usque ad stercora, ut et meretrices in theatris et in locis turpioribus turpiores haberent in se oppressum Deum, qui liberari forte non possit. Dicit enim in fine ipsius epistole, unde unum capitulum iam posuimus, ipsam Dei partem que commixta est, non totam posse reuocari ad pristinam libertatem.



CAPUT XIII.

Ecce uictoria, ecce triumphus, qualem fecit Manichei deus. Nam post amissam partem suam in luctu est, sicut Manicheus idem dicit: uelum contra se habet, quod dolorem eius temperet, ne corruptionem partis sue uideat. Hodie enim diuina quam commemorat substantia, subiacet genti tenebrarum, ut lutum figulo. Hoc in primo libro Thesauri eorum scriptum est.



CAPUT XIu.

Qualis interea turpitudo, quam in eodem Thesauro inter cetera turpia in septimo libro scripsit, sic dicens: Tunc beatus ille Pater, qui lucidas naues habet diuersoria et habitacula secundum magnitudines [1 1Kb] , pro insita sibi clementia fert opem, qua exuitur et liberatur ab impiis retinaculis et angustiis atque angoribus sue uitalis substantie. Itaque inuisibili suo nutu illas suas uirtutes, que in clarissima hac naui habentur, transfigurat, easque parere facit aduersis potestatibus, que in singulis celorum tractibus ordinate sunt. Que quoniam ex utroque sexu masculorum ac feminarum consistunt, ideo predictas uirtutes partim specie puerorum inuestium [2 1Kb] parere iubet generi aduerso feminarum, partim uirginum lucidarum forma generi contrario masculorum: sciens eas omnes hostiles potestates, propter ingenitam sibi letalem et spurcissimam concupiscentiam facillime capi, atque iisdem speciebus pulcherrimis que apparent mancipari, hocque modo dissolui. Sciatis autem hunc eumdem nostrum beatum Patrem hoc idem esse, quod etiam sue uirtutes, quas ob necessariam causam transformat in puerorum et uirginum intemeratam similitudinem. Utitur autem his tanquam propriis armis, atque per eas suam complet uoluntatem.



CAPUT Xu.

Harum uero uirtutum diuinarum, que ad instar coniugii contra inferna genera statuuntur, queque alacritate ac facilitate id quod cogitauerint, momento eodem efficiunt, plene sunt lucide naues. Itaque cum ratio poposcerit ut masculis appareant eedem sancte uirtutes, illico etiam suam effigiem uirginum pulcherrimarum habitu demonstrant. Rursus cum ad feminas uentum fuerit, postponentes speciem uirginum, puerorum inuestium speciem ostendunt. Hoc autem uisu decoro illarum ardor et concupiscentia crescit, atque hoc modo uinculum pessimarum cogitationum earum soluitur, uiuaque anima que eorumdem membris tenebatur, hac occasione laxata euadit, et suo purissimo eri miscetur; ubi penitus ablute anime ascendunt ad lucidas naues, que sibi ad uectationem [3 1Kb] atque ad sue patrie transfretationem sunt preparate.



CAPUT XuI.


Id uero quod adhuc aduersi generis maculas portat, per estus atque calores particulatim descendit, atque arboribus ceterisque plantationibus ac satis omnibus miscetur, et coloribus diuersis inficitur. Et quo pacto ex ista magna et clarissima naui figure puerorum et uirginum parent contrariis potestatibus que in celis degunt, queque igneam habent naturam; atque ex isto aspectu decoro, uite pars que in earumdem membris habetur, laxata deducitur per calores in terram: eodem modo etiam illa altissima uirtus que in naui uitalium aquarum habitat, in similitudine puerorum ac uirginum sanctarum per suos angelos apparet his potestatibus, quarum natura frigida est atque humida, queque in celis ordinate sunt. Et quidem his que femine sunt, in ipsis forma puerorum apparet; masculis uero, uirginum. Hac uero mutatione et diuersitate personarum diuinarum ac pulcherrimarum, humide frigideque stirpis principes masculi seu femine soluuntur, atque id quod in ipsis est uitale, fugit: quod uero resederit, laxatum deducitur ad terram per frigora, et cunctis terre generibus admiscetur.



CAPUT XuII.

Quis non rideat, uel potius doleat et detestetur istum hominem, tam horrenda et exsecrabilia de diuina substantia dicentem? Ergo substantie lucis eterne, parti Dei, in captiuitate, in calamitatibus, in erumnis, in pressuris, in sordibus atque immunditia, secundum uestrum errorem, uestram constitutionem, non poterat aliter quotidie subueniri, nisi beatus Pater, qui naues lucidas habet diuersoria, quem tertium legatum appellatis, et uirtus altissima uirtutes suas in diuersi sexus naturam commutet: quas quidem intemeratas dicitis, sed tamen ut meretricum more pulchritudine sua principum tenebrarum letalem et spurcissimam concupiscentiam confuse inuicem accendant [1 1Kb] . Non enim inuenistis uerum, quo tantam pulchritudinem aliquando honestius diceretis. Et qua causa hoc faciunt? Ut eis in libidinem concitatis, occasionem liberationis reperiat substantia diuina. Quid aliud sonat, nisi ut etiam per genitalia demonum uias euadendi inueniat diuina maiestas? Deus magne, subueni animis ista turpia credentibus, ista nefanda sectantibus. Quis hec non exhorreat, rogo uos? Quis tam cecus est ut ista credat, rogo uos?



CAPUT XuIII.

Sed certe respondeatur mihi ab iis qui ipsum Manicheum sequuntur: Si Deus incorruptibilis est, uel omnis natura summi boni inuiolabilis, immaculabilis, inadibilis, incoinquinabilis, incomprehensibilis, quid poterat facere mali natura huic tante nature, si nollet cum illa pugnare, ne ad tantum dedecus deduceretur? Hoc dixi, Quid factura erat Deo gens tenebrarum, si nollet cum illa pugnare? Si mihi dicitur, Nihil: quero cur hodie eius pars, hoc est, Dei, in calamitatibus, in pressuris, in captiuitate, in subiectione sit constituta, ut tam turpiter etiam liberetur, et nec sic liberari tota possit; uel ipse Pater, ut luctum habeat memorate partis sue causa, quem luctum Manicheus in suis libris apertissime predicat?



CAPUT XIX.

Ait quidam, Nihil ei fieri poterat, sed ut ostenderet prescientiam se habere cogitationum principum tenebrarum, et ut monstraret nichil se timere, propterea pugnauit. Cui ego dixi, Qui potuit cogitationes principum tenebrarum uidere, ac neminem timere, quare non uidit luctum sibi imminentem de partis sue infelicitate, quam hodie patitur? Quam partem suam nunquam recipiet integram, quia remanet inde aliquid, sicut ipse dicit, quod purgari non poterit, et in globo tenebrarum in eternum damnabitur. Magna prescientia, uel potius inscientia, et misera infirmitas, hoc est totum quod neminem timebat. Certe si se tueri aliquo modo non poterat, rogaret ut sibi parceretur ne ad tantum dedecus integritas illa et decus omnium ornamentorum perduceretur.



CAPUT XX.


Item dictum est a quodam, Nihil ei poterat facere gens tenebrarum, sed ipse noluit pati rem malam circa fines suos, et misit qui eam debellaret. Cui ego dixi, Si ita est ut dicis, ipse potius inuenitur malus, qui rem uicinam nichil ei nocentem delere uoluit. Et sicut malus in illam, sic crudelis in suam, aut ignarus future calamitatis eius. Cum enim putat rem bonam se posse perficere, ut in regno mali, quod ei non nocebat, regionem suam extenderet, prius non preuidit infelicitatem, que memoratam partem eius quotidie premat; deinde quod eam totam nunquam in pristinam libertatem recipere poterit.



CAPUT XXI.

Sed cum huic obiectioni responderi minime possit, solitam imperitiam opponunt: Quid facturi erant Iudei Christo, si nollet ab eis pati? O utinam uidere possent, quod facile uiderent, nisi per nebulas contentionis excecarentur, quid sit imminentis mali premi necessitate, quam Deum suum passum asseuerant; et quid sit misericordie benignissimum officium, quam sapientia et uirtus Dei Dominus iehsu Christus uoluntate et ineffabili potestate, per hominem quem suscepit ex uirgine, generi humano exhibere dignatus est, ut hominibus per hominem patientie demonstraret exemplum! Oportebat enim, et hoc iustum erat, ut homines per patientiam humilitatis uincerent difficultatem infirmitatis carnis sue: quia in eam per elationem superbie ceciderant, sicut in Adam primo homine nostra Scriptura indicat. Numquid et uos potestis dicere, quia erant aliqui homines quos Deus uolebat docere patientiam, propterea uoluit a gente tenebrarum tanta mala pati, quemadmodum Dominus a Iudeis? Aut numquid potestis dicere, quia suscepit aliquam naturam passibilem Deus, in qua pateretur a gente tenebrarum quidquid ei facere potuit, ut tamen ipse in sua substantia nulla ex parte mutaretur; sicut uerbum Dei, qui est Filius Dei, etiam ipse sicut Pater incommutabilis, suscepit hominem mortalem, ut integra et inuiolata deitate, in carne mortali doceret mortales per patientiam mortem uincere, et ipsius infirme carnis futuram in melius commutationem resurrectione monstraret?



CAPUT XXII.

Cum ergo esset per se ipsum inuisibilis, uisibilis in homine apparuit, quem de femina suscipere dignatus est, ut in Euangelio legimus . Dicit et Apostolus, Factum de muliere . Et isti dicunt, Quare non ait ex uirgine? non intelligentes quod consuete dictum sit secundum proprietatem lingue Scripturarum, sicut de Eua dictum est, Formauit eam in mulierem , antequam uel ostenderetur uiro. Quamuis Maria non incongrue propter partum dicitur mulier: uirgo uero, quod uirilem nescierit conuentionem, neque pariendo uirginitas eius corrupta sit. Quod autem Angelus et Elisabeth dixerunt Marie, Benedicta tu inter mulieres ; nulla questio est, quia reuera benedicta est uirgo inter mulieres. Sed ne dicatis, Sicut Angeli apparuerunt, sic haberet corpus, ne de femina nasceretur. Quid si uobis dicatur, Ubi legistis Christum in carne uenisse? Nonne dicturi estis, In Euangelio? Respondetur ergo uobis, Ibi scriptum est, Christum natum de uirgine. Sed solita feditate dicetis Scripturam ipsam falsam esse. Nec uidetis aliquem similem uobis cecum hoc posse facere, ut ea que uos dixeritis uera, ille falsa esse dicat; et que dicitis falsa, ille uera esse dicat: ac sic aperiatis ianuas omni hominum errori uel sceleri, ut unusquisque prout uoluerit uel delectatus fuerit ipsas diuinas Scripturas accipiat, respuat uero que non intelligens et offensus putauerit mala, et non iam inueniatur hac regula erroris uestri, unde tales corrigantur.



CAPUT XXIII.

Accipite integre canonicas Scripturas, si integri esse desideratis. Si enim intelligeretis uel crederetis certe quod Apostolus dixit, per feminam genus nostrum fuisse deceptum; ait enim,  Timeo ne sicut serpens Euam seduxit astulia sua, sic et uestre mentes corrumpantur : possetis intelligere per feminam nostrum genus oportuisse liberari; ut quoniam per feminam mors facta est, per feminam uita recuperaretur: atque ita demonstraretur non ipsam creaturam femineam esse culpandam, cuius est Deus conditor; sed uoluntatem, qua Eua peccauit. Sed timent maiestatis illam incoinquinabilem et ineffabilem potentiam in uirginis utero credere fuisse, ne sanguine eius pollueretur: cum et in Apostolis et multis dignis feminis et habitauerit, et nunc habitet, qui utique corpora habent, et sanguinem habent. Si enim in Maria coinquinari potuit, et in omnibus potuit: si autem non potuit in illis, utique nec in Maria potuit, in cuius uisceribus susceptionem corporis operata est Dei Sapientia.



CAPUT XXIu.

Certe ipsum Manicheum de patre atque de matre natum fuisse non negabunt, cuius animam secundum suum errorem Deum esse omnipotentem similiter non negabunt: qui se mira superbia assumptum a genio suo, hoc est, a Spiritu sancto esse gloriatur. Et utique si genius est Spiritus sancti, et ipse sanctus Spiritus est, et ipse Deus omnipotens, ut Spiritus sanctus: qui tamen Manicheus carnem habuit, in qua si coinquinatus est Spiritus sanctus aut eius anima genia Spiritus sancti, coinquinabilem Deum colunt. Si uero nusquam Deus coinquinatur; cum etiam lux corporum celestium usque ad terras perueniat, et non coinquinetur, cum manifestum sit solem istum, cui genu flectunt, in omnibus stercoribus et putoribus radios suos expandere, et eis nusquam coinquinari: desinant blasphemare, et rogent Deum ut ab errore liberentur. Incoinquinabilis enim substantia non ideo non coinquinatur, quia nichil attingit; sed quia permanet in sua munditia, qualecumque sit quidquid attigerit. Sicut corpus inuulnerabile aut impenetrabile numquid illud dicimus quod non percutitur ferro, sed potius quod etiam cum percutitur non penetratur? Et ideo magis probatur Filius Dei non posse de sanguine femine coinquinari, quia per feminam natus est, quam si non per feminam nasceretur et membra illa deuitasset: uideretur enim iudicasse, posse se inde pollui, et minus a nobis fidenter incoinquinabilis diceretur. Consecrauit autem uirginitatem, quia de uirgine nasci uoluit: et sola illi mater in terris eligenda erat ad suscipiendum hominem, qui iam patrem habebat in celis.



CAPUT XXu.

Sed dicunt, Quare ergo negauit matrem suam, quando ci dixit, Quid mihi et tibi est, mulier ; et quando, cum ei nuntiatum esset, quod eum uellet uidere, respondit, Que est mater mea, aut qui sunt fratres mei ; ac eos potius in hunc affectum computauit, qui facerent uoluntatem Patris eius? Quia exemplo suo iam docebat negandos esse terrenos parentes propter Deum. Opera enim diuina facienti terrenus affectus obstrepere non debebat. Nam si propterea non habebat matrem, quia negauit matrem; nec Petrus et ceteri apostoli habebant patres, quia monuit eos, dicens: Et patrem ne uocaueritis uobis super terram; unus est enim Pater uester qui in celis est . Quod ergo eos monuit de patre terreno, hoc de matre prior fecit. Hoc ergo dicimus, Sapientiam Dei suscipiendo hominem non esse coinquinatam; sed misericorditer ob hominum salutem hominem suscepisse, ut fieret, sicut Apostolus dicit, Mediator Dei et hominum homo Christus iehsu . Non enim dubitanti discipulo suo mentiri potuit, qui dicit, Ego sum ueritas , quando cicatrices uulnerum suorum, ut etiam manu tangeret, prebuit . Quomodo enim huic in aliquo securi fidem haberemus, si discipulo suo sic mentitus esset? Absit talis blasphemia: nec eos ipsos in sempiternum reos teneat, qui hoc audent asserere aut credere; sed euigilent aliquando, et intelligant quam nefaria peruersitate ista credantur.



CAPUT XXuI.


Nos autem Dominum uerum hominem suscepisse credimus, et in ipso uisibiliter inuisibilem hominibus apparuisse, in ipso inter homines conuersatum fuisse, in ipso ab hominibus humana pertulisse, in ipso homines docuisse a quibus esset recedendum, quid esset perferendum, quo esset tendendum. Totum autem hoc nulla fecit necessitate. Unde ipse dicit: Propter hoc me Pater diligit, quia ego pono animam meam, ut iterum sumam illam. Nemo tollit eam a me, sed ego pono eam a me ipso: potestatem habeo ponendi eam, et potestatem habeo iterum sumendi eam . Non ergo mali necessitate amisit eam. uoluit enim, ut illa que in passione eius facta sunt, omnia fierent ad humanam naturam docendam, non ad suam tuendam. Sicut enim nos qui ex anima et corpore constamus, cum simus inuisibiles secundum animam, uisibiles autem secundum corpus, omnia que uisibiliter siue honoris et beneficiorum accipimus, siue contumelie uel iniurie patimur, ad animam que inuisibilis est, tanquam ad principem necesse est ut referamus, quia ipsa corpori principatur; nam et cum simus secundum animam immortales, cum mortui corpori fuerimus, nos mortui dicimur: ita et Dominus secundum carnem et formam serui quam suscipere dignatus est, et contumelias passus, et uincula, et flagella, et mortuus esse manifestatur; ut omnia ueridice ueritas, et nichil falso fecisse credatur: quia potestate ac uoluntate uerbum caro factum est, et natus, et passus, et mortuus, et resurrexit, nulla sua necessitate, sed uoluntate et potestate: cuius nulla pars aliquando depredata, nulla nunc usque captiua est, non solum diuine, sed nec ipsius mortalis quam suscepit: sed nec unquam capi poterit, nisi ab eis qui ei per fidem uoluerint mundo corde coniungi. Non sicut deus Manichei, qui necessitatis malo pressus, hodie hic ex parte, quod negare non possunt, in miseriis et calamitatibus uolutatur.



CAPUT XXuII.

Intelligite sane, si potestis, etiam inter ipsos homines quantum distet inter necessitatem et uoluntatem. Si quis, uerbi gratia, merito peccati sui in carcerem iubente iustitia mittatur, alius adsit uir sanctus, qui eumdem carcerem ingrediatur propter illius consolationem aut liberationem; numquid ambo in carcere ex una causa constituti sunt? Ille missus est, ille ingressus; ille penam patitur, ille misericordiam facit. Ille ingressus est cum uoluit, egressus est quando uoluit; ille nisi interueniente indulgentia nullo iure poterit liberari. Et hoc homines facere possunt, et prestant libere beneficium, cum aliquando sibi nichil cupiant prestari. Cogitate ergo iam si Deus potest pati aliquam necessitatem, cum possint homines bene facere uoluntate, nulla mercede conducti, nulla necessitate compulsi. Nullam ergo necessitatem patitur Deus, neque necessitate facit que facit, sed summa et ineffabili uoluntate ac potestate.



CAPUT XXuIII.

Et tamen uos maxime secundum errorem uestrum non debuistis opponere istam contradictionem, qua dicitis, Quid facturi erant Iudei Christo, si nollet ab eis pati? quia secundum eiusdem Manichei blasphemias, Christus carnem non habuit, nec aliquid a Iudeis passus est. Sic enim in epistola Fundamenti dicit: Inimicus quippe, qui eumdem Saluatorem iustorum patrem crucifixisse se sperauit, ipse est crucifixus, quo tempore aliud actum est, atque aliud ostensum. Princeps itaque tenebrarum affixus est cruci, idemque spineam coronam portauit cum suis sociis, et uestem coccineam habuit; acetum etiam et fel bibit, quod quidam Dominum potasse arbitrati sunt: atque omnia que hic sustinere uisus est, tenebrarum ducibus irrogata sunt, qui clauis etiam et lancea uulnerati sunt.



CAPUT XXIX.

Utquid ergo opponitis, dicentes, Quid facturi erant Iudei Christo, si nollet ab eis pati? cum de passione ipsius ita sentiatis, ut non ipsum Deum passum aliquid in corpore suo, sed principem  tenebrarum illa omnia passum putetis? Contra fidem autem nostram quomodo ista opponitis?



CAPUT XXX.

Nos enim credimus, ut in Euangelio scriptum est, quia Christus uoluit pati, et quando uoluit passus est. Non enim quando uoluerunt Iudei, passionem ipsam fecerunt. uolebant quidem tenere et occidere, et secundum uoluntatem suam iam perfecerant scelus, quod conabantur, et iam rei erant immanissimi peccati, quia uolebant, etiamsi nichil fecissent: tamen ille qui potestatem habuit ponendi animam suam , quando uoluit eos facere permisit; qui legionibus Angelorum potuit iubere ut Iudei perirent, uel uno uerbo suo omnes interimere .



CAPUT XXXI.

Dominus ergo Christus secundum hominem quem suscepit, passus est: et nullum membrum eius hodie tenetur a Iudeis uel mortalis corporis quod susceperat, sicut supra diximus. Nam deus uester, o Manichei, labe ac uastitate impendente pressus est; non libera uoluntate processit ad pugnam, sed necessitate compulsus est; nec prestare aliquid uoluit, sed resistere conabatur. Qui etiam in sua substantia, non in suscepto mortali corpore, deuoratus atque commixtus est: qui ex parte hodie tenetur, ex parte in globo semper tenebitur. Et tamen quis ferat tam incredibiles blasphemias, quas isti de ipsa passione Domini proferre non dubitant?



CAPUT XXXII.

Omnes Apostoli, omnes lingue rationales Dominum Christum passum esse clamant; omnis sana fides Christum pro nobis passum confitetur: et Manicheus iniquus demones illas passiones asserit pertulisse. Non enim propterea dicit eos passos, quia de ipsis Dominus triumphauit, et de ipsis nos per patientiam triumphare docuit: sed quia Dominum Christum negant habuisse carnem mortalem. Quibus dicimus, Si non habebat carnem mortalem, quid erat quod tenuerunt Iudei? quid erat quod in cruce pendebat? quid confixum erat clauis in ligno? quid est percussum lancea, unde sanguis et aqua profluxit? Si enim uisa sunt tantum fieri et facta non sunt, phantasmata erant; quod nefas est credere.



CAPUT XXXIII.

Si autem uere facta sunt, non tamen in carne mortali, sed in ipsa diuina substantia facta esse dicitis, mutabilem esse dicitis diuinam substantiam, et uisibilem carneis oculis, et palpabilem carneis manibus, et uulnerabilem ferro: que rursus nefas est credere. Et ideo dum timet dicere Manicheus, quia ista facta non sunt; et iterum timet dicere, quia in diuina substantia facta sunt; et non uult confiteri, quia nec intelligere potuit, quomodo Filius Dei per quem facta sunt omnia, sine aliqua mutatione uel coinquinatione diuine substantie sue, hominem cum carne susceperit: coactus est dicere, quia non Christus, sed princeps tenebrarum cum suis sociis illa omnia passus est. Miseri! non timetis ne dicatur uobis in iudicio, Ego eos liberaui, pro quibus passus sum; ite, ille uos liberet, cui meas ascribitis passiones?



CAPUT XXXIu.

Dicitis magno errore, sed tamen dicitis, Christum quotidie nasci, quotidie pati, quotidie mori. Numquid forte in iis qui credunt, et pro nomine ipsius tribulationes mortemque patiuntur? Non, inquiunt, sed in cucurbitis, et in porris, et in portulaca, et in ceteris huiusmodi rebus. Magna ridicula, magna cecitas: superius passionibus demonum, hic passionibus olerum homines liberantur a peccatis.



CAPUT XXXu.

Item cum eis dicimus, Quid factura erat Deo gens tenebrarum, si nollet cum illa pugnare? Dicunt, Nihil fieri potuit Deo incorruptibili. Non enim si quis uerbi gratia, spheram uitream solidam unguibus lacerare uoluerit, aliquid ei unquam faciet seuitia unguium suorum. Sed si uel talem substantiam diuinam isti esse fingerent, ut omnis seuitia gentis tenebrarum talis ad illam esset, quales sunt ungues lacerantis ad spheram uitream, non deus Manichei hodie luctum pateretur de partis sue abscissione uel amissione: quam partem dicunt, cum in  fructibus uel in herbis fuerit, id est, in melone, uel beta, uel talibus rebus, et principium suum et medietatem et finem nosse; cum autem ad carnem uenerit, omnem intelligentiam amittere: ut propterea magister hominibus missus sit, quia stulta in illis facta est pars Dei; et propterea non sit missus melonibus, quia sapientem habent animam.



CAPUT XXXuI.

Quis ista credat uel ab hominibus aliquando, uel inter homines posse dici? Sed tamen quomodo nichil mali patitur substantia dei uetri, cum et in pomis ligatur, et in carne excecatur, uel cum uolens redire deiicitur ad terras a gente tenebrarum? Sed si nichil ei mali contigit uel contingit, falsa omnia sunt que Manicheus dixit in Epistola Fundamenti, que caput est omnium uanarum fabularum; uel in Thesauro, qui thesaurus est omnium turpitudinum et blasphemiarum, uel in ceteris omnibus libris, in quibus tanta loquacitate nichil aliud quam infelicitatem substantie Dei, quam commixtam dicit principibus tenebrarum, et in diuinis uirtutibus tristitiam, propter illam magnam sollicitudinem ut liberetur, affirmat. Nam reuera nichil mali, aut potuit, aut poterit pati substantia Dei; nec aliquem habet inimicum, qui eius partem ingenitam corrumpat: sed homines sunt Deo uel potius sibi inimici, non obtemperando preceptis Dei, et cupiditatibus se potius corrumpendo, non Deum.



CAPUT XXXuII.

Duorum uero Testamentorum concordiam simplici oculo intendere si uelletis, o Manichei, facillime uideretis. Rabide enim ferimini in id quod scriptum est, Spiritus Dei ferebatur super aquam ; et, uidit Deus quia bonum est ; et, Adam ubi es ? et, Deus zelans ; et, ignis edax ; et, gladius meus , et cetera talia: non considerantes, quia si alius ita cecus sit, ut reprehendere uelit illud Domini quod in Euangelio dictum est, Non iurabis per celum, quoniam sedes est Dei; neque per terram, quoniam scabellum est pedum eius ; et hoc dicat quod uos mira dementia dicere soletis, Ubi erat Deus antequam esset celum et terra? Aut quod scriptum est, Et miratus est iehsu ; cum mirari nemo soleat, nisi de re que illi erat incognita: uidere autem quia bonum est, non sit ignorantis, sed quia placuit ei quod fecit. Aut illud quod scriptum est dicente Domino, Quis me tetigit ? et de Lazaro, Ubi posuistis eum ? et, Ego ueni non pacem mittere super terram, sed gladium ; et, Ignem ueni mittere in mundum ; et, ueni ut qui non uident uideant, et qui uident ceci fiant ; et, uendite res uestras, et emite uobis gladios ; et Apostolus, Zelo Dei uos zelo ; et, Reuelabitur ira Dei de celo super omnem impietatem ; et cetera inumerabilia ab ipso Domino, uel ab Apostolis dicta uel facta, que insanissime poterunt homines accusare non intelligentes. Nam et auari uel flagitiosi possunt aliter accipere quod Dominus ait, ut si quis dimiserit que habet, septuplum, aut etiam centuplum in hoc seculo accipiat ; aut si aliquis uxorem, ancillam, uel etiam meretrices dimittere propter Dominum uelit, spe illius multiplicationis faciat, non amore iustitie. Possunt etiam horrere, male intelligentes quod ait, Si quis non manducauerit carnem meam, et biberit sanguinem meum, non habebit in se uitam . Nam quod ait, Qui dixerit fratri suo, Fatue, reus erit gehenne ignis : si dicant stulti, Ecce pro conuicio gehennam minatur, quem dicitis misericordem ignoscere peccata: nonne ignorant ubi caput habeant, et tamen aliquid sibi uidentur dicere? Aut quomodo tam multas animas necandas demonibus in porcis tradidit , cum tales animas dicatis esse porcorum quales sunt hominum? Aut quomodo arborem, in qua fructus, quia non erat tempus, non inuenit, uerbo aridam fecit , quam animam intelligentem dicitis habere?



CAPUT XXXuIII.


Ecce quanta iniquissimi et ceci homines de diuinis eloquiis possunt dicere, sicut uos in ea que mystice facta sunt uel dicta in ueteribus Libris ignorantes ferimini, ut temere accusetis quod non intelligitis. Hec autem cum de Nouo Testamento uobis obiecta fuerint, dicitis diuina et spiritualia significare: ueteris autem Testamenti sanctas litteras figurate posse accipi negatis, cum et ipse Dominus figurate inde quedam dixerit, et apostolus Paulus omnia illi populo in figura contigisse scribat . Nam et ipse regulam monstrans, multa inde exposuit. Sed forte dicitis solita uanitate et obtuso corde contra Deum uel Apostoli auctoritatem loquentes, ueteris Testamenti dicta exponi prorsus non posse, solum autem Nouum in talibus exponi posse. Et non consideratis non uos habere quid dicere, si ab aliis impiis uobis dicatur, uetus potius exponi posse, Nouum non posse. Mens autem sana utrumque Testamentum considerans, quecumque in uno inuenerit expositionem admittere, sine dubio in altero declarabit. Multum apparet imperitia uestra, uel potius malitia. Attendite in Actibus Leucii, quos sub nomine Apostolorum scribit, qualia sint que accipitis de Maximilla uxore Egetis: que cum nollet marito debitum reddere, cum Apostolus dixerit, Uxori uir debitum reddat, similiter et uxor uiro ; illa supposuerit marito suo ancillam suam Eucliam nomine, exornans eam, sicut ibi scriptum est, aduersariis lenociniis et fucationibus, et eam nocte pro se uicariam supponens, ut ille nesciens, cum ea tanquam cum uxore concumberet. Ibi etiam scriptum est, quod cum eadem Maximilla et Iphidamia simul issent ad audiendum apostolum Andream, puerulus quidam speciosus, quem uult Leucius uel Deum, uel certe angelum intelligi, commendauerit eas Andree apostolo: et perrexerit ad pretorium Egetis, et ingressus cubiculum eorum, finxerit uocem muliebrem, quasi Maximille murmurantis de doloribus sexus feminei, et Iphidamie respondentis. Que colloquia cum audisset Egetes, credens eas ibi esse, discesserit. Quid ad hoc dicitis, rogo uos? Quare non timuit Maximilla per turpissimum lenocinium ancille sue ligare animas in carne? Cum autem illum puerulum tam turpiter credatis esse mentitum, quis uobis credat loquentibus, quando si mentiamini, Dominum uos dicitis imitari?



CAPUT XXXIX.

Sed uos temeritate pleni adhuc irruite in ueteres Libros, ut que nescitis, potius accusare quam discere laboretis. Considerate que ibi miracula sint. Si miraculis Noui Testamenti delectamini, ibi mortui primo suscitati, ibi leprosi primo mundati, et alia multa que diligenter et pie querentibus ad edificandam fidem innotescunt. Si autem bonis preceptis delectamini, ibi primitus scripta sunt illa duo precepta, que sublimiter Dominus laudat de diligendo Deo et proximo : ibi dimittenda domus, parentes, filii, et cetera propter Dominum : ibi non reddendum malum pro malo , ibi orandum pro inimicis , ibi inimico ignoscendum, ibi tradenda maxilla ad accipiendam alapam : et quecumque in Nouo Testamento precepta sunt, non solum ibi mandata, sed etiam a sanctis uiris omni uigilantia completa. Numquid et hoc poterit dicere malitia uestra, quecumque bona et magnifica ibi scripta sunt, falsa esse et apposita, illa uero que non intelligentes putatis mala, ea tantummodo uera esse? Debetis enim aduertere, aliquos similiter impios ita de Nouo Testamento facere posse, ut quecumque ibi sunt que non intelligentes putauerint mala, ea reprehendant, et dicant ipsa ibi esse sola uera; illa autem omnia que ibi aperte magnificata sunt, dicant esse falsa, atque ab amatoribus Domini apposita, ne omnia uiderentur fugienda: ut et uos et illi tali cecitate percussi, iam iudicati et damnati fugiamini. Tandem uigilate, et a blasphemiis conquiescite, atque omnium sanctarum canonicarum Scripturarum,  si Christiani esse cogitatis, auctoritatem recipite; et que non intelligitis, accusare nolite, sed potius eorum intellectum desiderate.



CAPUT XL.

Nam quale est etiam illud, quod resurrectionem carnis negatis? Paulus apostolus clamat, Seminatur in corruptione, resurget in incorruptione; seminatur in contumelia, surget in gloria; seminatur in infirmitate, surget in uirtute; seminatur corpus animale, surget corpus spirituale . Et uos contra reclamatis, carnem hominis non posse resurgere, et eam tenebrarum principem habere auctorem; cum eamdem Apostolus membra Christi et templum Spiritus sancti esse dicat. Nescitis, inquit, quia corpora uestra membra sunt Christi ? Quod non utique secundum infirmitatem presentis corruptionis, que de peccati originalis pena descendit, sed secundum adoptionem future resurrectionis dicit: sicut alibi ait, Et ipsi in nobis ingemiscimus, adoptionem exspectantes, resurrectionem corporis nostri . Alibi etiam eamdem carnem Ecclesie comparauit, cum de coniugio loqueretur, dicens: Nemo enim unquam carnem suam odio habet; sed nutrit et fouet eam, sicut Christus Ecclesiam . Quod ergo alio loco dicit, Caro concupiscit aduersus spiritum, spiritus autem aduersus carnem ; non carnem damnat, ut eam tanquam inimicam existimemus; sed admonet potius, ut subiugemus nobis eam ad bona opera concipienda, et parienda, ut uelut coniux spiritui seruiat: quod dicit non posse fieri, nisi gratia Dei per Iesum Christum Dominum nostrum. Non enim natura carnis, sed pena eius nobis reluctatur; quia peccato meruimus esse mortales. Nam iterum dicit, Corpus uestrum templum est in uobis Spiritus sancti . Et tamen eum ipsa caro propter presentem infirmitatem fenum appelletur ; creditis Ioannem de feno aurum fecisse, et non creditis Deum omnipotentem de corpore animali spirituale corpus facere posse? Nam propter ipsam commutationem carnis, que futura est, quoniam de ista carne celeste corpus Deus facturus est, quando erimus equales Angelis Dei , propterea uerissime dicit idem apostolus, Caro et sanguis regnum Dei non possidebunt .



CAPUT XLI.

Sed non mirum quod ita ceci estis, ut non posse ab omnipotente Deo ista fieri putetis: cum etiam dicatis mundum, uel omnia que facta sunt, non potuisse aliter facere Deum, nisi magna et miserabili necessitate, et nisi esset materia que illum ad operationem mundi adiuuaret, ut inde posset partem suam liberare. Eligite ergo nunc quid sequi uelitis: Deum minus potentem et infirmum, qui necessitate partis sue in miseria constitute, a materia quam ipse non fecerat, ut mundum faceret adiutus est; an Deum omnipotentem qui nulla necessitate, sed propria uoluntate et summa potestate, dixit et facta sunt, mandauit et creata sunt ; qui uocat ea que non sunt, tanquam ea que sunt .



CAPUT XLII.

uos ergo homines, qui ista impietate Manichei estis decepti, fugite, festinate dum licet, ne damnationem eternam ab illo iusto iudice mereamini. Peniteat uos peccatorum uestrorum, si cupitis liberari; et nolite audire Manicheos dicentes, Non peccamus nos, hoc est, anime lucis, sed peccat gens tenebrarum. Si enim ita est, quare nos terrent, ut eis credamus? Non enim possunt dicere, quia infidelitas non est peccatum; cum scriptum sit, Qui non credit, iam iudicatus est .



CAPUT XLIII.

Si ergo infidelitas peccatum est, et non peccat nisi gens tenebrarum, restat ut ab omni peccato pars lucis immunis inueniatur. Omnes ergo ad regnum redeunt, quia ipsi non peccant: et nichil timendum est alicui anime, quia nichil peccat: et falsa sunt que Manicheus dicit, succisiuam lucis partem, hoc est, animas peccatrices damnari ad custodiam globi, ut aliqua securitas diuinis regnis in periculo constitutis tandem aliquando comparetur.  Necesse est ergo ut aut pars lucis peccet, aut pars tenebrarum. Sed si pars lucis peccat, Deus peccat, quod nefas est dicere: si autem pars tenebrarum peccat, ipsa uocatur ad regnum per eum qui dixit, Non ueni uocare iustos, sed peccatores; quia, non est opus sanis medicus, sed male habentibus . Illa autem diuinitas de diuinitate, et lux de lumine, tenebrarum generi degenerans in eternum sociatur.



CAPUT XLIu.

O detestandum mentis errorem talia credentium! uellem tamen ut attenderetis, et uidere uelletis, eum quem naturaliter summum malum esse dicitis, non posse fieri ut malus sit. Quoniam si quidquid facit, sic facit ut a natura sua recedere et aliter facere non possit, prorsus nichil peccat: si autem nichil peccat, nichil mali facit: et ideo si nichil mali facit, non est utique malus. Restat itaque ut pars Dei, que Deus intelligitur, quam animam dicitis, sola sit rea omnium peccatorum, et omnia illa que accusanda insanissime putatis, in deum uestrum refundatis. Sed quid ueritas clamat? Corpus cum exanime est peccare non posse, sed per ipsum posse peccari: animam uero, irrationalem quidem peccare non posse; quia nec precepta rationis potest accipere, neque ad beatitudinem peruenire, sed in suo gradu seruare ordinem nature quem acceperit: rationalem autem, quia potest recte factorum rationabilia precepta percipere, et recte factis ad eternam beatitudinem peruenire; si hoc peccando noluerit, iuste ad inferiora damnari; quia inter ipsam et Deum non separat nisi uoluntas praua.



CAPUT XLu.

Legite, Manichei, et omni uigilantia ista discutite, et magis magisque-legite atque discutite; sed animo equo, non animo inimico. Legite illud attendentes, quia erit uobis in futuro iudicio ista Scriptura testis, si agnoscentes uera esse que dicta sunt, ad sinum matris Ecclesie catholice, que sola ueritatem docet, omni cursu non festinaueritis.



CAPUT XLuI.

Iudicate tandem aut eligite, Manichei, quem sequi uultis, Patrem ingenitum, Filium unigenitum, Spiritum sanctum in Patris et Filii unitate communem, unum Deum omnipotentem, incorruptibilem, inadibilem, incommutabilem, uerum, bonum, sanctum, clementem, iustum, qui non habet partes, quia unus est; neque eius particula separari ab eo potest, quia inseparabilis est; neque aliquid eius immutari potest, quia totus incommutabilis est; neque uel leuiter quodlibet eius substantie corrumpi potest, quia totus incorruptibilis est: qui uoluit, et facta sunt omnia quecumque sunt, quecumque uiuunt, quecumque intelligunt; ipse enim summa substantia, summa uita, summa ueritas est: qui precepit, et ordinata sunt omnia suis locis et temporibus bona; qui rationalem creaturam omni cetere creature preficere dignatus est; qui ei per superbiam a suis legibus uoluntate lapse et uisibilia sequenti, misericorditer per suos ministros ac per se ipsum signis quibusdam uisibiliter et exemplis et preceptis demonstratis quibus consurgere ualeret, atque ad eternam uitam renouaretur, loqui dignatus est: quem predicat catholica fides.



CAPUT XLuII.

An illum Deum qui falso dicitur incorruptus, quia postea inuenitur malo necessitatis oppressus; timidum, quia imminente labe ac uastitate compulsus ad bellum est; ignorantie plenum, si sue parti quid contingere posset, uidere non potuit; crudelem, si preuidens miseriam futuram partis sue, et qui cum ea securus posset quiescere, tamen eam misit ad miserabilem pugnam; malum, si cum sibi fieri a mali natura nichil posset, tamen conatus est eam ipse delere; temerarium, qui ausus est congredi cum ea, a qua eius pars et captiua teneretur, et in sempiternum macularetur; commutabilem, quia iam ex parte mutatus est: corruptibilem, quia iam ex parte meretricantem, ex parte mentientem, ex parte blasphemantem, scelera omnia ex parte facientem, quia his omnibus ex parte commixtus est; lugentera, uelo  luctuoso tectum; subiacentem demoniis ut lutum figulo, et usque ad turpem personam necessitate perductum, ut in pueros et uirgines transfiguratus demonum libidinem accenderet, quem predicat Manicheus. Aut certe, si potest, neget conscientia uestra, teste uobis uero Deo eterno, qui omnes iudicaturus est, unum istorum uobis ipsis negate.



CAPUT XLuIII.

Si autem uera sunt que dicimus, tandem respicite, tandem uidete, in qua estis morte constituti. Humiles estote, si optatis liberari, et nolite superbe et impie dicere, uos ipsos esse Deum omnipotentem. Hoc enim dicitis, cum animas uestras partes eius esse asseueratis: non enim Deus in parte maior, in parte minor est. Sed potius dicite uobis, Deus incommutabilis est, nos commutabiles sumus: Deus incorruptibilis est, nos cupiditatibus nostris corrumpimur: Deus incoinquinabilis est, nos peccatis nostris coinquinamur: Deus ipsa sapientia est, nos stulti ad sapientiam peruenire conamur: Deus ipsa eterna et beata uita est, nos peccatis nostris miseri sumus, et optamus fieri beati: non ergo sumus pars substantie eius. Si enim partes eius estis, et hec tanta patimini, restat ut et ipse iam ex parte hec omnia patiatur, et amplius pati potuerit, quod eius contingit parti, nisi per uestram miseriam sibi prouideret. uidete uos ergo quid estis: si partes eius, Deus estis; si geniti ab illo estis, similiter Deus estis: quid tanta peccatorum corruptione turpamini? Si autem facti ab illo estis, hoc confitemini, et non iam eritis Manichei.



CAPUT XLIX.

Manicheus enim duas dicit esse naturas, unam bonam et alteram malam: bonam que fecit mundum, malam de qua factus est mundus. Si autem uos Deus fecit, non inuenit Manicheus unde uos Deus fecerit. Si enim de se ipso uos fecit, hoc estis quod ipse. Non ergo debuistis tanta peccatorum corruptione turpari, sicut iam dictum est. Si autem de alieno uos fecit, non ad illum pertinetis; quia sic uos fecit quomodo mundum. Si autem nec de se ipso, nec de alieno uos fecit, sed tantum omnipotentia sua uoluit, et facti estis; hoc dicite Manicheo, et renuntiate eius errori. Sic decet enim Omnipotentem facere que uoluerit, sicut Catholica dixit, Ipse dixit, et facta sunt; ipse mandauit et creata sunt . Dicite uobis, Non sumus partes eius, sed sumus opera eius. Dicite uobis, Si Deus necessitate passus est, et  euadere aliter non potuit, nisi partis sue pateretur detrimentum; quis aliquando poterit de talibus necessitatibus liberari? Aut quis erit qui protegatur a Deo non ualente se ipsum protegere? Aut quando me de hac necessitate captiuitatis poterit liberare, qui me in integris regnis custodire non potuit? Non enim peccantem me inde dimisit, sed ad peccata ipsa [1 1Kb] me misit. Aut quando mihi in alienis miserabiliter constituto prodesse poterit, qui ut sibi prodesset, me ad tantam perniciem dedit, ne pugnaret. Si incorruptibilis est ipse Deus, quid ei factura erat illa mali natura, si nollet cum illa pugnare, ne nunc ego sic cruciarer? Aut que ista iniustitia, ut ad globum damner, cum ille ut modo aliquantulum securus sit, ego hec tanta sustineam? Certe quoniam et ego sum quod ipse, quoniam pars eius sum, nullo in regnis eius insignibus indigente aut infirmo constituto, uicibus istam miseriam patiamur, ut et ego aliquantulum requiescam, et regna illa sine periculo possint esse pacata. Quanquam timendum sit ne ista natura mali nec in globo ipso inclusa custodiri possit. Si enim incorrupta regna corrupit, et inuiolatam Dei substantiam uiolauit; quomodo pars illa lucis, hoc est, anime peccatrices, que uitiate globo custodiendo infiguntur infirme ac debiles, quomodo non absorbentur ab ea, ut iterum regna illa diuina nullo iam ualente obsistere tota conturbet? Quis enim iam audeat procedere ad bellum, quando cum illa parte que processerat tam inique actum est, ut pro eius requie sui ciues [2 1Kb] ad sempiternam globi custodiam damnarentur? Aut si non potest perrumpere globum, ut ad lucidum illud tectorium damnatarum animarum perueniat, quid opus eam est contegi diuinorum damnatione membrorum? Si autem potest perrumpere globum, quis ei resistet saucius, qui integros sauciauit! Absit tam grauis et tam abominanda blasphemia. Nolite istam iniquitatem ad aures uestras admittere: nolite tali negotio mortifero uos implicare. Fugite Manicheum, et ad ueritatis catholice ubera toto desiderio conuolate.





COMMONITORIUM uULGO SANCTI AUGUSTINI EPISCOPI ECCLESIAE CATHOLICAE, QUOMODO SIT AGENDUM CUM MANICHAEIS QUI CONuERTUNTUR. 





ADMONITIO IN COMMONITORIUM SUBSEQUENS.

Sub Augustini nomine uulgatum est in Appendice ad decimum tomum operum S. Augustini editionis perfecte anno 1586. Circa idem tempus fuit etiam procurante Baronio in tomi quinti Annalium Ecclesiasticorum Appendice publicatum ex uetere codice Geruasiani collegii Parisiensis. Nunc demum prodit recognitum diligentius ad exemplar quod in bibliotheca regine Christine asseruatur, necnon ad Prosperi cuiusdam ex Manicheis conuersi Anathematismos, quos edidit Sirmondus in tomo primo Conciliorum Gallie.

 Cum Manichei, qui conuertuntur, et quos penitet huius nefandissimi erroris, anathemauerint eamdem heresim secundum formam infra scriptam, libellumque dederit unusquisque eorum confessionis et penitentie sue atque anathematis eorum, petens in Ecclesia  uel catechumeni, uel penitentis locum; si libellus eius episcopo placuerit, eumque susceperit, det ei epistolam cum die et consule, ut neque de superiore tempore aliquam molestiam, uel publicis legibus, uel disciplina ecclesiastica patiatur. Et post ipsum  diem, si aliquibus indiciis manicheus apparuerit, sentiat iustitie seueritatem, que talibus adhibenda est: id est, ut ab eius consortio, uel amicitia, uel quacumque societate Christiani se abstineant, secundum apostolicam disciplinam [1 1Kb] . Commendentur autem, qui epistolas ab episcopo acceperint, religiosis catholicis uicinis, uel cohabitatoribus suis, siue clericis, siue laicis, per quorum erga se curam frequentent ad audientiam sermonis Dei [2 1Kb] , et quorum testimonio possint innotescere: nec facile admittantur ad Baptismum, si catechumeni sunt, nec ad reconciliationem, si penitentie locum acceperunt, nisi periculo mortis urgente, uel si eos aliquanto tempore probatos esse cognouerit episcopus, per eorum testimonium, quibus fuerint commendati.


Forma ergo secundum quam debent hanc heresim, qui corriguntur, anathemare, ista est:

I.---Qui credit duas esse naturas, diuersis principiis existentes, unam bonam quod est Deus, alteram malam quam non creauit Deus, habentem principes suos et mala sua que non creauit Deus, anathema sit.

II.---Qui credit duas naturas bellum inter se gessisse, et partem nature Dei in eodem bello principibus tenebrarum et omnibus gentibus ad malam naturam pertinentibus fuisse permixtam, et ab eis teneri colligatam [3 1Kb] , oppressam, inquinatam, quod et credi facit naturam Dei esse mutabilem et coinquinabilem, anathema sit.

III.---Qui credit partem Dei ligatam et inquinatam teneri in demonibus, et in omnibus animalibus, fruticumque [4 1Kb] generibus, et per escas Manicheorum Electorum solui atque purgari, ut credatur pars Dei polluta teneri in cucumeribus, et melonibus, et radiculis, et porris, et quibusque uilissimis herbulis, et ei subueniri cum ab Electis Manicheorum ista comeduntur, anathema sit.

Iu.---Qui credit hominem primum, qui est appellatus Adam, non a Deo factum, sed a principibus tenebrarum genitum, ut pars Dei, que in eorum membris captiua tenebatur, copiosius et abundantius in terra teneretur, et isto modo creatum, cum masculi et femine principes tenebrarum concubuissent, et fetus suos maiori principi tenebrarum dedissent, et ille omnes comedisset, et cum sua coniuge concubuisset, atque ita ex illa Adam generasset, ligans in illo magnam partem Dei, que ligata fuerat in omnibus fetibus principum tenebrarum, quos ei manducandos dederunt, anathema sit.

u.---Qui credit principes tenebrarum ligatos esse in celo habentes in se colligatam in angustiis atque angoribus uitalem substantiam, hoc est partem Dei, et eo modo liberari de membris eorum, cum beatus Pater, qui lucidas naues habet diuersoria et habitacula, id est solem et lunam, uirtutes suas transfigurat in feminas pulchras quas opponit concupiscendas masculis principibus tenebrarum, et in masculos  pulchros quos opponit concupiscendos feminis principibus tenebrarum, ut per ipsam concupiscentiam soluatur ex eis uitalis substantia, id est pars Dei, et ex eorum membris liberata purgetur, anathema sit.

uI.---Qui credit partem Dei, que de commixtione gentis tenebrarum non potuerit liberari atque purgari, damnari et in eternum affigi horribili globo, ubi includitur gens tenebrarum, anathema sit.

uII.---Qui credit legem, que data est per Moysen, non esse a bono [1 1Kb] et uero Deo datam, nec Spiritu Dei boni et ueri locutos Prophetas qui fuerunt in populo Isrel, et in canone Scripturarum diuinarum habentur apud catholicam Ecclesiam, anathema sit.

uIII.---Qui credit non habuisse ueram carnem Filium Dei Dominum Iesum Christum, neque natum esse de uirgine Maria, neque ueram mortem fuisse perpessum, et a mortuis resurrexisse [2 1Kb] , sed tantummodo spiritum fuisse sine carne, sic autem apparere uoluisse, ut caro putaretur, que non erat, atque hoc modo contradicit Euangelio, ubi legitur Domino ipso dicente, uidete manus meas et pedes meos; palpate et uidete, quia spiritus ossa et carnem non habet, sicut me uidetis habere : qui ergo sic confitetur Christum Deum, ut uerum et integrum etiam hominem neget, anathema sit.

IX.---Qui credit Manem siue Manicheum, qui supra scripta omnia, que anathemate et damnatione sunt digna, predicauit et docuit, Spiritum sanctum habuisse paracletum, cum ea omnia docere non potuerit Spiritus ueritatis, sed spiritus falsitatis, anathema sit.

X.---Et precipue ipse Manes siue Manicheus, qui omnes suprascriptas impietates [3 1Kb] et alias sacrilegas damnabilesque fabulas docuit et conscripsit, et credendas miseris persuasit, intendens spiritibus seductoribus et doctrinis demoniorum mendaciloquorum, anathema sit.


Item forma epistole quam dat episcopus conuersis, ista est:

Quoniam te Manicheorum Auditorem penitet fuisse, sicut ipse confessus es, anathema dicens blasphemiis et impiissime atque immundissime heresi eorum, ex qua te nonnisi fides catholica saluum facit; habebis hanc epistolam aduersus eos, qui tibi temporis preteriti errorem, quantum ad istam nefariam pertinet sectam, obiiciendum putauerint, que scripta est die illo et consule illo.

Electis uero eorum, qui se conuerti dicunt ad catholicam fidem, etiamsi et ipsi secundum superiorem formam eamdem heresim anathemauerint, non facile dande sunt littere: sed cum Dei seruis esse debebunt, siue clericis, siue laicis in monasterio uel xenodochio, donec appareant penitus ipsa superstitione caruisse; et tunc uel baptizentur, si non fuerint baptizati, uel reconcilientur, si penitentie locum acceperint: nec acceptis cito litteris, loca in quibus fuerant commendati, deserant.






CONTRA FELICIANUM ARIANUM DE UNITATE TRINITATIS LIBER UNUS, uIGILIO RESTITUTUS. 





ADMONITIO IN SUBSEQUENTEM LIBRUM.

Pronuntiauit olim Erasmus, non esse probabile hunc dialogum esse Augustini, cuius non meminit in libris Retractationum. Nam Actis ecclesiasticis, inquit, solet addi locus, interdum etiam quid fecerit qui proponit, aut qui respondet. Ad hec, non solent Ariani tam facile concedere in disputando, quam hic facit Felicianus. Preterea densior est Augustinus in citandis Scripturis, quam hic est. Notat postremo Erasmus phraseos dissonantiam, et concludit eruditum aliquem exercendi ingenii gratia finxisse dialogum; quod factum et ab Hieronymo uidemus. Dissimulata uero hac Erasmi censura, Louanienses librum hunc excudi curarunt inter genuina opera et  cum nomine Augustini, quia uidelicet ipsius esse agnoscit Beda uulgatus in Paulum ad I Cor. 1, et Lanfrancus in opere contra Berengarium: quibus adiungi potest Alcuinus, lib. 1 contra Elipantum, et Petrus Lombardus in 3 Sent. dist. 21, cap. Sicut; et dist. 22, cap. Et utique. Sed quod ad Bedam, certe Bede ueri collectio in Paulum, quam in bibliotheca Germanensi habemus nondum uulgatam, caret prorsus eo loco libri huius qui in collectione uulgata, cuius auctorem esse Florum sepe notauimus, citatur tanquam Augustini. Nihil autem mirum quod Augustini creditus est liber, eius reuera nomine in uetustissimis codicibus prenotatus, et forte ipsi a uero illius auctore certis de causis suppositus. Id scilicet a uigilio Tapsensi factitatum obseruauimus admonitione in Altercationem cum Pascentio, in Appendice tomi secundi. Hunc eumdem uigilium subsequentis cum Feliciano Altercationis auctorem detexit demonstrauitque Petrus Franciscus Chiffletius, non solum ob similitudinem stili cum indubitatis uigilii contra Eutychem libris, sed etiam quia in Diuionensis Abbatie codice antiquo  uigilii nomen prefert. uigilius ipse in prefatione librorum contra uarimadum, digestos a se in unum corpus de Unitate Trinitatis libellos memorat, ubi aduersarii propositionibus, non testimoniorum auctoritate, sed rustico, ut ait, sermone, id est, quasi sacrarum litterarum rudis respondebat. Ceterum Optati nomen, cui directus liber notatur in editis, abest a Diuionensi codice et ab aliis melioris note. In quibusdam tamen Mss. et titulus habet De Unitate Trinitatis ad Optatum; et prefatio Extorsisti mihi, dilectissime fili Optate.



CAPUT PRIMUM.


Extorsisti mihi, dilectissime fili, ut de unitate Trinitatis, que perfectus Deus semper ac summus est, officii non immemor sacerdotalis, aliquid scriberem; idque a me, cum proprie infirmitatis conscius sepius excusarem, multis modis exegisti; asserens communis fidei rationem, et religiosos accipere, et sacerdotes debere fidelibus non negare; ne aut illi dum non accipiunt, incipiant ab infidelibus facile decipi, aut ab his cum desiderata non tribuunt, celestis thesaurus Christi membris non expendi, sed in terra quodam modo sterilis peritie uideatur abscondi. Itaque uictum me fateor probabilibus causis, ne inermes tradere uidear obsistentibus malis, dum aduersus infideles non instruuntur munimine ueritatis. uerum quia in huiusmodi questionibus quedam obscuritas continua oratione frequenter incurritur, idcirco id mihi uisum est, ut eum sermonem qui inter me et Felicianum nuper est habitus, prenotatis propter personarum discretionem principalibus nominum litteris, presentis libelli breuitate complecterer.



CAPUT II.

Nam cum ante hos dies pariter sederemus, tum ille: Inter alia, inquit, que me in uestris disputationibus frequenter offendunt, nichil deterius puto, quam quod sic precepta fidei rudibus traditis, ut non de intelligendarum rerum ratione, sed potius de quadam testimoniorum ostentatione colloquentibus prescribatis. Quod ut non dicam uafrum, interim quam rusticum sit nullus ignorat. Primum quod si is qui edocetur libris iam credidit, obtemperat iste, non repugnat: alioquin non magis tibi quam iisdem testimoniis que pro affirmato ingeruntur, necesse est contradicat. Et ideo melior mihi ad docendum uidetur hec uia, qua primum fidei ratio sine testimoniis redditur: post ratione conuicto, iter illud Scripturis respondentibus expolitur. Et non imme rito: si enim testimonia hec eo probantur, quod ratione non careant, potest per se illa sufficere, que etiam hec non nisi per se ipsam uidetur astruere. Sin contra, quis potest irrationabilibus testimoniis, licet illa diuina fingantur, rationabilis fidei colla submittere? Et illam quidem disputandi uiam, fateor, in aliis tolerarem, quos imperitie necessitas, quia per se stare  non queunt, cogit ad aliena confugere: in te uero idcirco nullo modo prorsus ista perpetior, quia eloquentiam pariter cum scientia fidei tibi uideo non deesse.

Tum ego: Non usque adeo, inquam, me duci putes laudibus meis, ut iniuriam faciam precedentibus sanctis. Nec presumam unquam in sapientia uerbi, ne euacuetur crux Christi : sed Scripturarum auctoritate contentus, simplicitati obedire potius studeo quam tumori. Sed melius, inquis, ratione quis quam testimoniis edocetur. Quid ergo? quam rationem afferre potes, si partum predicas uirginis, si redditos oculos non negas cecis, si sepultos redisse ostendis a mortuis? Si ergo horum et incomprehensibilis ratio, et ueritas prompta est; facilius in negotiis fidei testimoniis creditur, quam ratio uestigatur. uerum quia non nimis inconsequenter duo ista discernis, cum ratione premissa etiam testimonia non omittis: idcirco in hac disputatione id me fateor secuturum, quod ipse probaueris.



CAPUT III.

FELICIANUS: Ergo, inquit, quoniam otiosi sumus, ad homousii uestri questionem, de quo non inter nos tantum, sed etiam inter maiores nostros plerumque tractatum est, ueniamus. Et ne longius euagetur oratio, ipse iam, ut soles, personam proponentis assume, et a nobis rationem nostre fidei, querentibus uicissim redditurus, inquire.

Tum ego: Dic mihi, inquam, uerumne sit quod te audio dicere, Patri homousion non esse penitus Filium?

FELICIANUS: uerum est, nec persuaderi mihi potest id ingenitum esse quod genitum, ne eumdem Patrem uidear predicare quem Filium.

AUGUSTINUS: Non ita est: nam ne mihi quidem istud in animo est, eumdem ingenitum esse quem genitum; sed id potius ingenitum esse quod genitum.

FEL. Et quomodo non eumdem ingenitum dicis esse quem genitum, si utrumque unum putas esse, non alterum?

 AUG. Animaduerto uim te penitus non attendisse uerborum: nam dum utrumque unum dico, substantiam ueri Patris ac ueri Filii ex toto non separo: et dum non eumdem Patrem quem Filium predico, utriusque personam seruata uniuscuiusque proprietate discerno. Itaque si substantiam queris, ipsa Trinitas unus est Deus; si personam, alter est Filius.

FEL. Et quomodo et idem esse dicis, et alterum Filium.

AUG. Idem, inquam, communione substantie; alterum proprietate persone.

FEL. Nescio quo pacto una creditur esse substantia, cum non una dicatur esse persona.

AUG. Non est, inquam, una persona, quia una genuisse, et altera dicitur genita: et est tamen nati et gignentis non diuersa substantia, quia non dissimilis generanti docetur exorta.

FEL. uelim queso exemplo mihi faciliore dicta dilucides.

AUG. In rebus quidem incomprehensibilibus exempla non suppetunt disputanti: tamen in quantum fieri potest, etiam in hac parte non deero. Ecce igitur homo pater habet hominem filium: est quidem commune utriusque quod homo est, uni tamen quod filius, alteri proprium uidetur esse quod pater est; nam in utroque sic persona discernitur, ut communis humanitas non negetur, dum unus gignit, alius gignitur; eque autem homo et qui genuit dicitur, et ille qui gignitur.



CAPUT Iu.

FEL. Illud certe dicas uelim, genitus ab ingenito utrum initio separetur, an non?

AUG. Ne id quidem spiritualis intelligentie ueritate recipitur, ut Pater a Filio interuentu, non dico temporis, quod diebus constat ac noctibus, sed cuiuslibet eui uel etatis [1 1Kb] spatio separetur.

FEL. Hoc si ita est, duo fateris ingenita. Et quomodo altera Patris, altera Filii putatur esse persona, cum per significationem communis ingeniti utraque uideatur esse confusa?

AUG. In hoc quidem a maioribus uestris non mediocris calumnie sophisma contexitur; tamen per auxilium ipsius Trinitatis catholica necesse est simplicitate soluatur. Patrem namque ingenitum, Filium genitum dico, nec ideo tamen genitum ingenito ceternum esse non predico, eo tantum docens ingenitum Patrem, quia non processit ex altero; eo genitum Filium, quia non exstitit ex se ipso. Non est commune utrique nasci, non est commune, non gigni: et commune tamen est alterum ab altero interuentu medii temporis non diuelli. Itaque si proprium Patris queris, sufficit quia solus non habet patrem; si Filii, satis est quod non habet prolem: unam autem et ceternam Patris et Filii dicimus deitatem.

FEL. Quantum ad me attinet, non uideo quid ista nunc colligas. Nam quamuis Aristotelica mecum subtilitate contendas, fieri tamen non potest, ut eum qui genitus est, ab eo qui genuit nulla eui intercedentis antiquitate discernas.

AUG. Scio equidem, ut ille ait, quam in difficili loco uersetur oratio: tamen uerendum nobis nichil est, qui per adiutorium sancti Spiritus, testimonium dicimus Deo. Quid ergo dicemus? Estne aliquid in Patre quod negetur ingenitum, an non? Si est, non in toto, sed in parte potius dicatur ingenitus; alioquin non ex tempore cepit esse Filius. Nam si paternitas non cepit Patris, initium inueniri non potest prolis. Si initium dicitur prolis, non eterna paternitas docebitur Patris. Et quomodo stabit, quia totum in Patre docetis ingenitum, qui ipsius paternitatis nomen habere putatis initium, cum cepisse ex tempore dicitis Filium, quo nondum exstante Patrem dici non potest uocitatum?

FEL. Non sum tam stultus, ut tempus preferam Filio; sed initium dari certum est genito.

 AUG. Quid ergo? inter Patrem et Filium dicis medium nichil fuisse?

FEL. Ita prorsus.

AUG. Quomodo igitur negas Patri Filium ceternum, qui inter Patrem et Filium fateris esse nichil medium, ne idipsum non medium tam constet esse quam tertium?



CAPUT u.

FEL. Quoniam me disputandi arte concludis, id quod a maioribus nostris dictum est, breuiter explicabo. Aiunt enim, quoties de initio Filii et Patris eternitate tractatur: Erat quando non erat, et antequam nasceretur non erat.

AUG. Quantum aduerto, manente male credulitatis errore sola uerba mutata sunt. Dixisti namque, Erat quando non erat. Erat istud, ad euum pertinere uultis, an ad Filium? Si ad euum, id est, uelut quoddam ante Filii natiuitatem eternitatis spatium; ecce ad superiorem blasphemiam necessitate delaberis, cum inter Patrem et Filium, tertium quoddam tempus immittis, dicisque, quia erat ante Filium Pater et tempus, post hec duo Filius, post tria ista Spiritus. Quod si admittimus, ut sine tempore gigni non potuerit Filius, uide quam late pateant ista que dicimus. Nam si non sine tempore est Filius, certe nec nisi in loco dicendus est genitus. Hoc admisso, ante Filium et Spiritum sanctum ceuus quodam modo Patri dicatur et locus. Quod si ita est, quod sine loco et tempore nasci non potuerit Filius, in quo loco, aut in quo tempore factum locum dicis et tempus? Si in nullo, ecce sine tempore et loco fieri potuit tempus et locus. Si in aliquo, idipsum uidetur tempus et locus, in cuius origine similiter et locus requiritur et tempus. Quod si usque adeo sine tempore et loco fieri aliquid potuit, ut nec in loco locum, nec in tempore factum doceas tempus; nescio qua temeritate contendas, quod nasci sine his [1 1Kb] non potuerit Filius, qui quantum ad sanam fidem, et locum docetur fecisse et tempus. Sed de hoc satis; nunc quod a maioribus uestris dictum predicas, repetamus. Erat, inquis, quando non erat. Si Erat istud, ad tempus referas, ecce ante Filium tempus: si ad Filium, nunquam non erat Filius; erat enim iam quando non erat Filius, a quo factum dicitur tempus [2 1Kb] . Sed, Antequam nasceretur, inquis, non fuit. Quis, queso, non fuit antequam nasceretur? Si Filius, ecce ipso intellectu ante Filium fuisse dicitur tempus. Si autem antequam nasceretur Filius, non erat tempus, sequitur ut dicatur Patri Filius ceternus, inter quem et Patrem nullum fuisse dicitur tempus; maxime cum inter cetera Euangelistis attestantibus, etiam tempus fecisse dicatur Filius. Sed forte de Patre dictum aliquis putet, Erat quando non erat Filius. Cui sententie secuta non concinunt, quibus dicitur, Et antequam nasceretur non erat: nam per se Pater semper existens etiam a uobis dici non potest natus, qui non ab initio docetur exortus; et in Patrem cadere non potest, Erat quando non erat genitus.

FEL. Quoniam me uerbis ut mea fert opinio, inopinata subtilitate certantibus non mediocriter defatigas, idcirco queso, ut si fieri potest, exemplo cuiuslibet rei, possibile id esse quod docere conaris, ostendas. Neque enim aliter credere possum, licet ui orationis [3 1Kb] oppressus, ceternum esse genitum Patri, nisi aut utrumque genitum, aut utrumque patrem dixeris sibi.

AUG. Quoniam me ad incomparabilium rerum exempla compellis, idcirco que sit ignis potentia uideamus, ex quo semper splendor, semper est uapor. Utrumque de eo nascitur, nec ideo tamen ignis sine horum quolibet aliquatenus inuenitur. Hec tria non se inuicem gignunt, quia non de splendore ignis et uapor, aut de uapore ignis et splendor, sed de igne  splendor et uapor semper est genitus. Que cum ita sint, uidesne etiam in creaturis posse aliquid nasci, nec ostendi tamen tempus, quo id de quo natum est sine genito potuerit inueniri? Si ergo uisibilibus exemplis ista perspicimus, cur non de Patre, Filio et Spiritu sancto, quantum ad communem duntaxat atque indifferentem eternitatem, similia predicemus? Neque enim ideo necesse est Patrem et Filium et Spiritum sanctum eque dicamus ingenitum, quia nullum ab altero euo interueniente dicimus separatum: cum etiam ex aliis rebus quedam genita, nec ideo tamen aut eque gignentia, aut sine inuicem docentur exstantia. Sed quid prodest horum multa colligere, cum paucorum testimoniis etiam cetera liceat estimare?



CAPUT uI.

FEL. Quoniam sententiam meam, precedentium patrum auctoritate fundatam, noua disputandi arte conturbas; idcirco uelim mihi dicas de natura Filii Dei, id est, de substantia ipsa quid sentias. Si enim, ut dicere uos soletis, homousion est Patri, ipse quodam modo pater est sibi, alioquin consubstantialis esse non potest genitori. Nam quidam nostrum homousii opinionem ridere sic solebat, dicens, Si non extrinsecus, sed ex eodem ipso prolatus est Filius, in duos quodam modo diuisus est unus, quandoquidem non aliud gignens dicitur esse quam genitus.

AUG. Dum nos Aristotelica dicis arte contendere, ipse ad dialecticorum uideris laqueos confugisse. Sed nos fidei ueritate confisos nequaquam possunt ista terrere. Quid igitur? dicis ex substantia, credo, Patris nasci Filium nequiuisse, ne ingenitum Patrem Filii uideamur generatione diuidere [1 1Kb] . Quod si ita est, male creditur Filius, qui non ex Patre, id est, non ex eodem ipso genitus, sed extrinsecus factus inter alia predicatur. Quod ut sit intellectu facilius, id ipsum pro posse explicabo.  Filiorum namque adoptiui alii, naturales alii sunt. Ii qui geniti, ab initio filii semper ac proprii; illi primo alieni, post filii, cum per adoptionem in familiam uidentur ascisci. Quibus ergo comparandus est Filius Dei? Si adoptiuis, erit apud Patrem similis nobis; si propriis, ex substantia substitisse dicendus est genitoris. Sed in duo, inquis, substantia paterna diuiditur, si ex solo Patre substantialiter Filius generatur. Hoc quam stultum sit, etiam uisibilia ipsa nos docent. Quis enim unquam uel carnalium patrum gignendo diuisus est? Quod si nec in conditionem corporis cadit ipsa diuisio, nemo enim sic genuit filium ut se perderet medium, et salua integritate Patris non potuisse nasci dicitis Filium? Sed quid plura? Natiuitatem Filii Dei ortumque rimantibus, hec, ni fallor, occurrunt; id est, ut aut ex Patre sit, aut ex nichilo, aut ex altero, aut ex se ipso. Horum, queso, consequentiam uideamus. Si ex se ipso; non recte filius dicitur, qui non natus, sed ingenitus predicatur: si ex nichilo; creatura cum ceteris, non creature auctor ostenditur: si ex altero: non eius cui credimus, sed nescio cuius incogniti patris filius predicatur. Quod si preter quatuor hec non inueniri potest quintum, nec de his propter euidentem blasphemiam tria predicari penitus possunt; restat ut substantialiter de Patre sit genitus: quia, ut diximus, nec inueniri quintus, nec preter primum de his doceri potest aliquis modus; utpote cum nec creatura, nec alterius patris filius, nec ut Pater dicatur ingenitus.

FEL. Quasi uero ego aut preter hec quintum, aut de his tribus aliquid predicarim: qui sic non ex substantia Patris exstitisse Filium dico, ut tamen ex eius uoluntate non negem genitum.

AUG. In unum de supradictis consequentia ipsa detruderis. Cum enim de Filii substantia requirimus,  quem tu ex Patre substantialiter genitum non fateris, sine dubio inter alia ex nichilo factum esse contendis: quandoquidem nec corruptibiles creaturas dicimus substitisse, nisi ut has Deum et uoluisse per ineffabilem dispensationem, et potuisse per singularem potentiam dicamus efficere; dum et uolutatem fuisse nouimus qua placuit Deo, et potestatem qua posse subiacet Domino.

FEL. Ergo ad exstantiam Filii potestas paterna non sufficit?

AUG. Quasi ego de potestate Patris, et non de ipsa paternitatis ueritate contendam. An ei se dici maluit Patrem, quem non sibi, sed creaturis uoluit esse consimilem? Et ideo fatendum tibi est, ex substantia Patris exstitisse Filium, si et natus et Deus est; aut Filium pariter et Deum negare, si non ex paterna substantia, sed ex nulla, operante tantum, sicut etiam in aliis creaturis, Patris uoluntate et potestate creatus est.



CAPUT uII.

FEL. Quoniam me ad eiusmodi confessionem necessitate compellis, id quod a maioribus nostris dici assolet, non tacebo. Aiunt enim, creaturam esse Filium, sed perfectam, et que dominari possit omnibus creaturis.

AUG. Gaudeo quidem quod irreligiose predicationis intimum uirus [1 1Kb] manifesta confessione prodideris: nichil tamen quod credulitate dignum uideatur, opponis. Creatura namque est, ex eo quod adhuc non est, aut aliquando non fuit, rei cuiuslibet corruptibilis, quantum in se est, per omnipotentis Dei uoluntatem facta substantia. Hec definitio utrum in Dei cadat Filium uideamus. Nam Filius in eo quod est, indifferentis nature ueritate prolatus est; qui ex eo qui est, id est ex gignente, non dissimilis natus est. Et ideo inter Filium et creaturam primum, ni fallor, ista discretio est: quia ille ex Patre substantialiter gignitur; creatura non ex substantia facientis, sed ex sola uoluntate ac potestate perficitur. Ista corruptibilis per naturam, nisi fuerit seruata per gratiam; ille incorruptibilis, qui nascendo incorruptibilem ex incorruptibili Patre uidetur habere substantiam. Filius per omnia similis Patri; dissimilis creatura factori. Ille non ex eo quod non est, in id quod est; et propterea nunquam in id quod non est, ex eo quod est: illa ex eo quod non est, in id quod est; et propterea quantum ad se attinet, ex eo quod est, in id quod non est, sui ortus conditione reuertitur.

FEL. Non uideo quid arcano huius obscuritatis inuolueris: et ideo recte facies, si id quod a te, ut mea fert opinio, incomprehensibiliter dictum est, intelligibilius explicaueris.

AUG. Dixi, inquam, de Filio, cum eum a creature definitione discernerem, quoniam is non ex eo quod non est, in id quod est: quod tale est ac si dicerem, non ex nichilo factus est. Et propterea nunquam in id quod non est, ex eo quod est; id est nunquam in nichilum, ex eo ipso quod est, nature sue proprietate soluendus est. Creatura uero, ex eo quod non est, in id quod est: quo ostenditur, quia ex nichilo prolata est. Et propterea quantum ad se attinet, ex eo quod est, in id quod non est; id est, in nichilum, nisi perpetua [2 1Kb] gratia fecerit, nature sue qualitate uertenda est. Ergo nunquam non erit Filius, qui substantialiter docetur esse perpetuus; et hoc utpote proprio, a conditione omnium creaturarum, que per ipsum facte sunt, non iniuria noscitur separandus.



CAPUT uIII.

FEL. Licet intelligentiam meam noua rerum subtilitate perstringas; nescio tamen quo pacto dicas, quod ceternus Patri sit Filius: cum et communi loquendi modo et nature lege prior gignens uideatur esse quam genitus.

AUG. Si nature auctorem creaturarum legibus  estimamus, dum anteriorem esse Patrem Filio predicamus: cur non eadem nature lege, fortiorem Patre Filium per accessum temporis dicimus; dum nec huic desunt crementa nascenti, et imbecillitatis iniuriam senectus ingerit Patri? Quod si hoc ratio ipsa non recipit, omittamus in Deo corporalis intelligentie legem, ne operibus suis similem dicamus esse factorem: maxime cum ex eo quod apud nos euidens est, etiam id quod in occulto est possimus ostendere. Sicut enim sine exemplo mater genuit auctorem suum; sic ineffabiliter Pater genuisse credendus est ceternum. De matre natus est qui ante iam fuit; de Patre qui aliquando non defuit. Hoc fides credat, intelligentia non requirat: ne aut non inuentum putet incredibile, aut repertum non credat singulare. Ecce enim de matre natus est Christus, nec ideo est per contactum uiri matris pudor imminutus. uirgo peperit, quia uirgo concepit: et non seruato rerum ordine, ex integro matris corpore integrum corpus Christus assumpsit. Si ergo nouo more, nullo exemplo, secundum carnem natus docetur ex corpore; quid mirum si non secundum consuetudinem humani partus processit ex Patre? Non minuit substantiam matris, ex sola genitus Filius; et sine damno corporis parientis natum filii nouimus corpus: et minuisse incorporalem Patrem substantiam creditur, cum ex eodem ipso substantialiter atque incorporaliter prolatus, dicitur genitus? Ergo si naturam rerum intelligentia duce perpendimus; demus initium, si non negamus occasum. Alioquin ideo Filium non habere dicamus initium, quia non per gratiam, sed per naturam fatemur esse perpetuum. Ad summam, maior et minor tribus modis dici potest; id est, etate, forma, potentia: etate, senior puero; forma, longior paruo; potentia, fortior imbecillo. uideamus utrum aliquid horum accidat Filio: nam nec etate minor est, quem de principio Patre constat exstitisse principium; nec forma, quem non aliud fas est predicare quam Deum; nec potentia, a quo totum nouimus esse perfectum.



CAPUT IX.

FEL. Scire cupio quo pacto et ad Filium transiit dignitas Patris, et ad Patrem non recurrit humilitas prolis.

AUG. Non secundum naturam ista nunc dici, quotidianarum rerum exempla nos docent. Ecce enim putemus aliquem regem ac regis filium depositis regie maiestatis insignibus, subiecti militis indumenta suscipere, et propter certam patris dispensationem ac sociorum salutem, rebellium contumelias sustinere: numquid quia ad hunc participium regie potestatis, certum est natiuitate decurrere, idcirco ad eum qui genuit, iniuriam filii non compatiendi affectu, sed ipsa passionis proprietate certum est peruenire? Non ita est, quia non ex filio patrem, sed ex patre filium certum est natum esse. Et propterea totum inter eos simile dicimus quod pertinet ad communionem nature: illud proprium quod per accidens uni noscitur euenisse persone. Habet ergo nascendo totum Filius cum Patre quod Pater est; sed non cum Filio Pater quidquid specialiter ipse perpessus est. Non utrique commune est, quod ex homine natus est homo, sed accidens speciale, quod plerumque sine preiudicio communis nature neuter habere docetur in altero. Una est patris substantia, una persona. Hec cum genuit, ex hac sine dubio non diuersa noscitur exstitisse, sed altera; que non aliud docetur esse quam prima, dum et communis docetur et propria: communis, inquam, unitate substantie; propria, discretione persone. Cum ergo in se exstet illa que nata est, non quidquid huic acciderit ad gignentem necessario transit, sicut ad nascentem quidquid proprium ac substantiale gignentis constat esse, peruenit. Non enim sicut Filio ipsa generatione collata est diuinitas Patris, sic ad Patrem refertur cura, egritudo, paupertas, mors, humilitas prolis. Quod ideo non fit, quia quamuis de una est, id est, Patris substantia fuerit similis genita: tamen quia iam in se ipsa exstat, quecumque huic extrinsecus  ingeruntur, non communia dicuntur esse, sed propria. Si ergo humani generis ista conditio est, ut non usque adeo filii ab eo qui genuit in aliud unquam mutata substantia est, ut non eadem possit esse, sed altera; dum extrinsecus, filio accidentibus multis, manet nichilominus natura communis: quid nos de Deo atque eius Filio dignum est credere? quid decet predicare? quorum quamuis secundum indiuise maiestatis simplicem gloriam non sit natura dissimilis, specialiter tamen a Filio corpus assumptum est; ut humiliaretur in infirmitate carnis nostre, qui pati nichil poterat in communis diuinitate substantie. Non assumit homo hominis filius alteram naturam, et cum in eadem que cum patre communis est patiatur, ad patrem tamen non transmittit iniuriam: et humiliatus in Filio Deus Pater passibiliter creditur, cum non in eadem ipsa que utrique communis est, sed in nostra potius, quam solus ipse suscepit, Iudeorum creditur pertulisse perfidiam? Ad summam, quid, precor, est quod pendebat in cruce? Quid est quod lancea dicitur uulnerasse? Caro passibilis, an substantia deitatis? Si maiestatem profanus incorporei predicator assumpseris, corruptibilem Deum uideris credere: si passibilem carnem, non est communis ista cum Patre, ut per hanc eum possit crux illa contingere.



CAPUT X.

FEL. Dum torrentis modo omnia que a nobis sunt dicta precipitas, duos admodum christos, non unum predicas. Et non immerito; nam si in eo nichil penitus diuinitas pertulit, secundum hominem Christus alius fuit: alioquin per affectum communis deitatis, etiam ad Patrem passio ipsa peruenit.

AUG. Non ita est; ego enim Saluatorem nostrum non confundo, non diuido: non confundo, ne aut incorpoream et imaginariam carnem, aut carnalem et mortalem predicem deitatem: non separo, ne Dei Patris unam secundum carnem, et alteram secundum maiestatem introducere uidear prolem: quia idem Dei Filius et sine initio processit ex Patre, et secundum tempus nasci est dignatus ex uirgine. Impassibilis in suo, passus in nostro, dum incomprehensibilem maiestatem uelut quodam indumento carnis uestire est dignatus ex utero [1 1Kb] . Una Mediatoris persona, non una substantia: una, inquam, persona, ne sit non unus Christus; non una substantia, ne Mediatoris dispensatione submota, aut Dei tantum dicatur, aut hominis filius. Non ergo in Christo susceptam carnem perpetuitate diuine generationis extendo; nec immensam deitatem corporei ortus etate concludo: quia idem in diuinitate auctor est rerum, qui in carne redemptor est hominum: idem impassibilis in se, qui passus in corpore; dum sic utriusque nature proprietatem uere ex utraque gignenti similis natus expressit, ut et ueram carnem suscepisse eum constet ex matre, et indifferentem deitatem habere constet ex Patre. Quibus in unam personam incomprehensibili Mediatoris dispensatione coniunctis, seruauit singulis propria, sed coniunxit propriis aliena: seruauit propria, dum non amisit immensitatem deitatis, et infirmitatem non respuit carnis: coniunxit propriis aliena, dum idem atque inseparabilis Christus, et proprio carnis occiditur, et proprio deitatis apud inferos non tenetur: proprio carnis gustauit uita mortem, proprio deitatis perpetuam reddidit carnem. Non ergo recte dicitur, In Filio Pater est passus: quoniam in carne que ei non est cum Patre communis, passus est Filius. Itaque glorificata est caro maiestate, dum maiestas humiliata docetur in carne. Sed utrumque, non de duobus christis, sicut putas, sed de uno atque eodem ipso, quem post partum uirginis Deum et hominem nouimus, nos certum est predicare.



CAPUT XI.

FEL. Si ergo ex uirgine natus est Christus, quomodo Deo Patri dicitur ceternus?

 AUG. De hoc quidem nobis etiam aduersus alios diuersa contentio est; et ideo ne difficilior sit explanatio ueritatis causam primum proponemus erroris. Nam ab uno male credulitatis orsi principio, in duo quodam modo intelligentie dissimilis deliramenta finduntur [1 1Kb] . Est namque utrisque commune, unam Christi natiuitatem, non duas predicare. Sed alii illam principalem, qua ante omnia ex Deo natus est Deus; alii hanc tantum, qua ex uirgine processit hic Dominus, proprii dogmatis definitione recipiunt; qui per consequentiam male iacti seminis, in similis blasphemie barathrum ceciderunt. Ecce enim qui ex uirgine non credunt natum, omnem Euangeliorum fidem, omnem Baptismatis utilitatem, omnem Apostolorum predicationem, et ad summam omnem Noui Testamenti auctoritatem, uelut quadam Iudaice incredulitatis cecitate subuertunt. Et ideo ne ipsam maiestatem quidem Dei Filii cognouisse putandi sunt; quia sacramentum Mediatoris, quo eum innotescere Pater gentibus uoluit, abiecerunt. At uero hi qui non ex Patre ante omne initium, sed ex tempore uirginis partu natum esse contendunt, non eum Creatorem omnium, non Dominum omnipotentia Patri ac maiestate consimilem didicerunt. Quomodo enim fecisse putabitur cuncta, ante cuius ortum fuisse certum est uniuersa? Aut quomodo eius diuinitas est profitenda [2 1Kb] quo necdum nato facta sunt singula? uel quomodo eius diuinitas creditur esse perpetua, cum non semper ut Patris, sed ex tempore predicatur effecta? Negant igitur etiam hi quodam modo Mediatoris consequentium rerum necessitate mysterium; quia non Deum et hominem, non ex eternitate et tempore, non ex uirtute et ex infirmitate, non ex Patre ante omnia Patri similem Filium et ex matre inter omnia uerum, non [3 1Kb] imaginarium, hominis filium, in manifesto, non per uerisimilitudinem, natum predicant Christum. Quo fit, ut ne in carne quidem nosse putandi sint Deum, quem ante assumptionem carnis de Patre non putant genitum. uides igitur quo pacto inter hos, licet discrepantibus mediis, idem tamen initium, idem exitus docetur erroris. Nos contra sic natiuitatem utramque defendimus, ut neutram alterius affirmatione tollamus: nam nec temporalem prime illius perpetuitate damnamus, nec eternam huius temporalis breuitate concludimus; scientes ueri Dei inseparabilem prolem, et huius uere prolis postea uerissimam carnem; non tunc fatentes Christi diuinitatem cepisse cum uirgo concepit; nec tunc cepisse carnem, cum ineffabili quodam partu monas illa, sine intercapedine medii temporis, in nullo differentem monadem, nisi quod monas docetur esse, genuit. Non infirmitatem uoluntariam Christi omnipotens eius maiestas exhorruit, non omnipotentiam infirmitas corporalis exstinxit. Scio ad inferos diuinitatem Filii Dei descendisse proprietate carnis, scio ad celum ascendisse carnem merito deitatis. Non est Dei proprium, quod famem sensit: sed Dei proprium est, quod paucis panibus tot millia hominum satiauit [4 1Kb] . Non est proprium carnis, quod super frementes undas siccis pedibus ambulauit: sed carnis est proprium, quod sputa, palmas, flagella sustinuit. Unus tamen atque idem Christus est, qui et iniurias toties pertulit, et actus in profundo non mersit. Ex hoc pacto in Mediatore Dei et hominum, iniuria assumpti corporis affectam fatemur [5 1Kb] deitatem, sicut maiestate deitatis glorificatam nouimus carnem. Ergo Christus  mortuus est, qui et resurrexit: nec ideo tamen utrumque ex uno, sed ex singulis singula, in utroque tamen perfectus ipse compleuit, dum unus atque inseparabilis tam diuersa compleuit: uno mortem gustauit, altero mortuos suscitauit: sicque se Deum et hominem utriusque uerus Mediator, nec geminata persona, nec substantia confusa monstrauit. Ingressus est uirginis uterum Dei Filius, ut iterum nasceretur ante iam genitus: suscepit totum hominem, qui iam habebat a Patre plenissimam deitatem. Non dissimilis genitori, cum nasceretur ex eterno perpetuus: non dissimilis homini, cum ex matre nascitur moriturus. Idem tamen et eternus in suo, et moriturus in nostro; dum utrumque continet ex se ipso, et neutrum perdit ex altero. Sicque ex Deo et homine non imperfectus, sed in diuersa proprietate plenissimus [1 1Kb] natus est Christus, sicut ex anima et corpore unusquisque hominum docetur esse perfectus. Non alius homo corpus, alius animus: quamuis aliud animus, aliud corpus, unus tamen atque idem homo et corpus docetur et animus. Rursum non unum atque idipsum corpus et animus, quia ex utroque homo factus est unus. Non enim hec aut substantiam confundunt in unitate persone, aut personam geminant diuersitate substantie, quandoquidem unus ex his homo noscitur exstitisse. Non perdunt propria: sed quia in unum atque inseparabile conuenerunt, ex propriis uidentur facta communia. Afficitur in corpore mens doloribus corporis, fatigatur corpus cogitationibus mentis: et unum tamen horum proprium est corporis, alterum mentis; quod dum uni homini acciderit, et corporis commune uidetur, et mentis. Sic post partum uirginis, non alius Dei, et alius hominis, sed idem Christus Dei et hominis filius fuit. Et sicut in uno homine aliud animus, aliud corpus: sic in Mediatore Dei et hominum, aliud Dei Filius, aliud hominis fuit; unus tamen ex utroque Christus Dominus fuit. Aliud, inquam, pro discretione substantie: non alius [2 1Kb] , pro unitate persone.



CAPUT XII.

FEL. In superioribus quidem me ad credendam Christi ex matre natiuitatem salua perpetuitate compuleras: sed quia contra rationem ui orationis extorta non in nobis possunt esse continua; idcirco cum ad propositionem meam sollicita intentione respicio, necdum mihi uideor in his que a te dicta sunt inuenisse quod quero. Nescio enim quomodo natum doceatis ex tempore, quem ceternum Patri dicitis iam fuisse. Nasci enim est uelut quidam motus rei non exstantis antequam nascatur, id agens beneficio natiuitatis ut sit. Quo colligitur, Christum qui erat, nasci non potuisse; si nasci potuit, non fuisse.

AUG. Ad inquisitionem nos incomprehensibilium rerum noua interrogandi curiositate compellis: et ideo non nisi quibusdam exemplorum lineamentis poterit explicari quod queris. Patere igitur me pro affirmato afferre rem alterius questionis: qui cum eam non pro fide sui, sed pro alterius ostensione nunc profero, non in ea me coniicias explicare quod credo; sed ita me credere ad presens puta, ut intelligere facilius possis ista que dixero. Fingamus ergo, sicut plerique uolunt, esse in mundo animam generalem, que sic ineffabili motu semina cuncta uiuificet, ut non sit concreta cum genitis, sed uitam prestet ipsa gignendis. Nempe cum hec in uterum passibilem, materiam ad usus suos [3 1Kb] formatura peruenerit, unam secum facit esse personam eius rei, quam non eamdem constat habere substantiam: et fit operante anima et patiente materia, ex duabus substantiis unus homo; cum aliud anima doceatur, aliud caro: sicque animam nasci fatemur ex utero, quam ad uterum uenientem  uitam dicimus contulisse concepto. Nasci, inquam, ex matre dicitur, quia ex hac sibi corpus aptauit, in quo nasci posset: non quia antequam nasceretur, quantum ad se attinet, ipsa penitus non fuisset. Et hic si uerborum uim, quotidiani sermonis contemplator attendas, contraria proponimus, oppugnantia [1 1Kb] predicamus: et in his tamen uerum constat esse quod dicimus. Ex matris utero cum corpore scimus animam nasci: sed etiam matre priorem uidemus animam predicari. In filio mater animam gignit: sed tamen etiam in ipsa matre non nisi animus uiuit, sine quo ne ipsa quidem potest esse que genuit. Itaque si originem animantis potentie requiramus, prior est matre, et ex hac rursus nata uidetur esse cum sobole: prior, inquam, anima, per quam mater est animata; prior mater, per quam in filio nata uidetur et anima: sed non mater in carnem animam uertit, nec carnem in animam commutauit; sed animatam carnem de utero matris, idem carnis et anime et totius hominis Creator exhibuit: qui per dispensationem analogie diuersa iungentis in uno atque eodem homine, et utrumque insolubili unitate coniunxit, et neutrum ex alterius participatione confudit. Sic ergo, imo multo incomprehensibilius atque sublimius natus est susceptione perfecti hominis de matre Filius Dei, qui est per omnipotentiam singularem genitis omnibus, non facultas tantum, sed et causa nascendi: secundum hominem, inquam, de uirgine natus est Deus; eo pacto quo cum corpore nasci docetur et animus: non quia utriusque est una substantia, sed quia ex utroque fit una persona: non alius homo corpus, et alius animus; sed unus homo corpus et animus. Sic post partum uirginis, non alius Dei filius et alius hominis; sed idem Christus Dei et hominis filius. Et sicut in uno homine aliud corpus, aliud animus: sic in uno Mediatore aliud Dei, aliud hominis filius; sed idem tamen et non alius Dei quam hominis filius, quamuis propter aliud Dei, et propter aliud hominis filius. Non ab initio carnis cepisse dicimus Filium Dei, ne temporalem credat aliquis deitatem: non ab eterno Filii Dei nouimus carnem, ne non ueritatem humani corporis, sed quamdam eum suscepisse putemus imaginem. Neque enim consumit maiestatem Filii Dei, ueritas carnis; aut ueritatem carnis, immensitas deitatis; dum unum radiat uirtutibus suis, aliud docetur infirmitatibus nostris. Unus autem atque inseparabilis Christus et humiliatur in assumptis, et glorificatur in propriis; cum et affici non dedignatur iniuriis, et equalitatem custodit genitoris. Genuit ergo Maria et non genuit Filium Dei: genuit, quando ex ipsa secundum carnem natus est Christus; non genuit quando de Patre sine initio exstitit Filius: genuit, quando ex hac uerbum caro processit, ut habitaret in nobis ; non genuit quando in principio erat Deus uerbum, quod originem prestitit uniuersis. Nolite ergo partu uirginis determinare originem Dei uerbi: nolite de uirgine genitum corpus ceternum dicere deitati; quia Mediator Dei et hominum homo Christus iehsu  prima natiuitate ceternus est Patri, secunda particeps temporis nostri; in illa auctor temporis, in ista particeps est etatis.



CAPUT XIII.

FEL. Quoniam de mysterio Mediatoris perspicua ratione, et ad credendum cuiuis sufficienter tractasti; idcirco queso ut mihi quid etiam de anima Christi sentiendum sit, iubeas explicari. Ita enim a maioribus nostris semper est traditum, quod Christi corpus ad uicem anime communis, ipsius Filii Dei habitus animarit; nec accessione uitalis spiritus indigens fuerit, cui inhabitans fons uite potuit conferre quod uixit.

AUG. Possemus quidem id quod in hac questione catholice auctoritatis definitione prescribitur, diuinorum uoluminum testimoniis edocere: sed quia nunc non librorum indicio [2 1Kb] , sed sola ratione placuit  cuncta discutere, idcirco in aliud tempus Scripturarum monumenta reseruantes, sicut superius factum est, sic etiam de anime inquisitione tractabimus. Quod ut fieri facilius possit, que Saluatori nostro suscipiendi hominis causa fuerit, una tantum Apostoli lectione subiecta breuiter inquiramus: qua inuenta, sine aliqua difficultate etiam ad hec, que huius precedentis sunt consequentia, transibimus. Ab initio igitur ex corpore et anima Deus hominem fecit: qui legis precepta transgressus, post usurpationem interdicte arboris, sententiam quodam modo pene capitalis excepit. Hic ad eum statum a quo lapsus est, non nisi auctoris sui gratia reformatus, postliminii quodam modo iure potuit remeare: sicut qui se de excelso in preceps uoluntate demiserit, in sua quidem habuit potestate quod fecit, sed iam suo arbitrio certum est non subiacere quod cadit [1 1Kb] . Surgit itaque beneficio alieno, qui cecidit uitio proprio. Nec ideo non suo dicendus est cecidisse, quia alieno noscitur surgere; nec propterea suo surrexisse, quia non alieno certum est cecidisse. Sed de hoc alias, nunc ad propositum redeamus. Dicit ergo uenerabilis Paulus, quoniam idcirco secundum carnem natus est Christus, ut sicut per unum hominem peccatum in hunc mundum intrauit, et per peccatum mors, et ita in omnes homines pertransiit, in quo omnes peccauerunt. Et paulo post, Sed non sicut delictum, ita et gratia. Si enim unius delicto multi mortui sunt, multo magis gratia Dei et donum in gratia unius hominis Iesu Christi in plures abundauit. Et non sicut per unum peccatum, ita et donatio. Nam iudicium ex uno in condemnationem, gratia autem ex multis delictis in iustificationem. Si enim unius delicto mors regnauit per unum, multo magis abundantiam gratie et donum iustitie accipientes in uita regnabimus per unum Iesum Christum. Igitur sicut per unius delictum in omnes homines in condemnationem; sic et per unius iustitiam in omnes homines in iustificationem uite. Sicut enim per inobedientiam unius hominis peccatores constituti sunt multi, ita et per unius obauditionem iusti constituuntur multi . uenit ergo Christus saluum facere quod perierat . Prius ergo uideamus, quid illud est, quod protoplasti transgressione perierit, et ex hoc facile scire poterimus, quid Dominus ueniendo saluare potuerit. Requirendum igitur nobis est, quisnam legem Creatoris acceperit: ille enim sine dubio peccauit, qui precepta contempsit; ille precepta contempsit qui quod prohibebatur admisit. Dicit autem Scriptura: Precepit Dominus Ade, dicens, Ab omni ligno quod est in paradiso manducabitis, de ligno autem scientie boni et mali, non manducabitis de eo qua die autem manducaueritis, morte moriemini . Queramus ergo nunc, utrum hanc legem totus homo acceperit? Si enim, ut in libro Geneseos continetur, ex corpore et anima iam perfectus accepit, totus transgrediendo peccauit: et si totus transgrediendo peccauit, totus peccati sui uitio tunc periit. Si autem totus periit, totus beneficio Saluatoris indiguit: et si totus beneficio Saluatoris indiguit, totum Christus ueniendo saluauit: et si totum ueniendo saluauit, non corpus absque anima; sed corpus et animam, quibus constat totus homo, et quibus peccasse antea uidetur assumpsit. Nam si toto homine peccante, solam eius carnem Christus assumpsit, anima pene prime illius transgressionis sine aliqua spe etiam nunc addicta permansit. Quod si ita est, nescio quid nobis Mediatoris persona contulerit, que melius nostrum ex toto non redimens, brutam per se carnem, et que sine anima ne beneficium quidem eius posset sentire, suscepit. uellem tamen ab huiusmodi predicatoribus querere, cur accepta carne animam dispensatio Mediatoris omiserit: nisi forte aut innoxiam sciens medicine indigentem esse non crediderit, aut a se alienam putans, redemptionis beneficio non donauerit, aut ex toto insanabilem iudicans, curare nequiuerit, aut ut uilem et que nullis usibus  apta uideretur, abiecerit. Horum duo in ipsum totius hominis Creatorem blasphemi spiritus incredulitate desipiunt. Nam primo impotentem, secundo non omnium Deum crediderunt. Quomodo enim docetur Omnipotens, si curare non potuit desperatam? Aut quomodo omnium Deus, si non ipse fecit animam nostram? Duobus uero aliis, uno anime causa nescitur, altero meritum non metitur [1 1Kb] . Aut intelligere causam putandus est anime, qui eam ad accipiendam legem, habitu insite rationis instructam, a peccato uoluntarie transgressionis nititur separare? Aut quomodo eius generositatem nouit, qui ignobilitatis uitio dicit esse despectam, prelata carne, quam non flatu Dei sicut animam, sed e limo terre constat esse plasmatam? Si autem nichil horum de anima recte sentitur, credamus quia suscepit Redemptor noster hominem totum, ne intercidere quodam modo anime nostre uideamur beneficium sempiternum. Proh dolor! carnem, inquit, solam Christus assumpsit, animam non quesiuit. Hic si originem utriusque gnarus rerum contemplator attendas, pretiosior est anime substantia: si transgressionis culpam, propter intelligentiam, peior est causa. Ego autem Christum et perfectum sapientia scio, et piissimum esse non dubito, quorum primo meliorem et prudentie capacem non despexit, secundo eam que magis fuerat uulnerata suscepit. Neque enim aut sapientie conuenit, de duobus eque suis insipientissimam plus amare; aut perfecte pietati, magis indigentem non iuuisse.



CAPUT XIu.

FEL. Omnia quidem que a te non rationabiliter tantum, sed etiam ueraciter dicta sunt, et intellexisse me in precedentibus fateor, et probasse non nego: Christi autem diuinitas quo pacto mortem sensisse dicatur, ignoro. De quo utrum tu obscure aliquid dixeris, an ego sufficienter dicta ingenii tarditate assequi non potuerim, nescio. Neque enim credere ausim, quod fons ille uite, a quo habent uniuersa quod uiuunt, per triduum quo in sepulcro corpus iacuit, usque eo a nature sue proprietate deciderit, ut si dici fas est, sepultis sensibus omnem substantie uitalis motum amitteret [2 1Kb] , et propter redemptionem humani generis non Patrem tantum, sed et omnia spiritualis glorie ornamenta desereret.

AUG.  Absit, absit a fidelibus ista suspicio, ut sic Christus senserit mortem nostram, ut quantum in se est, uita perderet uitam. Nam si hoc ita esset, quomodo illo triduo potuisse dicimus aliquid uiuere, si uite fontem credimus aruisse? Sensit igitur mortem diuinitas Christi, participatione humani affectus quem sponte sua susceperat, non nature sue potentiam perdidit, per quam cuncta uiuificat. Sic in sepulcro carnem suam commoriendo non deseruit, sicut in utero uirginis connascendo formauit: et sic in utroque et nasci et mori, non coactus ab altero, sed sponte Dominus uoluit, ut hoc eum constet pertulisse quod fecit: nec ideo non patientem, quia ipse faciebat; nec ideo non facientem quia non alius tolerabat. Nam si dominice incarnationis mysterium salua indiuidue Trinitatis cooperatione consideres, idem sibi in hac humilitate auctor et opus est: idem auctor, qui sponte nascitur, sponte patitur; idem opus, quia utrumque licet non alio cogente, solus tamen ipse perpetitur. Fecit carnem in utero matris; habes auctorem operis: ipse in hac nasci dignatus est; habes opus auctoris: una tamen persona est, salua utriusque proprietate substantie, et auctoris et operis. Sic ergo mortuus est non discedente uita, sicut passus est non pereunte potentia. Nemo aufert animam eius ab eo; quia potestatem habet ponendi, et potestatem assumendi eam; habes etiam hic auctorem operis: ponit animam pro amicis suis , habes opus auctoris. Quod ut generali definitione concludam: quoties in  carne Christus aliquid patitur, opus auctoris est: sed quia idipsum sua potestate, non alio cogente perpetitur, ipse auctor est operis. Non ergo ad Mariam locali motu diuinitas uenit, sed ineffabili potentie sue manifestatione et uterum matris gignendus impleuit: et quod totum est substantie sue plenitudine non priuauit. Non dimisit patrem cum uenit ad uirginem, ubique totus, ubique perfectus, quia nec diuisionem incorporei simplicitas recipit, et partis nomen plenitudo non nouit. Erat ergo uno atque eodem tempore ipse totus etiam in inferno, totus in celo: illic patiens iniuriam carnis, hic non relinquens gloriam deitatis. Erat apud inferos resurrectio mortuorum, erat super celos uita uiuentium. uere mortuus, uere uiuus: in quo et mortem susceptio mortalitatis excepit, et uitam diuinitas seruata non perdidit. Quotiescumque ergo hec que a Christo humiliter sunt tolerata, consideras, ipsum auctorem uoluntarie passionis agnoscas. Ita fiet, ut dum humilitas patienti, facienti uirtus ascribitur; idem Christus uno atque eodem tempore cum patitur infirmus, cum facit omnipotens doceatur. Sed ne adhuc in morte Filii Dei aliquam insensibilitatem nos credatis accipere, importunum non est que de morte sensa sint inuestigare: in qua sine dubio destituit corpus, uita nostra non periit [1 1Kb] ; dum discedens anima non uim suam perdit, sed quod uiuificauerat hoc dimittit, et quantum in se est, alterius mortem facit, ipsa non recipit. Facit, inquam, non uiuificando quod deserit, non amittendo quod uiuit. Itaque hominis mors nichil aliud quam carnis occasus est: a qua cum uis potentie uiuificantis abscesserit, in terram de qua sumpta est, amissis quos non per se ipsam habuit sensibus redit. Atqui contraria, inquis, uite mors est. Fateor: sed non ex eo genere contrariorum, que existentis substantie oppositione se perimunt; sed ex eorum potius que dum cuilibet accidunt, simul quidem esse non possunt, sed unius tantum substantie habitu ac priuatione gignuntur. Sicut, uerbi gratia, noctem docemus ac diem: nam et hec eiusdem generis docentur esse contraria, cum non utriusque, sed unius tantum uideatur esse substantia. Ecce enim diem dicimus esse, cum sol est super terram: solem autem constat esse substantiam. Hic cum, peracto diurni temporis cursu, ab humani uisus contemplatione discesserit, noctem discedendo mox facit. Facit, inquam, subtrahendo copiam luminis, non in se recipiendo substantiam noctis. Itaque una lucis substantia et noctem facere uidetur et diem, sed non uno modo. Nam diem cum uenit, noctem efficit cum recedit. Unde et Manicheorum non irreligiosam tantum, uerum etiam stultam diuisionem, qua bona a malis, eque exstantibus nituntur separare substantiis, plerumque confundimus: ostendentes eis luminare maius, quo fieri nouimus diem; et cogentes ut et ipsi similiter nos docerent, quod esset, si dictu fas est, tenebrale maius [2 1Kb] , quo substantialiter fieri crederemus et noctem. Sed de his alias, qui per stultitiam blasphemi dogmatis, aut pro exstantibus non exstantia, aut pro principalibus consecuta, aut pro contrariis uidentur affirmare communia. Que si quis fidei oculis non priuatus excusserit, omnes eorum machinas facili ratione confundit. Ergo, ut dicere ceperamus, anima non aliter quam sol uitam tribuit carni cum uenerit, mortem efficit cum recedit. Quam ne quis putet corporis morte consumi, audiat quid de hoc Dominus in Euangeliis generali auctoritate definiat: Nolite, inquit, timere eos qui corpus occidunt, animam autem non possunt occidere; sed timete eum potius qui animam et corpus potest occidere in gehenna ignis . Ergo superstite anima corpus constat occidi, et propterea consequens necessario non est, animas corporum internecione consumi: hoc si ita est, etiam post mortem corporis nichilominus  mentibus uiuitur. Quod si de unoquoque nostrum recte sentitur, quomodo fons uite propter participationem humane mortis uiuificandi potentiam perdidisse iactatur? Sed potest, inquis, anima et corpus occidi in gehenna ignis. Quod aduersum nos primum idcirco non facit, quia mors ista non conditionis uidetur esse, sed criminis. Nam remota culpa iubemur homines non timere, qui cum possint corpus, animam tamen negantur occidere. Dehinc, quoniam hoc Deo tantum esse dicitur possibile, de quo Filium suum unigenitum et communione nature et equalitate potentie non hoc credimus meruisse. Suscepit ergo Saluator conditionem mortis nostre, sed non ita ut deteriorem faceret, cum preter consuetudinem dominari eam permittebat anime: sed potius ut nichil hanc obesse anime pariter iustorum omnium probasset et uite.



CAPUT Xu.

Sed fingamus, licet Euangeliis reclamantibus, animas interire: nonne in Saluatore nostro, licet in his mortem non repellente, tertium tamen atque speciale maiestas est, quam non potuit mors humana contingere? Ad summam uideamus, in cruce positus quid promisit? Hodie, inquit, mecum eris in paradiso . Hodie, inquit, non post triduum, cum carnem meam de sepulcri requie suscitauero; non cum in me primitias future resurrectionis ostendero. Cuius putamus hec uox est maiestatis? mentis an corporis? Corpus autem in sepulcro [1 1Kb] fuisse nullus ignorat: restat ut diuinitati uel menti uox ista conueniat. Sed dicit aliquis: Diuinitatis hanc, non anime Christi credimus uocem. Et quid in eo cui promittebatur accipimus? Hodie inquit latroni, mecum eris in paradiso: cuius corpus usque ad futuram resurrectionem mors communis inclusit. Anima igitur est, cui Dominus hoc promisit et prestitit. Si igitur mortuo corpore ad paradisum anima mox uocatur, quemquamne adhuc tam impium credimus, qui dicere audeat, quoniam anima Saluatoris nostri triduo illo corporee mortis apud inferos custodie mancipetur? Et quis, inquis, est alius qui instante passione sicut Christus ingemuit, dicens, Tristis est anima mea usque ad mortem ? Tristis usque ad mortem, propter affectum suscepte carnis; non post mortem, cum beatitudinem spondet societas deitatis. Non initium meroris mors ista, sed finis est: nec incipiunt post hanc iustorum flagella, sed desinunt; cum et impedimenta materie fluctuantis exponunt [2 1Kb] , et auctorem suum plenioris intelligentie contemplatione iam capiunt.



CAPUT XuI.

Ergo, inquis, mortem Dei Filius et in anima non pertulit, et in maiestate non sensit?  Quid ergo dicebas esse quod pertulit? Sensit prorsus et pertulit; sed participatione morbi alieni, non proprietate uulneris sui. Sensit sicut omnes sentiunt, qui moriente carne mentibus uiuunt: non sicut impii, qui in utraque, sicut idem ait, gehenne ignibus occiduntur. Quidam sane communem mortem etiam hoc pacto definiunt, dicentes, nichil aliud hanc esse, quam cum diuersarum rerum consensu uitam facientium, uelut per discidium quoddam ab inuicem fuerit facta dissensio. Hec si hominis mors est que non consumit iuncta, sed diuidit, dum origini sue utrumque restituit; quid de Saluatoris anima nunc dicemus, que ut non dicam propter inhabitantem diuinitatem, et propter iustitiam singularem, certe propter communem moriendi sortem corpus illo triduo sic potuit deserere, ut ipsa non posset penitus interire?



CAPUT XuII.

Non ergo, inquis, apud inferos Christi anima, non diuinitas fuit. Fuit, inquam: neque aliter eum uideo potuisse resuscitare carnem suam, si apud inferos predicem uelut absentis Dei non fuisse potentiam. Nec tamen ideo localem nos Dei credat aliquis presentiam predicare, de quo ista propter manifestationem certi operis dicimus, quia alicubi fuit qui ubique non defuit. Iacebat quantum ad carnem mortuus in sepulcro, mortuos resuscitans in inferno, uitam tribuens uniuersis in celo: non mundum dimittens ad celos ascendit, nec celum deserens ad terram uenit, sed uno atque eodem tempore totum totus impleuit, qui alicubi manifestatione operum plus parens, agnitionem presentie sue indignis negauit, non immense deitatis absentiam procurauit.



CAPUT XuIII.

uis nosse de hac Mediatoris morte quid sentiam? Omnium que a me in superioribus incidentium questionum necessitate dispersa sunt, prorsus ista sententia est, qua credo mortuum esse Filium Dei, non secundum penam iniustitie quam ex toto non habuit, sed secundum legem nature quam pro humani generis redemptione suscepit: illa morte de qua dicitur, Quis est homo qui uiuet, et non uidebit mortem ? non illa de qua Isaias dicit, Mortui autem uitam non uidebunt . Illa que secundum naturam generalis est cunctis, non illa que specialis est malis. Putemus ergo in hoc esse quodam modo uim ac potentiam seminis, qua et anima animas reparet; et carne omnium nostrum carnem iudicio imminente resuscitet: dum per operationem proprie deitatis cuncta uiuificans, ex uno suscepti hominis grano, innumerabilem Patri redditurus est messem. Tunc separaturus est a zizaniis segetem , cum iustis ceperit reddere mercedem.





QUAESTIONES DE TRINITATE ET DE GENESI, EX ALCUINO DESCRIPTAE  . 

 QUAESTIO PRIMA. Quomodo Deus uere sit unitas et uere trinitas. RESPONSIO: Unitas in substantia, trinitas in personis.

II. INTERROGATIO. Quid sit proprium uniuscuiusque persone in sancta Trinitate. RESP. Proprium est Patris quod solus est Pater, et quod ab alio non est nisi a se. Proprium est Filii, quod a Patre genitus est solus a solo, ceternus et consubstantialis genitori. Proprium est Spiritus sancti, quod nec ingenitus nec genitus est, sed a Patre et Filio equaliter procedens.

III. INT. Quare Spiritus sanctus non debet ingenitus  uel genitus dici? RESP. Quia si ingenitus diceretur sicut Pater, duo patres; si genitus, duo filii estimari possent in sancta Trinitate.

Iu. INT. Utrum solus Pater, aut solus Filius, aut Spiritus sanctus per se plenus Deus et perfectus dici debeat? RESP. Utique Pater per se est plenus Deus, similiter et Filius plenus Deus, et Spiritus sanctus plenus Deus creditur.

u. INT. Si unaqueque persona per se plenus Deus dici potest, quare non tres deos dicimus Patrem et Filium et Spiritum sanctum? RESP. Quia una substantia est Pater et Filius et Spiritus sanctus, et non  tres substantie. Proinde unitas substantie tres deos prohibet dicere uel credere.

uI. INT. Dum tres personas dicimus, Patrem et Filium et Spiritum sanctum, quare non tres deos, nec tres omnipotentes, nec tres bonos, nec tres magnos dicere fas est? RESP. Quia Deus, et omnipotens, et magnus, et bonus, et eternus, substantialia nomina sunt, et ad se dicuntur; ideo non licet ea plurali numero dicere, sed singulari: et omne nomen quod substantiam Dei uel essentiam significat, semper singulari numero proferendum est. Pater autem, et Filius, et Spiritus sanctus, relatiua sunt nomina; et ideo tres persone recte dicuntur.

uII. INT. Quomodo relatiua? RESP. Secundum dialecticam, relatiua nomina sunt, que ad aliud aliquid referuntur; sicut dominus ad seruum, et seruus ad dominum; pater ad filium, filius ad patrem. Prorsus cum dico patrem, filium significo, quia non est pater, nisi filius sit cui sit pater: item non est filius, nisi pater sit cui sit filius.

uIII. INT. Utrum Spiritus sanctus relatiue uel substantialiter dicatur? RESP. Utique relatiue, quia spiritus alicuius spiritus est: sed non sicut in Patre et Filio relationis regula tenetur in eo.

IX. INT. Quare equalem non habet relationis regulam Spiritus sanctus, sicut Pater et Filius? RESP. Quia circumferri potest Patris et Filii nomen ad inuicem, ut si dicamus Pater Filii Pater, et Filius Patris Filius: non ita duplicem relationis circumuersio in nomine sancti Spiritus inueniri potest.

X. INT. Qua necessitate accidit, ut ita non circumferri possit Spiritus sancti relatio? RESP. Quia recte dicere possumus Spiritum sanctum Patris et Filii Spiritum; sed conuerso ordine non possumus dicere, Patrem Spiritus sancti, sicut dicimus Patrem Filii, ne duo filii in sancta Trinitate estimentur. Item non possumus dicere, Filium Spiritus sancti, sicut dicimus Filium Patris, ne duo patres in sancta Trinitate intelligantur. Dicimus itaque Spiritum sanctum Patris et Filii, sine reciprocatione conuersionis nominum relatiuorum.

XI. INT. Utrum inseparabilia sint opera sancte Trinitatis? RESP. Utique quidquid operatur Trinitas sancta, inseparabiliter hec eadem operatur; quia una est Trinitatis operatio, sicut una est substantia, essentia, et uoluntas.

XII. INT. Utrum sancta Trinitas in personis separabilis siue inseparabilis dicenda est, dum alius est Pater, alius Filius, alius Spiritus sanctus? RESP. uere alius est Pater quam Filius in persona, sicut Filius alius est in persona quam Pater, et Spiritus sanctus alius est in persona quam Pater et Filius: non tamen aliud ille uel ille in natura, uel in deitate, aut in essentia. Nec enim Patrem potes dicere, nisi Filium intelligas; nec Spiritum sanctum, nisi intelligas cuius Spiritus sit. Quocirca omni modo inseparabilis est sancta Trinitas, sicut in operibus, sic etiam in personis dicenda.

XIII. INT. Si ad solam Patris personam pertineat quod dicitur, Qui facit mirabilia magna solus ? et Apostolus, Qui solus habet immortalitatem ? RESP. Nullatenus ad solam Patris personam pertinet, dum dicitur solus Deus, siue in Nouo, siue in ueteri Testamento, et quod Deus solus siue hoc siue illud habeat uel faciat: sed ad totam Trinitatem sanctam, que est unus Deus omnipotens, omnia faciens que in celo et in terra.

XIu. INT. Quomodo beatus Ioannes euangelista dicit, Deum nemo uidit unquam ? et ipse Dominus in alio loco, Beati mundo corde, quoniam ipsi Deum uidebunt ? et Apostolus inuisibilem Deum dicit ? RESP. uideri enim potest Deus, id est, intelligi secundum sue donum gratie, siue ab Angelis, siue ab animabus sanctorum: plenam uero diuinitatis naturam nec angelus quilibet, nec sanctorum aliquis perfecte intelligere poterit ideo incomprehensibilis dicitur Deus.

 Xu. INT. Quod sanctis summum promittitur premium eterna Dei uisio, an equaliter uidebunt uel intelligent? RESP. Nullatenus equaliter omnes uel Angeli uel anime sanctorum Deum uel nunc uident, uel post resurrectionem uidebunt: sed secundum donatoris dispensationem et meritorum qualitatem. Unusquisque tamen sufficientem in eius uisione suis meritis habebit beatitudinem, nec plus queret quam habebit, nec se minus habere quam uolet dolebit.

XuI. INT. An aliquid distet in Deo, esse, uiuere, intelligere, posse? RESP. Nullatenus aliud est in Deo esse, aliud uiuere, uel aliud intelligere, uel aliud posse: quia Deus eo ipso quo est, uiuit; et eo quo uiuit, intelligit; et eo quo intelligit, potest; et eo quo potest, est: quia simplex deitatis natura unum habet esse, uiuere, intelligere, et omnia potest. Sed non est ita in nobis, dum aliud est in natura nostra uiuere, aliud intelligere, aliud posse. In Deo uero hec omnia unum atque idem sunt.

XuII. INT. Utrum de Filio sicut dicitur lumen de lumine, Deus de Deo, potest dici omnipotens de omnipotente, bonus de bono, magnus de magno, et cetera talia? RESP. Regulariter utique tenere debemus, quod omnia nature nomina equaliter de Filio dici possunt sicut de Patre: id est, sicut dicitur Deus de Deo, lumen de lumine; ita dicendum est, omnipotens de omnipotente; bonus de bono, magnus de magno: sed non ita in relatiuis.

XuIII. INT. Sed quomodo in relatiuis nominibus dicendum est? RESP. Non possumus dicere uerbum de uerbo, quia relatiuum nomen est uerbum, quod solus est Filius; sicut dicimus Deum de Deo, quod non est solus Filius: nec Imaginem de Imagine, quia solus est Filius Imago ; sicut dicimus lumen de lumine, quod non est solus Filius, quia substantiale nomen est lumen.

XIX. INT. Numquid aliud lumen est Pater, et aliud Filius? RESP. Nequaquam aliud, sed unum lumen est Pater et Filius, sicut una substantia. Ideo recte dicitur lumen de lumine, sicut Deus de Deo. Sicut enim unus est Deus Pater et Filius, ita unum lumen.

XX. INT. Legimus, Apostolo dicente, Christum Dei esse uirtutem et Dei sapientiam ; numquid Pater non habet in se sapientiam, uel uirtutem, nisi in Filio, quem Apostolus sapientiam Dei et uirtutem nominauit? RESP. Plurimi ita arianam destruunt impietatem, dicentes impium esse credere unquam Deum Patrem esse sine sua sapientia, aut sine sua uirtute. Sed melius est intelligere Patrem esse sapientiam et uirtutem; imo et Spiritum sanctum sapientiam et uirtutem: non tamen tres uirtutes, nec tres sapientias; quia sapientia substantiale nomen est, sicut uirtus. Nec aliud est in Deo esse, aliud sapere, aliud posse: sed unum est Deo esse, sapere, posse.

XXI. INT. Utrum ad solam sancti Spiritus personam pertineat caritas, dum apostolus dicit, Deus caritas est , qui dilectio Patris et Filii esse legitur? RESP. Nullatenus ita Spiritus sanctus caritas intelligitur, quasi non sit Pater et Filius caritas. Sicut Spiritus sanctus est caritas, ita et Pater est caritas, et Filius est caritas: non tamen tres caritates, sed una caritas. Sed quia Spiritus sanctus donum Dei proprie dicitur , et nullum Dei donum caritate maius est, imo sine eo nullum donum ad perpetuam hominem deducere poterit beatitudinem, proinde Spiritus sanctus proprie dicitur caritas .

XXII. INT. Numquid impii dona Dei habent? RESP. Habent utique per eum, qui illuminat omnem hominem uenientem in hunc mundum . In eo enim sumus, mouemur, et uiuimus . Bona sunt enim dona Dei eis qui bene utuntur illis. Ideo caritas singulare est in sanctis donum, in qua filii Dei discernuntur a filiis impietatis.

XXIII. INT. Quare si Deus totus ubique est, in celo dicitur magis habitare quam in terra? RESP.  Quia maior est cognitio in sanctis Angelis animabusque sanctorum diuinitatis, cum sint apud Deum in celis, quam in terris: sicut enim in hoc mortali corpore quidam magis intelligunt diuinam substantiam, quidam minus; ita et in celo magis dicitur Deus esse quam in terra, quia plenius eiusdem substantia intelligitur ab inhabitatoribus celi quam terre incolis.

XXIu. INT. Si una substantia est Pater et Filius et Spiritus sanctus, quare solus Filius incarnatus dicitur? RESP. Quia alia est persona Filii, alia Patris, alia Spiritus sancti. Et sola quidem persona Filii incarnata est, operante tamen eamdem incarnationem tota sancta Trinitate, cuius opera sunt inseparabilia.

XXu. INT. Deum in Symbolo catholico cantari solet Dei Filium de Spiritu sancto et Maria uirgine incarnatum; quare non dicitur Filius Spiritus sancti, sicut dicitur beate uirginis? RESP. Non utique sic de illo sicut de illa natus est Filius Dei. Dei illa siquidem, id est, sancta uirgine natus est Filius Dei sicut de matre: non de illo, id est, Spiritu sancto, sicut de patre, ne duo patres dicerentur in sancta Trinitate.

XXuI. INT. Si una natura est Patris et Filii, et Filius incarnatus plenus est Deus et perfectus, quomodo non Pater incarnatus est? RESP. Filius plenus est Deus et perfectus, qui solus incarnatus est, et homo factus est. Nam ignis una substantia est, sed aliud in igne facit calor, aliud lux. Lux illuminat, calor calefacit: una tamen ignis natura utrumque facit et calorem et lucem.

XXuII. INT. Utrum diuinitas cum carne concepta et nata et passa est, et cetera que humanitatis propria esse noscuntur? RESP. Utique diuinitas sue carnis conceptione concepta est, et natiuitate nata, sensitque participatione humani affectus mortem, quam sponte susceperat, non nature sue potentiam perdens, per quam cuncta uiuificat. Et ipse auctor qui sponte natus est, sponte passus est. Et idem opus,  quia utrumque unus, licet non alio cogente, solus tamen ipse perpetitur, salua diuinitatis impassibilitate.

XXuIII. INT. Ex qua natura dicit, Potestatem habeo ponendi animam meam ? RESP. Omnium que in Christo sunt operum auctoritas ex diuinitate est: tamen carni conuenit dicere, Potestatem habeo ponendi animam meam, non diuinitati. Diuinitas enim non dimisit animam postquam assumpsit eam in utero uirginis, caro dimisit dum emisit spiritum in cruce Christus.

XXIX.  INT. Quomodo conuenit quod in Genesi legitur, Requieuit Deus die septimo ab omnibus operibus suis ; et in Euangelio, Pater meus usquemodo operatur, et ego operor ? RESP. Requieuit a nouarum conditione creaturarum, non a conditarum gubernatione. Et ideo Deus tunc creator in sex dierum creatione putandus est, nunc uero gubernator in totius mundi naturis.

XXX. INT. Quot creaturas rationales condidit Deus? RESP. Duas, angelicam et humanam; et celum Angelis, et terram hominibus habitationem.

XXXI. INT. Quare angelicum peccatum silentio in Genesi absconditum est, et hominis patefactum est? RESP. Quia angelicum uulnus Deus non predestinauit curare, hominis uero sanare predestinauit.

XXXII. INT. Cur summi angeli peccatum insanabile fuit, et hominis sanabile? RESP. Quia angelus sui sceleris inuentor fuit, homo uero alterius fraude seductus. Item quanto sublimior angelus in gloria, tanto maior in ruina. Homo uero quanto fragilior in natura, tanto facilior ad ueniam.

XXXIII. INT. Cur homo sue potestatis creatus auctor est? RESP. Ut ipse sibi auctor esset ad uitam, siue ad mortem. Si uero necessitati esset subiectus, tunc nec boni operis haberet gloriam, nec mali penam, sed esset quasi unus ex pecoribus.





DE INCARNATIONE uERBI AD IANUARIUM LIBRI DUO, COLLECTI EX ORIGENIS OPERE , IUXTA uERSIONEM RUFFINI. 



LIBER PRIMUS.



CAPUT PRIMUM.

Recolligit ea que de Deo ab Apostolis sunt predicata.  Species uero [1 1Kb] eorum que per predicationem apostolicam manifeste traduntur, iste sunt. Primo quod unus est Deus qui omnia creauit atque composuit, quique cum nichil essent, esse fecit uniuersa. Deus a prima creatura et conditione mundi omnium iustorum, Deus Adam, Abel, Seth, Enos, Enoch, Ne, Sem, Abraham, Isaac, Iacob, duodecim Patriarcharum, Moysi et Prophetarum. Et quod hic [2 1Kb] Deus in nouissimis diebus, sicut per Prophetas suos ante promiserat, misit Dominum Iesum Christum, primo quidem uocaturum Isrel, secundo uero etiam gentes post perfidiam populi Isrel. Hic Deus iustus et bonus, Pater Domini nostri Iesu Christi, Legem et Prophetas et Euangelia ipse dedit, qui et Apostolorum Deus est, et ueteris ac Noui Testamenti. Tum deinde quia iehsu Christus qui uenit ante omnem creaturam, natus ex Patre est: qui cum in omni conditione Patri ministrasset , nouissimis  temporibus se ipsum exinaniens homo factus est, incarnatus est cum Deus esset, et homo factus mansit quod erat Deus. Corpus assumpsit nostro corpori simile, eo solo differens, quod natum ex uirgine et Spiritu sancto est. Et quoniam hic Deus iehsu Christus natus et passus est in ueritate, non per phantasiam, communem hanc mortem uere mortuus est [1 1Kb] . uere enim et a mortuis resurrexit, et post resurrectionem conuersatus cum discipulis suis assumptus est. Tum demum natura, honore ac dignitate Patri ac Filio [2 1Kb] sociatum tradidit Spiritum sanctum. Sane quod iste Spiritus sanctus unumquemque sanctorum uel Prophetarum uel Apostolorum inspirauerit, et non alius spiritus in ueteribus, alius uero in his qui in aduentu Christi inspirati sunt, fuerit, manifestissime in Ecclesia predicatur.



CAPUT II.

Anime liberum arbitrium et origo. Post hec anima quod iam substantiam uitamque habens propriam, cum ex hoc discesserit mundo, pro suis meritis dispensabitur, siue uite eterne ac beatitudinis  hereditate potitura, si hoc ei sua gesta prestiterint: siue eterno supplicio mancipanda, si in hoc eamdem scelerum culpa detorserit. Sed et erit tempus resurrectionis mortuorum, cum corpus hoc quod nunc in corruptione seminatur, surget in incorruptione; et quod seminatur in ignominia, surget in gloria . Est et illud definitum in ecclesiastica predicatione, omnem animam esse rationalem, liberi arbitrii et uoluntatis: esse quoque ei certamen aduersus diabolum et angelos eius contrariasque uirtutes, ex eo quod peccatis eam illi onerare contendant, nos uero si recte consulteque uiuamus, ab huiuscemodi labe nos exuere conemur. Unde et consequens est intelligere, non nos necessitati esse subiectos, ut omnino, etiamsi nolimus [1 1Kb] , uel bona uel mala agere cogamur. Si enim nostri arbitrii sumus, impugnare nos fortasse possunt alique uirtutes ad peccatum, et alie iuuare ad salutem: non tamen necessitate cogimur, uel recte agere uel male; quod fieri arbitrantur hi qui stellarum cursum et motus, causam dicunt humanorum esse gestorum, non solum eorum que extra arbitrii accidunt libertatem, sed eorum que in nostra posita sunt potestate. De anima uero utrum ex seminis traduce ducatur, ita ut ratio ipsius, uel substantia inserta ipsis corporalibus seminibus habeatur: an uero aliud habeat initium: et hoc ipsum initium si est genitum, aut non genitum: uel certe si extrinsecus corpori inditur, necne, non satis manifesta predicatione distinguitur.



CAPUT III.

De diaboli statu. De diabolo quoque et angelis eius contrariisque uirtutibus ecclesiastica predicatio docuit, quoniam sint quidem hec: que autem sint, aut quomodo sint, non satis clare exposuit. Apud plurimos tamen ista habetur opinio, quod angelus fuerit iste diabolus, et apostata effectus quam plurimos angelorum secum declinare persuaserit, qui et nunc usque angeli ipsius nuncupantur.



CAPUT Iu.

Mundi principium et finis. Est et preterea illud in ecclesiastica predicatione, quod mundus iste factus sit, et a certo tempore ceperit, et sit pro ipsa sui corruptione soluendus. Quid tamen ante hunc mundum fuerit, aut quid postmodum erit, non iam pro manifesto multis innotuit. Non enim euidens de his in ecclesiastica predicatione sermo profertur.



CAPUT u.

Scripture sensus arcanus. Tum demum quod per Spiritum Dei Scripture conscripte sint, et sensum habeant, non eum solum qui in manifesto est, sed et alium quemdam latentem quam plurimos. Forme enim sunt he que describuntur sacramentorum quorumdam, et diuinarum rerum imagines: de quo totius Ecclesie una sententia est, esse quidem omnem Legem spiritualem; non tamen ea que spirat Lex esse hominibus nota, nisi iis solum quibus gratia Spiritus sancti in uerbo sapientie ac scientie condonatur  .



CAPUT uI.

Boni angeli. Est etiam illud in ecclesiastica predicatione, esse angelos Dei quosdam et uirtutes bonas, que ei ministrant ad salutem hominum consummandam: sed quando isti creati sint, uel quales aut quomodo sint, non satis in manifesto distinguitur.



CAPUT uII.

Quomodo indaganda ueritas. Oportet igitur uelut elementis ac fundamentis huiusmodi uti secundum mandatum, quod dicit, Illuminate uobis lumen scientie: omnis qui cupit seriem quamdam, et corpus ex horum omnium ratione perficere, ut manifestis et necessariis assertionibus de singulis quibusque quid sit in uero rimetur, et unum, ut diximus, corpus efficiat, exemplis et affirmationibus, uel iis quas in sanctis Scripturis inuenerit, uel quas consequenter ipsius indagine ac recti tenore repererit.



CAPUT uIII.

Filius absque initio natus.  Nos semper Deum Patrem nouimus unigeniti Filii sui, ex  ipso quidem nati, et quod est ab ipso trahentis, sine ullo tamen initio: non solum eo quod aliquibus temporum spatiis distingui non potest, sed ne illo quidem, quod sola apud semetipsam mens intueri solet, et nudo, ut ita dixerim, intellectu atque animo conspicari. Extra omne ergo quod uel dici uel intelligi potest initium, generatam esse Sapientiam credendum est. In hac ipsa ergo Sapientie subsistentia, quia omnis uirtus ac deformatio future inerat creature, uel eorum que principaliter existunt, uel eorum que accidunt consequenter uirtute prescientie preformata atque disposita: pro iis ipsis que in ipsa sapientia uelut descripta ac prefigurata fuerant creaturis, se ipsa per Salomonem dixit creatam esse Sapientia initium uiarum Dei , continens scilicet in semetipsa uniuerse creature uel initia, uel rationes, uel species. Quali autem modo intelleximus Sapientiam initium uiarum Dei esse, et quomodo creata esse dicitur, species scilicet in se et rationes totius preformans et continens creature, hoc modo etiam uerbum Dei eam esse intelligendum est: per hoc quod ipsa ceteris omnibus, id est, uniuerse creature, mysteriorum et arcanorum rationem, que utique intra Dei Sapientiam continetur, aperiat: et per hoc uerbum dicitur, quod sit tanquam arcanorum mentis interpres. Ioannes in initio Euangelii sui propria definitione Deum esse definiens uerbum, dicit: Et Deus erat uerbum, et hoc erat in initio apud Deum . Qui autem dat initium uerbo Dei uel Sapientie Dei, intuere ne magis in ipsum ingenitum Patrem impietatem suam iactet, cum eum neget semper Patrem fuisse, et genuisse uerbum, et habuisse Sapientiam in omnibus anterioribus uel temporibus uel seculis, uel si quid illud est quod nominari potest.



CAPUT IX.

Rationes exemplares in uerbo. Hic ergo Filius, etiam omnium que sunt, ueritas est, et uita, et uia, . Et recte. Nam quomodo uiuerent que facta sunt, nisi ex uita? uel quomodo ueritate constarent ea que sunt, nisi ex ueritate descenderent? uel quomodo rationales esse possent substantie, nisi uerbum uel ratio precederet? uel quomodo possent esse sapientes, nisi esset sapientia? uia factum est uerbum Dei et Sapientia, que uia idcirco dicitur, quod ad Patrem ducit eos qui incedunt per eam. Quecumque ergo dixerimus de Sapientia Dei, hec etiam conuenienter aptabuntur, et intelligentur pro eo quod Filius Dei uita est, et pro eo quod uerbum est, et pro eo quod ueritas est, et pro eo quod uia est, et pro eo quod resurrectio est: quia he omnes appellationes ex operibus eius ac uirtutibus nominate sunt; et in nulla harum uel leui opinione intelligi corporale aliquid potest, uel quod magnitudinem designare uideatur, uel habitum, uel colorem.



CAPUT X.

Incogitabilis uerbi natiuitas. uerum quoniam ii qui apud nos filii hominum uidentur uel ceterorum animalium, semini eorum a quibus seminati sunt, respondent. uel etiam earum in quarum utero formantur ac nutriuntur, habentes ex his quidquid illud est quod in lucem hanc assumunt ac deferunt processuri: infandum est et illicitum, Deum Patrem in generatione unigeniti Filii sui, atque in substantia eius exequare alicui uel hominum uel aliorum animantium generanti. Sed necesse est exceptum aliquid esse, et Deo dignum, cuius nulla prorsus comparatio, non in rebus solum, sed ne in cogitatione quidem uel sensu inueniri potest, ut humana cogitatio possit apprehendere, quomodo ingenitus Deus Pater efficitur unigeniti Filii. Est ita namque eterna ac sempiterna generatio, sicut splendor generatur ex luce. Non enim per adoptionem spiritus, Filius fit exstrinsecus: sed natura Filius est. uideamus tamen quomodo hec que dicimus etiam diuine Scripture auctoritate muniantur. Ait apostolus Paulus, unigenitum Filium imaginem esse inuisibilis Dei, et primogenitum eum esse totius creature . Ad Hebreos uero scribens de eo dicit,  quod sit splendor glorie, et figura expressa substantie eius . Inuenimus etiam nichilominus in Sapientia, que dicitur Salomonis, descriptionem quamdam de Dei Sapientia, hoc modo scriptam: uapor est enim, inquit, uirtutis Dei, et , id est, emanatio glorie Omnipotentis purissima. Ideo ergo nichil commaculatum in eam incidere potest. Splendor est enim lucis eterne, et speculum immaculatum inoperationis Dei, et imago bonitatis eius . Sapientiam uero Dei dicimus, sicut superius diximus, subsistentiam habentem non alibi nisi in eo qui est initium omnium, ex quo nata est. Que Sapientia, quia ipse est qui est solus natura Filius, idcirco et Unigenitus dicitur.



CAPUT XI.

uerbum imago Patris. uideamus sane quid intelligi debeat etiam de hoc, quod imago inuisibilis Dei dicitur, ut per hoc aduertamus quomodo Deus recte Pater dicitur Filii sui. Et consideremus primo ex iis que consuetudine hominum imagines appellari solent. Imago interdum dicitur ea que in materia aliqua, id est, ligni uel lapidis depingi uel sculpi solet. Interdum imago dicitur eius qui genuit is qui natus est, cum in illo similitudinem [1 1Kb] lineamenta eius qui genuit in eo qui natus est mentiuntur. Puto ergo posse priori quidem exemplo aptari eum qui ad imaginem et similitudinem Dei primus factus est hominum, de quo diligentius, Deo fauente, cum locum ipsum in Genesi exponere ceperimus, uidebimus. Secunde uero comparationi imago Filii Dei, de quo nunc sermo est, comparari potest, etiam secundum hoc quod inuisibilis Dei inuisibilis imago est. Sicut secundum historiam dicimus imaginem Ade esse filium eius Seth. Ita enim scriptum est, Et genuit Adam Seth secundum imaginem suam, et secundum speciem suam . Que imago etiam nature ac substantie Patris ac Filii continet unitatem. Si enim omnia que fecit Pater, hec et Filius similiter facit ; in eo quod ita fecit omnia Filius sicut Pater, imago Patris deformatur in Filio, qui utique natus ex eo est uelut quedam uoluntas [2 1Kb] ex mente procedens. Et ideo ego arbitror, quod sufficere debeat uoluntas Patris ad subsistendum hoc quod uult Pater. uolens enim non alia uia utitur, nisi que consilio uoluntatis profertur. Ita ergo et Filii ab eo subsistentia generatur, quod necesse est in primis suscipi ab his qui nichil ingenitum, id est, innatum preter solum Deum fatentur Patrem. Obseruandum namque est, ne quis incurrat in illas absurdas fabulas eorum qui prolationes quasdam sibi ipsis depingunt, ut diuinam naturam in partes uocent, et Deum Patrem, quantum in se est, diuidant: cum hoc de incorporea natura uel leuiter suspicari non solum extreme impietatis sit, uerum etiam ultime insipientie, nec omnino uel intelligentiam consequens, ut incorporee nature substantialis diuisio possit intelligi. Magis ergo sicut uoluntas procedit ex mente, et neque partem mentis aliquam secat, neque ab ea separatur aut diuiditur, tali quidem specie putandus est Pater Filium genuisse, imaginem scilicet suam: ut sicut ipse inuisibilis est per naturam, ita imaginem quoque inuisibilem genuerit. uerbum enim est Filius, et ideo nichil in eo sensibile intelligendum est. Sapientia est, et in sapientia nichil corporeum suspicandum est. Lumen est uerum, quod illuminat omnem hominem uenientem in hunc mundum : sed nichil habet commune ad solis huius lumen.  Imago ergo est inuisibilis Dei Patris Saluator noster: quantum ad ipsum quidem Patrem ueritas, quantum autem ad nos quibus reuelat Patrem, imago est per quam cognoscimus Patrem, quem nemo alius nouit nisi Filius, et cui uoluerit Filius reuelare . Reuelat autem per hoc quod ipse intelligitur. A quo enim ipse fuerit intellectus, consequenter intelligitur et  Pater, secundum hoc quod ipse dixit, Qui uidit me, uidit et Patrem .



CAPUT XII.

Christus figura substantie paterne. Sed quoniam sermonem Pauli inseruimus de Christo dicentis, in eo quod ait, quia splendor est glorie Dei, et figura expressa substantie eius ; quid de hoc sentiendum sit, uideamus. Deus lux est, secundum Ioannem . Splendor ergo lucis est unigenitus Filius, ex ipso inseparabiliter, uelut splendor ex luce procedens, et illuminans uniuersam creaturam. Secundum hoc namque superius exposuimus, quomodo uia sit et ducat ad Patrem: et quomodo uerbum sit, arcana sapientie et scientie mysteria interpretans, ac proferens rationabili creature: quomodo etiam ueritas, uel uita est, uel resurrectio est [1 1Kb] . Consequenter intelligere debemus etiam splendoris opus. Per splendorem namque quid sit lux ipsa cognoscitur et sentitur. Qui splendor fragilibus se et infirmis mortalium oculis placidius ac lenius offerens, et paulatim uelut edocens et assuescens claritatem luminis pati, cum ab eis dimouerit omne quod uisum obducit et impedit, secundum quod dixit Dominus, Eiice trabem de oculo tuo , capaces eos efficit ad suscipiendam gloriam lucis, etiam in hoc uelut quidam mediator hominum ac lucis effectus. uerum quoniam non solum splendor glorie esse dicitur ab Apostolo, sed et figura expressa substantie uel subsistentie eius ; non mihi uidetur otiosi esse intellectus, aduertere quomodo alia preter ipsam Dei substantiam uel subsistentiam, quecumque illa substantia uel subsistentia dicitur, figura substantie eius esse dicatur. Et uide ne forte quoniam Filius Dei, qui et uerbum eius et Sapientia dicitur qui et solus nouit Patrem, et reuelat quibus uult : id est, qui capaces uerbi ipsius et sapientie fuerint, secundum hoc ipsum quod intelligi atque cognosci Deum facit, figuram substantie uel subsistentie eius dicatur exprimere: id est, cum in semetipsa primum describit Sapientia que reuelare uult ceteris, ex quibus ab illis cognoscitur et intelligitur Deus: et hec dicatur figura expressa substantie Dei. Ut autem plenius adhuc intelligatur quomodo Saluator figura est substantie uel subsistentie Dei, utamur etiam exemplo, quod quamuis rem non plene nec proprie significet de qua agimus, tamen ad hoc solum uideatur assumptum, quod exinaniens se Filius qui erat in forma Dei , per ipsam sui exinanitionem studuit nobis diuinitatis plenitudinem demonstrare. uerbi gratia: si facta esset aliqua statua talis que magnitudine sui uniuersum orbem terre teneret, et pro sui immensitate considerari a nullo posset, fieret autem alia statua membrorum habitu ac uultus lineamentis, specie ac materia per omnia similis absque magnitudinis immensitate, pro eo ut qui illam immensam considerare atque intueri non possent, hanc uidentes illam se uidisse considerent, pro eo quod omnia, id est membrorum uel uultus lineamenta, uel ipsam speciem materiamque similitudine prorsus indiscreta seruaret; tali quadam similitudine exinaniens se Filius Dei de equalitate Patris, et uiam nobis cognitionis eius ostendens figura expressa substantie eius efficitur: ut qui in magnitudine claritatis sue [2 1Kb] positam gloriam mere lucis non poteramus aspicere, per hoc quod splendor nobis efficitur, intuende diuine lucis uiam, per splendoris capiamus aspectum. Comparatio sane de statuis quasi in rebus corporalibus [3 1Kb] posita, ad nichil aliud recipiatur quam ad hoc, quod Filius Dei breuissime insertus humani corporis forme, ex operum uirtutisque similitudine, Dei Patris in se immensam atque inuisibilem magnitudinem designabat, per hoc quod dicebat ad discipulos suos, quia, Qui uidit me, uidit et Patrem ; et, Ego, et Pater unum sumus . Quibus et illud  simile intelligendum est quod ait, quia Pater in me, et ego in eo .



CAPUT XIII.

Filius uapor uirtutis diuine. uideamus nunc etiam illud qualiter sentiendum est, quod in Sapientia Salomonis scriptum legimus, qui ita ait de Sapientia, quia uapor est quidam uirtutis Dei, et , id est, emanatio Omnipotentis glorie purissima, et splendor lucis eterne, et speculum immaculatum inoperationis siue uirtutis Dei, et imago bonitatis eius . Quinque igitur hec de Deo definiens, ex singulis quibusque certa quedam inesse sapientie Dei designat. uirtutem namque Dei nominat, et gloriam, et lucem eternam, et inoperationem, et bonitatem. Ait autem sapientiam uaporem esse non glorie Omnipotentis, neque eterne lucis, nec inoperationis Patris, nec bonitatis eius; neque enim conueniens erat alicui horum ascribi uaporem: sed cum omni proprietate ait uirtutis Dei uaporem esse sapientiam. Intelligenda est ergo uirtus Dei, qua uiget; qua omnia uisibilia et inuisibilia uel instituit, uel continet, uel gubernat; quia ad omnia sufficiens est quorum prouidentiam gerit, quia [1 1Kb] uelut unita omnibus adest. Huius ergo totius uirtutis tante et tam immense uapor, et, ut ita dixerim, uigor ipse in propria subsistentia effectus, quamuis ex ipsa uirtute uelut uoluntas ex mente procedat; tamen et ipsa uoluntas Dei nichilominus Dei uirtus efficitur. Efficitur ergo uirtus altera in sua proprietate subsistens, ut ait sermo Scripture, uapor quidam prime et ingenite uirtutis Dei: hoc quidem quod est, inde trahens. Non est autem quando non fuerit. Si enim quis dicere uoluerit quasi prius non exstiterit, sed postea ad subsistentiam uenerit; dicat causam quare, qui eam subsistere fecit Pater, hoc ante non fecerit. Quod si aliquod initium semel dederit, quo initio uapor iste ex uirtute Dei processerit; iterum interrogabimus, quare non et ante illud quod dixit initium. Et ita semper de anterioribus inquirentes, et uerbo interrogationis ascendentes, perueniemus in illum intellectum, ut quoniam et poterat Deus semper et uolebat, nunquam uel decuerit, uel causa aliqua existere potuerit, ut non hoc quod bonum uolebat semper habuerit. Ex quo ostenditur semper fuisse uaporem istum uirtutis Dei, nullum habentem initium, nisi ipsum Deum. Non enim decebat aliud esse initium, nisi ipsum unde est et nascitur, Deum. Secundum Apostolum uero dicentem, quia Christus Dei uirtus est : iam non solum uapor uirtutis Dei, sed uirtus ex uirtute dicenda est.  Ne autem uideatur alicui anterior esse in Deo Omnipotentis appellatio natiuitate sapientie, per quam Pater uocatur, quoniam dicta est aporrhea Omnipotentis glorie purissima esse sapientia, qui est Filius Dei: audiat qui hec ita uult suspicari, quod manifeste pronuntiat Scriptura diuina, dicens, quia Omnia in sapientia fecisti . Et Euangelium docet, quia Omnia per ipsum facta sunt, et sine ipso factum est nichil . Et intelliget ex hoc, quia non potest antiquior esse in Deo appellatio Omnipotentis quam Patris. Per Filium etenim omnipotens est Pater. Sed quoniam gloriam dixit esse Omnipotentis, cuius glorie aporrhea est sapientia, hoc intelligi datur, quod etiam in omnipotentie gloria societatem habeat sapientia, per quam Deus omnipotens dicitur. Per sapientiam que est Christus, tenet Deus omnium potentatum, non solum dominantis auctoritate, uerum etiam subiectorum spontaneo famulatu. Ut autem unam eamdemque omnipotentiam Patris ac Filii esse cognoscas, sicut unus atque idem est cum Patre Deus et Dominus; audi hoc modo Ioannem in Apocalypsi dicentem, Hec dicit Dominus Deus, qui est, qui erat, et qui uenturus est, Omnipotens . Qui enim uenturus est, quis est alius nisi Christus? Et  sicut nemo debet offendi cum Deus sit Pater, quod etiam Saluator Deus est: ita et cum omnipotens dicitur, Pater, nullus debet offendi quod etiam Filius Dei omnipotens dicitur. Hoc namque modo uerum erit illud quod ipse dicit ad Patrem, quia Omnia mea tua sunt, et tua mea, et glorificatus sum in eis . Si ergo omnia que Patris sunt Christi sunt, inter omnia uero que est Pater, est etiam omnipotens; sine dubio etiam unigenitus Dei Filius esse debet omnipotens, ut omnia que habet Pater, etiam Filius habeat. Et glorificatus sum, inquit, in eis: in nomine enim Iesu omne genu flectetur, celestium, terrestrium, et infernorum, et omnis lingua confitebitur, quia Dominus iehsu in gloria est Dei Patris . Igitur aporrhea glorie Dei, secundum hoc quod omnipotens est, pura ac limpida ipsa sapientia est Dei glorificata tanquam aporrhea omnipotentie uel glorie. Ut autem manifestius intelligatur que sit gloria omnipotentie, etiam hec addimus. Deus Pater omnipotens est, eo quod potentatum omnium teneat, id est, celi et terre, maris et omnium que in eis sunt. Horum autem potentatum gerit per uerbum suum; quoniam in nomine Iesu omne genu flectitur, celestium, terrestrium, et infernorum. Si omne genu flectitur Iesu, sine dubio iehsu est omnipotens [1 1Kb] , cui subiecta sunt omnia; et ipse est qui potentatum agit in omnibus, et per quem subiecta Patri sunt omnia. Per sapientiam namque, id est, uerbo et ratione, non ui et necessitate subiecta sunt. Et ideo in eo ipso quod obtinet omnia, gloria sua est: et hec est omnipotentie purissima ac limpidissima gloria, cum ratione ac sapientia, non ui aut necessitate, cuncta subiecta sunt.



CAPUT XIu.

Gloria et splendor et . Sempiternum quod dicatur. Inoperatio Dei quid sit. Purissima uero ac limpidissima gloria sapientie satis conuenienter dictum est, ad distinctionem eius glorie que non pura nec sincera gloria dicitur. Omnis enim natura que conuertibilis et commutabilis est, etiamsi glorificetur in operibus iustitie uel sapientie, per hoc ipsum quod accidentem habet iustitiam uel sapientiam, et quod accidit etiam discedere potest, gloria eius sincera ac limpida dici non potest. Sapientia uero Dei, qui est unigenitus Filius, quoniam in omnibus inconuertibilis est et incommutabilis, et substantiale in eo omne bonum est, quod utique mutari ac conuerti nunquam potest, idcirco pura eius ac sincera gloria eius predicatur.  Sempiternum uel eternum proprie dicitur quod neque initium ut esset habuit, nec cessare unquam potest esse quod est. Hoc autem designatur apud Ioannem cum dicit, quia Deus lux est . Splendor autem lucis eius, sapientia sua est, non solum secundum id quod sempiterna lux est, ita ut eternus et eternitatis splendor sit sapientia sua. Quod si integre intelligatur, manifeste declarat, quia substantia Filii ab ipso Patre descendit, sed non temporaliter, neque ab ullo alio initio, nisi, ut diximus, ab ipso Deo. Sed et speculum immaculatum paterne inoperationis [2 1Kb] Dei esse sapientia nominatur. Ergo inoperatio uirtutis Dei que sit, prius intelligenda est, que est uigor quidam, ut ita dixerim, per quem inoperatur Pater, uel cum creat, uel cum prouidet, uel cum iudicat, uel cum singula queque in tempore suo disponit atque dispensat. Sicut enim in speculo omnibus motibus atque omnibus actibus, quibus is qui speculum intuetur mouetur uel agit, iisdem ipsis etiam ea imago que per speculum deformatur actibus uel motibus commouetur, uel agit, in nullo prorsus declinans; ita etiam sapientia de se uult intelligi, cum speculum immaculatum paterne uirtutis inoperationis Dei nominatur: sicut et Dominus iehsu Christus, qui sapientia Dei est, de semet ipso pronuntiat, dicens,  quia Opera que facit Pater, hec etiam et Filius facit similiter. Et iterum dicit, quoniam Non potest Filius a semetipso facere quidquam, nisi quod uiderit Patrem facientem . Quoniam ergo in nullo prorsus Filius a Patre uirtute operum immutatur ac differt, nec aliud est opus Filii quam Patris, sed unus atque idem, ut ita dicam, etiam motus in omnibus est: idcirco eum speculum immaculatum nominauit; ut per hoc nulla dissimilitudo Filii intelligatur a Patre cum in Euangelio Filius non dicatur similia facere, sed eadem similiter facere.



CAPUT Xu.

Filius imago bonitatis diuine. Superest, quid sit imago bonitatis eius inquirere: in quo eadem, ut opinor, intelligi conuenit, que superius de imagine ea que per speculum formatur expressimus. Principalis namque bonitas sine dubio Pater est, ex qua Filius natus, qui per omnia imago dicitur. Non enim alia aliqua secunda bonitas existit in Filio, preter eam que est in Patre. Unde et recte ipse Saluator in Euangelio dicit, quia Nemo bonus, nisi unus Deus . Quo scilicet per hoc intelligatur Filius non esse alterius bonitatis, sed illius solius que in Patre est: cuius recte imago appellatur; quia neque aliunde est nisi ex ipsa principali bonitate, nec altera bonitas quam ea que in Patre est, uidetur in Filio; neque aliqua dissimilitudo aut distantia bonitatis in Filio est. Propter quod non debet uelut blasphemie aliquod genus putari in eo quod dictum est, quia Nemo bonus nisi unus Deus: ut propterea putetur, uel Christus, uel Spiritus sanctus negari quod bonus sit: sed, ut superius diximus, principalis bonitas in Deo Patre sentienda est ex quo uel Filius natus, uel Spiritus sanctus procedens, sine dubio bonitatis naturam in se fert, que in eo fonte de quo uel natus est Filius, uel procedens est Spiritus sanctus. Iamuero si qua alia bona in Scripturis dicuntur, uel angelus, uel homo, uel seruus, uel thesaurus, uel cor hominum, uel arbor bona; hec omnia abusiue dicuntur, accidentem, non substantialem in se continentia bonitatem.



CAPUT XuI.

Spiritus sancti dignitas. Multum autem est, et alterius uel operis uel temporis, congregare omnes Filii Dei appellationes: uerbi causa, quomodo uel lumen uerum est, uel ostium, uel iustitia, uel sanctificatio, uel redemptio, et alia innumerata; et quibus ex causis, uel uirtutibus, uel affectibus unumquodque horum nominetur exponere. Sed contenti his de quibus superius disseruimus, consequenter etiam reliqua perquiramus.  Consequens est igitur nunc de Spiritu sancto, quam possumus breuiter, requiramus. Et omnes quidem, qui quoquo modo prouidentiam esse sentiunt, Deum esse ingenitum qui uniuersa creauit atque disposuit, confitentur, eumque parentem uniuersitatis intelligunt: huic tamen esse Filium, non nos soli pronuntiamus: quamuis satis hoc et mirum et incredulum uideatur his qui apud Grecos uel Barbaros philosophari uidentur; tamen a nonnullis etiam ipsorum habita uidetur eius opinio, cum uerbo Dei uel ratione creata esse omnia confitentur. Nos uero secundum fidem doctrine eius quam diuinitus inspiratam pro certo habemus, eminentiorem diuinioremque rationem de Filio Dei nullius alterius possibilitatis esse credimus exponere, atque in hominum cognitionem proferre, nisi eius Scripture solius que a Spiritu sancto inspirata est, id est apostolice atque euangelice, necnon Legis et Prophetarum, sicut ipse Christus asseruit. De substantia uero Spiritus sancti nec suspicionem ullam habere quis potuit, preter eos qui in Lege et Prophetis uersati sunt, uel eos qui se in Christo credere profitentur. Nam de Deo quidem Patre quamuis digne proloqui nemo ualeat, tamen possibile est intellectum aliquem capi ex occasione uisibilium creaturarum, et ex his que humana mens naturaliter sentit, insuper etiam de Scripturis sanctis confirmari possibile est. Sed et de Filio Dei, quamuis nemo nouerit Filium  nisi Pater, tamen ex diuinis Scripturis etiam de ipso qualiter sentiri debeat, mens humana formatur, non solum ex Nouo, sed etiam ex uetere Testamento, per ea que a sanctis gesta figuraliter ad Christum referuntur, ex quibus aduerti uel diuina natura eius, uel humana que ab eo est assumpta, potest. De Spiritu uero sancto, quod sit, multe nos Scripture docuerunt: sicut Dauid in quinquagesimo Psalmo dicit, Et Spiritum sanctum tuum ne auferas a me . Et in Daniele dicitur, Spiritus sanctus qui in te est . In Nouo uero Testamento abundantibus testimoniis edocemur, cum Spiritus sanctus super eum descendisse scribitur ; et cum ipse Dominus insufflauit in Apostolos post resurrectionem, dicens: Accipite Spiritum sanctum . Et ad Mariam dicitur ab Angelo, Spiritus sanctus superueniet in te . Paulus uero docet, quia Nemo potest dicere, Dominus iehsu, nisi in Spiritu sancto . Et in Actibus Apostolorum per impositionem manuum apostolicarum Spiritus sanctus dabatur in Baptismo . Ex quibus omnibus didicimus tante esse auctoritatis et dignitatis Spiritus sancti substantiam, ut salutare Baptisma non aliter nisi excellentissime omnium Trinitatis auctoritate [1 1Kb] , id est, Patris et Filii et Spiritus sancti cognominatione compleatur, et ingenito Deo Patri et unigenito eius Filio nomen quoque Spiritus sancti copuletur. Quis ergo non stupescat quanta maiestas sit Spiritus sancti, cum qui dixerit uerbum in Filium hominis, audeat sperare posse ueniam; eum uero qui in Spiritum sanctum blasphemauerit, ueniam non habere, neque in presenti seculo, neque in futuro?



CAPUT XuII.

Spiritus uocabulum in Scripturis.  uerumtamen usque ad presens, nullum sermonem in Scripturis sanctis inuenire potuimus, per quem Spiritus sanctus factura esse uel creatura diceretur, ne in eo quidem modo quo de sapientia referre Salomonem supra edocuimus, uel que [2 1Kb] de uita uel uerbo aliisque appellationibus Filii Dei intelligenda esse tractauimus. Spiritus igitur Dei qui super aquas ferebatur, sicut scriptum est, in principio facture mundi , puto quod non sit alius quam Spiritus sanctus, secundum quod ego intelligere possum: sicut et cum ipsa loca exponeremus, ostendimus, non tamen secundum historiam, sed secundum intelligentiam spiritualem. Quidam sane ex predecessoribus nostris, in Nouo Testamento obseruauerunt, quod sicubi spiritus nominatur sine adiectione ea que designet qualis sit spiritus, de Spiritu sancto debere intelligi: utputa, Fructus autem Spiritus est, caritas, gaudium, pax , etc. Item et ibi, Cum ceperitis Spiritu, carne consummamini . Nos uero etiam in uetere Testamento putamus distinctionem istam posse seruari: sicut cum dicit, Qui dat Spiritum populo qui est super terram, et Spiritum his qui calcant eam . Sine dubio enim omnis qui calcat terram, id est, terrena et corporalia, particeps est Spiritus sancti, a Deo eum accipiens.  Sicut enim de Filio dicitur, quia Nemo nouit Patrem, nisi Filius, et cui uoluerit Filius reuelare : hec eadem etiam de Spiritu sancto docet Apostolus, cum ait, Nobis autem reuelauit Deus per Spiritum suum. Spiritus enim omnia scrutatur, etiam alta Dei . Sed et rursus in Euangelio de diuinis ac profundioribus doctrinis commemorans Saluator, que nondum capere poterant discipuli sui, ita ait ad Apostolos: Adhuc multa habeo uobis dicere, sed non potestis illa portare modo [3 1Kb] : cum autem uenerit consolator Spiritus sanctus, qui a Patre procedit, ille uos docebit omnia, et commonebit omnia que dixi uobis .



CAPUT XuIII.

De Spiritus sancti influxibus et  uariis operationibus. Et ita sciendum [1 1Kb] est, quod sicut Filius qui solus cognoscit Patrem, reuelat cui uult; ita et Spiritus sanctus, qui solus scrutatur etiam alta Dei, reuelat Deum cui uult. Spiritus enim ubi uult spirat . Neque enim putandum est, quod etiam Spiritus Filio reuelante cognoscit. Si enim Filio reuelante cognoscit Patrem Spiritus sanctus, ergo ex ignorantia ad scientiam uenit: quod utique et impium pariter et stultum est, Spiritum sanctum confiteri, et ignorantiam ei ascribere. Non enim cum aliquid aliud esset antequam Spiritus sanctus, per profectum uenit in hoc ut Spiritus sanctus esset: ut quis audeat dicere, quia tunc quidem cum nondum esset Spiritus sanctus, ignorabat Patrem, postea uero quam recepit scientiam, etiam Spiritus sanctus effectus est. Quod si esset, nunquam utique in unitate Trinitatis, id est, Dei Patris inconuertibilis [2 1Kb] , et Filii eius, etiam Spiritus sanctus haberetur, nisi quia et ipse semper erat Spiritus sanctus. Hoc sane quod dicimus, uel Semper, uel Erat, uel si quod aliud tale temporalis significationis nomen asciscimus, simpliciter et cum uenia accipiendum est: quoniam nominum quidem horum significationes temporales sunt; ecce autem de quibus loquimur, tractatu quidem sermonis temporaliter nominantur, natura autem sui omnem intelligentiam sensus temporalis excedunt.  Deus Pater omnibus prestat ut sint: participatio uero Christi secundum id quod uerbum uel ratio est, facit ea esse rationabilia. Ex quo consequens est, ea uel laude digna esse, uel culpa, quia et uirtutis et malitie sunt capacia. Propter hoc consequenter adest etiam gratia Spiritus sancti, ut ea que substantialiter sancta non sunt, participatione ipsius sancta efficiantur. Cum ergo primo ut sint habeant ex Deo Patre; secundo, ut rationabilia sint habeant ex uerbo; tertio ut sancta sint, habeant ex Spiritu sancto: rursum Christi secundum hoc quod iustitia Dei est, capacia efficiuntur ea que iam sanctificata ante fuerint per Spiritum sanctum. Et qui in hunc gradum profecere per sanctificationem Spiritus sancti, consequuntur nichilominus donum sapientie secundum uirtutem inoperationis Spiritus Dei. Et hoc puto Paulum dicere, cum ait, quibusdam dari sermonem sapientie, aliis sermonem scientie secundum eumdem Spiritum. Et designans unamquamque discretionem donorum, refert omnia ad uniuersitatis fontem, et dicit, Diuisiones enim inoperationum sunt, sed unus Deus, qui operatur omnia in omnibus . Unde et inoperatio Patris, que esse prestat omnibus, clarior ac magnificentior inuenitur: cum unusquisque per participationem Christi, secundum id quod sapientia est, et secundum id quod scientia est et sanctificatio est, proficit, et in altiores profectuum gradus uenit: et per hoc quod participatione Spiritus sancti sanctificatus est quis, purior ac sincerior effectus, dignius recipit sapientiam ac scientie gratiam; ut depulsis omnibus expurgatisque pollutionis atque ignorantie maculis, tantum profectum sinceritatis ac puritatis accipiat, ut hoc quod accepit a Deo ut esset, tale sit quale Deo dignum est, qui ut esset utique pure prestitit ac perfecte, ut tam dignum sit id quod est, quam est ille qui id esse fecit. Ita namque et uirtutem semper esse, atque in eternum manere percipiet a Deo is qui talis est, qualem eum uoluit esse ille qui fecit. Quod ut accidat, et ut indesinenter atque inseparabiliter assistant ei qui est, ea que ab ipso facta sunt sapientie, id opus est instruere atque erudire ea et ad perfectionem adducere Spiritus sancti confirmatione atque indesinenti sanctificatione, per quam solum capere possunt. Ita ergo indesinenti erga nos opera Patris et Filii et Spiritus sancti per singulos quosque profectuum gradus instaurata [3 1Kb] , uix forte aliquando intueri possumus sanctam et beatam  uitam. In quam cum post multos agones peruenire potuerimus, ita perdurare debemus, ut nulla unquam nos boni illius satietas capiat, sed quanto magis de illa beatitudine percipiemus, tanto magis in nobis uel dilatetur desiderium eius, uel augeatur, dum semper ardentius ac capacius Patrem et Filium et Spiritum sanctum uel capimus, uel tenemus. Si autem satietas aliquando ceperit aliquem ex his, qui in summo perfectoque constiterint gradu, non arbitror quod ad subitum quis euacuetur atque decidat; sed paulatim et per partes defluere eum necesse est: ita ut fieri possit interdum, ut si breuis lapsus aliquis acciderit, et cito resipiscat, atque in se reuertatur, non penitus ruere, sed reuocare pedem, et redire ad statum suum, ac rursum statuere posse id quod per negligentiam fuerat elapsum.  Nam unigenitus Filius Dei qui erat uerbum et Sapientia Patris, cum esset in ea gloria apud Patrem, quam habuit antequam mundus esset, exinanit semetipsum, et formam serui accipiens efficitur obediens usque ad mortem: ut obedientiam doceret eos qui non aliter, nisi per obedientiam, salutem consequi potuerant, in semetipso prius complens, quod ab aliis uolebat impleri. Idcirco non solum usque ad mortem crucis Patri obediens factus est, uerum etiam in consummationem seculi, in semetipso complectens omnes quos subiicit Patri, et qui per eum ueniunt ad salutem; cum et ipsi et in ipsis ipse quoque subiectus dicitur Patri: dum omnia in ipso constant, et ipse est caput omnium, et ipse est salutem consequentium plenitudo. Hoc ergo est quod de eo dicit Apostolus: Cum autem ei omnia subiecta fuerint, tunc et ipse Filius subiectus erit ei qui sibi subdidit omnia, ut sit Deus omnia in omnibus . uerum nescio quo pacto heretici non intelligentes Apostoli sensum, qui in his uerbis continetur, subiectionis in Filio nomen infament: cuius appellationis proprietas si requiratur, ex contrariis facile poterit inueniri. Nam si subiectum esse, non est bonum; restat ut illud quod contrarium est, bonum sit, id est, non esse subiectum. Sermo namque Apostoli, secundum quod isti uolunt, hoc uidetur ostendere, dum dicit, Cum autem subiecta fuerint ei omnia, tunc et ipse Filius subiectus erit ei qui sibi subdidit omnia: ut quasi is qui nunc Patri subiectus non sit, tunc subiectus futurus sit, cum prius ei Pater uniuersa subiecerit. Sed miror quomodo hoc intelligi possit, ut qui nondum subiectis sibi omnibus non est ipse subiectus, tunc cum subiecta sibi fuerint omnia, cum rex omnium fuerit, et potestatem tenuerit uniuersorum, tunc eum subiiciendum putent, cum subiectus ante non fuerit: non intelligentes quod subiectio Christi ad Patrem beatitudinem nostre perfectionis ostendit, et suscepti ab eo operis palmam declarat; cum non solum regendi atque regnandi summam, quam in uniuersa emendauerat creatura, uerum etiam obedientie et subiectionis correcta reparataque humani generis Patri offerat instituta. Si ergo bona et salutaris accipitur ista subiectio, qua subiectus esse dicitur Filius Patri; ualde consequens et coherens est, ut et inimicorum, que dicitur Filio Dei esse subiectio, salutaris quedam intelligatur esse et utilis: ut sicut cum dicitur Filius Patri subiectus , perfecta uniuerse creature restauratio declaratur; ita cum Filio Dei inimici dicuntur esse subiecti , subiectorum salus in eo intelligatur et reparatio perditorum. uerum certis quibusque et modis et disciplinis et temporibus subiectio ista complebitur, id est, non necessitate aliqua ad subiectionem cogente, nec per uim subditus fiet omnis mundus Deo, sed uerbo, ratione, doctrina, prouocatione meliorum, institutis optimis, comminationibus quoque dignis et competentibus, que iuste immineant his qui salutis et utilitatis sue curam sanitatemque contemnunt. Denique etiam nos homines, uel cum seruos uel filios erudimus, dum adhuc per etatem rationis incapaces sunt, minis eos et metu cercemus: cum uero boni  et utilis et honesti intelligentiam ceperint, tunc iam cessante uerberum metu, uerbo atque ratione suasi, ad omnia que bona sunt, acquiescunt. Quomodo autem seruata omnibus rationabilibus creaturis arbitrii libertate, unusquisque debeat dispensari, id est, quos uetut iam paratos et capaces sermo Dei et inueniat et instruat, quos autem interim differat, a quibus uero penitus occultetur, et longe eorum a se fieri dispenset auditum, quousque rursum contemnentes indicatum sibi et predicatum uerbum Dei correptionibus quibusdam et castigationibus illatis perurgeat ad salutem, conuersionemque eorum quodam modo exigat  et extorqueat; quibus uero etiam occasiones quasdam prestet salutis, ita ut interdum etiam ex responsione sola fide prolata indubitatam quis ceperit salutem. quibus hec ex causis, uel quibus occasionibus fiant; quid uel introspiciens diuina sapientia, uel quos motus propositi eorum uidens hec uniuersa dispenset, soli Deo cognitum est, et Unigenito eius per quem creata ac reparata sunt uniuersa, et Spiritui sancto per quem cuncta sanctificantur, qui ab ipso Patre et Filio [1 1Kb] procedit, cui est gloria in eterna secula.



LIBER SECUNDUS. EX ORIGENIS ITIDEM LIBRIS DECERPTUS.


  Ubique et in omnibus dicimus esse Deum, pro eo quod nichil potest esse uacuum Deo: non tamen ita esse dicimus, ut omnia sit nunc in quibus est. Unde diligentius intuendum est quale est hoc quod perfectionem beatitudinis rerumque finem significat, quod non solum in omnibus Deus esse dicitur, sed etiam omnia esse dicitur Deus. Que sunt ergo ista omnia, que Deus futurus sit in omnibus, inquiramus. Et ego quidem arbitror, quia hoc quod in omnibus omnia esse dicitur Deus, significet etiam in singulis eum omnia esse. Per singulos autem omnia erit hoc modo, ut quidquid rationabilis mens expurgata omnium uitiorum fece, atque omni penitus extersa nube malitie, uel sentire, uel intelligere, uel cogitare potest, omnia Deus sit; nec ultra iam aliud aliquid nisi Deum sentiat, Deum cogitet, Deum uideat, Deum teneat, omnis motus suus Deus sit: non enim iam ultra mali bonique discretio; quia nusquam malum: omnia enim ei Deus est, cui iam non adiacet malum: nec ultra ex arbore sciendi bonum et malum edere concupiscet, qui semper in bono est, et cui omnia Deus est. Sic ergo finis ad principium reparatus, et rerum exitus collatus initiis, restituet illum statum quem tunc habuit natura rationalis, cum de ligno sciendi bonum et malum edere non egebat: et amoto omni malitie sensu et ad sincerum purumque deterso, solus Deus qui est unus bonus, hic ei fiet omnia, et non in paucis aliquibus uel pluribus, sed ut in omnibus ipse sit omnia: et cum iam nusquam mors, nusquam aculeus mortis, nusquam omnino malum, tunc uere Deus omnia in omnibus erit.



CAPUT XIX.

Quomodo Filius Patri subiiciendus.  Tempus est iam decursis his prout potuimus, que supra dicta sunt, nunc commemorationis gratia eorum que sparsim diximus, recapitulare singula: et primo omnium de Patre et Filio et Spiritu sancto repetere. Deus Pater cum et indiuisibilis [1 1Kb] sit, et inseparabilis a Filio, non per prolationem ab eo, ut quidam putant, generatus est Filius. Si enim prolatio est Filius Patris, prolatio uero dicitur que talem significat generationem, qualis animalium uel hominum solet esse progenies; necessario corpus est, et is qui protulit, et is qui prolatus est. Non enim dicimus, sicut heretici putant, partem aliquam substantie Dei in Filium uersam, aut ex nullis subsistentibus Filium creatum a Patre, id est, extra substantiam suam, ut fuerit aliquando, quando non fuerit: sed abscisso omni sensu corporeo, ex inuisibili et incorporeo Deo uerbum et Sapientiam genitam dicimus absque ulla corporali passione, uelut si uoluntas procedat e mente. Nec absurdum uidebitur cum dicatur Filius caritatis, si hoc modo etiam uoluntatis putetur. Sed et Ioannes indicat, quia Deus lux est : et Paulus designat, quia Filius splendor lucis eterne sit . Sicut ergo nunquam lux sine splendore esse potuit, ita nec Filius quidem sine Patre intelligi potest; qui et figura expressa substantie eius, et uerbum, et sapientia dicitur. Quomodo ergo potest dici, quia fuit aliquando, quando non erat uel fuerat Filius? Nihil enim aliud est dicere, nisi quia fuit aliquando, quando ueritas non erat, quando sapientia non erat, quando uita non erat: cum in his omnibus perfecte Dei Patris substantia censeatur. Non enim ab eo dirimi hec, uel ab eius possunt unquam substantia separari. Que quidem quamuis intellectu multa esse dicantur, re tamen et substantia unum sunt, in quibus est plenitudo diuinitatis. Hoc autem ipsum quod dicimus, quia nunquam fuit quando non fuit, cum uenia accipiendum est, ne et hec ipsa nomina temporalis uocabuli significantiam gerant, id est Quando, uel Nunquam: supra omne autem tempus, et supra omnia secula, et supra omnem eternitatem intelligenda sunt ea que de Patre et Filio et Spiritu sancto dicuntur. Hec enim sola Trinitas est, que omnem sensum intelligentie, non solum temporalis, uerum etiam eternalis excedit: cetera uero que sunt extra Trinitatem, in seculis et in temporibus metienda sunt. Hunc igitur Filium Dei secundum hoc quod uerbum est Deus, qui erat in principio apud Deum , nemo consequenter putet in loco aliquo contineri, neque secundum quod sapientia est, neque secundum quod uita est, uel iustitia, uel sanctificatio, uel redemptio: hec enim omnia non indigent loco, ut agere quid uel operari possint, sed pro his qui uirtutis eius inoperationisque participant, hec singula intelligenda sunt. Si uero quis dicat per eos qui participes sunt uerbi Dei, uel sapientie eius, uel ueritatis, uel uite, etiam ipsum uerbum et sapientiam uideri in loco [1 1Kb] esse; respondendum est ei, quia dubium non est, quod Christus secundum quod uerbum et sapientia est, et cetera omnia, erat in Paulo. Propter quod dicebat: An experimentum queritis eius qui in me loquitur Christus ? Et iterum: uiuo autem iam non ego, uiuit uero in me Christus . Tunc ergo cum esset in Paulo, quis dubitabit quod similiter erat in Petro, et in Ioanne, et in singulis quibusque sanctorum, et non solum in his qui in terris sunt, uerum etiam et in his qui in celis sunt? Absurdum namque est dicere, quia in Petro quidem et in Paulo erat Christus, in Michele uero archangelo et in Gabriele non erat. Ex quo manifeste deprehenditur, quia diuinitas Filii Dei non in loco aliquo concludebatur; alioquin in ipso tantum fuisset, et in altero non fuisset: sed secundum incorporee nature maiestatem, cum in nullo loco concludatur, in nullo rursum deesse intelligitur. uerum illa sola intelligenda est differentia quod etiamsi sit in diuersis, sicut diximus in Petro, uel in Paulo, uel Michele, uel Gabriele, non tamen in uniuersis similiter est. Plenius enim et clarius, et, ut ita dixerim, apertius in Archangelis est, quam in aliis sanctis uiris. Quod ex eo manifestum est, quia  cum ad summam perfectionem peruenerint sancti quique, dicuntur Angelis similes effici uel equales, secundum euangelicam sententiam . Unde constat, in singulis quibusque tantum effici Christum, quantum ratio indulserit meritorum. His igitur nobis de Trinitatis fide breuiter repetitis, consequens est etiam illud pariter admonere, quod per Filium creata dicuntur omnia, que in celis sunt, et que in terra, uisibilia et inuisibilia, siue Throni, siue Dominationes, siue Principatus, siue potestates, omnia per ipsum et in ipso creata sunt: et ipse est ante omnes, et omnia illi constant qui est caput. Quibus consona etiam Ioannes in Euangelio dicit, quia Omnia per ipsum facta sunt, et sine ipso factum est nichil . Dauid uero totius Trinitatis mysterium in uniuersorum conditione significans, ait, uerbo Domini celi firmati sunt, et spiritu oris eius omnis uirtus eorum . Post hec uero competenter admonebimus de aduentu corporali et incarnatione unigeniti Filii Dei: in quo non ita sentiendum est, quod omnis deitatis eius maiestas intra breuissimi corporis claustra conclusa sit, ita ut omne uerbum Dei et sapientia eius, ac substantialis ueritas et uita, uel a Patre diuulsa sit, uel intra corporis illius cercita et circumscripta breuitatem, nec usquam preterea putetur operata. Sed inter utrumque tanta pietatis debet esse confessio, ut neque aliquid deitatis in Christo defuisse credatur, et nulla penitus a paterna substantia, que ubique est, facta putetur diuisio. Tale namque aliquid etiam Baptista Ioannes indicat, cum corporaliter absente Iesu dicebat ad turbas, Medius uestrum stat quem uos nescitis, qui post me uenit, cuius non sum dignus soluere corrigiam calceamentorum . Quod utique dici non poterat, de eo qui absens erat, quantum ad presentiam corporalem pertinet, quod medius staret eorum inter quos corporaliter non aderat. Unde ostenditur, quia et in corpore totus, et ubique totus aderat Filius Dei. Ne quis tamen nos existimet per hoc illud affirmare, quod pars aliqua deitatis Filii Dei fuerit in Christo, reliqua pars alibi uel ubique: quod illi sentire possunt, qui naturam substantie incorporee atque inuisibilis ignorant. Impossibile namque est de incorporeo diuisionem aliquam fieri. Sed in omnibus et per omnia et super omnia est, eo modo quo superius diximus: id est, quo uel sapientia, uel uerbum, uel uita, uel ueritas intelligatur, per quem intellectum omnis sine dubio conclusio localis excluditur. uolens igitur Filius Dei Deus pro salute generis humani apparere hominibus et inter homines conuersari, suscepit non solum corpus humanum, ut quidam putant, sed et animam, nostrarum quidem animarum similem per naturam, proposito uero et uirtute similem sibi, et talem quali omnes uoluntates et dispensationes uerbi et sapientie indeclinabiliter posset implere. Quod autem habuerit animam, manifestissime in Euangelio designat ipse Saluator dicens, Nemo tollit a me animam meam, sed ego pono eam a me; et iterum, Potestatem habeo ponendi animam meam, et potestatem habeo iterum sumendi eam ; et rursum, Tristis est anima mea usque ad mortem ; et iterum, Nunc anima mea turbata est . Neque enim tristis et turbata anima, uerbum Dei intelligendum est, quod ex auctoritate deitatis dicit, Potestatem habeo ponendi animam meam. Nec tamen ita dicimus fuisse Filium Dei in illa anima, sicut fuit in anima Petri uel Pauli ceterorumque sanctorum. in quibus Christus similiter ut in Paulo loqui creditur. Sed de illis omnibus illud sentiendum est quod Scriptura dicit, quia Nemo mundus a sorde, nec si unius diei fuerit uita eius . Hec uero anima que in Christo fuit, priusquam sciret malum, elegit bonum : et quia dilexit iustitiam, et odio habuit iniquitatem, propterea unxit eam Deus oleo letitie pre participibus suis . Oleo ergo letitie ungitur, cum uerbo Dei immaculata federatione coniuncta est: et per  hoc sola omnium animarum peccati incapax fuit, quia Filii Dei bene et plene capax fuit: ideoque et unum cum ipso est, atque eius uocabulis nuncupatur, et iehsu Christus appellatur, per quem omnia facta esse dicuntur . De qua anima, quoniam totam in se sapientiam Dei et ueritatem uitamque receperat, etiam illud arbitror dixisse Apostolum, quod ait, quoniam uita uestra abscondita est cum Christo in Deo: cum autem Christus apparuerit uita uestra, tunc et uos apparebitis cum ipso in gloria . Quis enim alius hic intelligendus est Christus, qui in Deo absconditus dicitur, et postea appariturus; nisi ille qui oleo letitie unctus, refertus, id est, substantialiter Deo repletus est, in quo nunc absconditus dicitur? Propterea enim et omnibus credentibus ad exemplum Christus exponitur, quia sicut ille semper, et antequam sciret omnino malum, elegit bonum, et dilexit iustitiam, et odio habuit iniquitatem, et propterea unxit eum Deus oleo letitie; ita et unusquisque uel post lapsum uel post errorem expurget se a maculis, exemplo proposito, et habens itineris ducem, arduam uiam uirtutis incedat: ut si forte per hoc in quantum fieri potest, per imitationem eius particeps efficiatur diuine nature, sicut scriptum est, quia Qui dicit se in Christo manere, debet sicut ille ambulauit et ipse ambulare . Hoc ergo uerbum et hec sapientia, per cuius imitationem, uel sapientes, uel rationabiles dicimur, omnibus fit omnia, ut omnes lucrifaciat, et fit infirmis infirmus, ut infirmos lucrifaciat. Et quia infirmus efficitur, propter hoc dicitur de eo, Etiamsi crucifixus est ex infirmitate, sed uiuit ex uirtute Dei . De quo Corinthiis qui infirmi erant, Paulus nichil se scire indicat inter ipsos, nisi Iesum Christum, et hunc crucifixum . Quidam autem uolunt de ipsa anima dictum uideri, cum primum de Maria corpus assumpsit, etiam illud quod Apostolus dicit: Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens : quo eam sine dubio in formam Dei melioribus exemplis et institutionibus repararet, atque in eam plenitudinem unde se exinaniuerat, reuocaret. Sicut autem participatione Filii Dei quis in filium adoptatur, et participatione sapientie in Deo sapiens efficitur; ita et participatione Spiritus sancti, sanctus et spiritualis efficitur. Unum enim atque idem est Spiritus sancti participium sumere, quod est Patris et Filii; quippe cum una et incorporea natura sit Trinitatis.  Igitur unigenitus Filius Dei, per quem omnia facta esse uisibilia et inuisibilia, in superioribus sermo disputationis edocuit, secundum Scripture sententiam, et fecit omnia, et que fecit diligit. Nam cum inuisibilis Dei ipse sit imago inuisibilis, participationem sui uniuersis rationabilibus creaturis inuisibiliter prebuit, ita ut tantum ex eo unusquisque participii sumeret, quanto erga eum dilectionis inhesisset affectu. uerum cum pro liberi arbitrii facultate uarietas unumquemque ac diuersitas habuisset animorum, ut alius ardentiore, alius tenuiore et exiliore erga suum auctorem amore teneretur: illa anima, de qua dixit iehsu, quia Nemo aufert a me animam meam , inseparabiliter atque indissociabiliter inherens, utpote uerbo et sapientie Dei et ueritati ac luci uere, et tota totum recipiens, atque in eius lucem splendoremque ipsa cedens, facta est cum ipso principaliter unus spiritus. Sicut et Apostolus his, qui eam imitari deberent, promittit, quia, Qui se iungit Domino, unus spiritus est . Hac ergo substantia anime inter Deum carnemque mediante  nascitur, ut diximus, Deus homo, illa substantia media existente, cui utique contra naturam non erat corpus assumere. Sed neque rursum anima illa, utpote substantia rationabilis, contra naturam habuit capere, in quem, ut superius, diximus, uelut  uerbum et sapientiam et ueritatem tota iam cesserat: unde et merito pro eo quod uel tota esset in Filio Dei, uel totum in se caperet Filium Dei, etiam ipsa, cum ea quam assumpserat carne, Dei Filius, et Dei uirtus, et Dei sapientia appellatur. Et rursum Dei Filius, per quem omnia creata sunt, iehsu Christus et filius hominis nominatur: nam et Filius Dei mortuus esse dicitur, pro ea scilicet natura, que mortem utique recipere poterat: et filius hominis appellatur, qui uenturus in gloria Dei Patris cum sanctis Angelis predicatur. Et hac de causa per omnem Scripturam, tam diuina natura humanis uocabulis appellatur, quam humana natura nuncupationis diuine insignibus decoratur. Magis enim de hoc, quam de ullo alio dici potest, quod scriptum est, quia Erunt ambo in carne una ; et, Iam non sunt duo, sed una caro . Magis uerbum Dei cum anima in carne una esse, quam uir cum uxore putandus est: sed et unus spiritus esse cum Deo, cui magis conuenit, quam huic anime, que se ita Deo per dilectionem iunxit, ut cum eo unus spiritus merito dicatur, Propheta dicente, Dilexisti iustitiam, et odisti iniquitatem; propterea unxit te, Deus, Deus tuus oleo letitie pre participibus tuis . Dilectionis ergo merito ungitur oleo letitie, id est, anima cum uerbo Dei Christus efficitur. Ungi namque oleo letitie, non aliud intelligitur quam Spiritu sancto repleri. Quod autem pre participibus dixit, indicat, quia non gratia Spiritus, sicut Prophetis, ei data est, sed ipsius uerbi Dei in ea substantialis inerat plenitudo, sicut et Apostolus dixit, In quo inhabitat omnis plenitudo diuinitatis corporaliter . Denique propter hoc, non solum dixit, Dilexisti iustitiam; sed addidit, et odisti iniquitatem. Odisse enim iniquitatem, illud est quod Scriptura dicit de eo, Qui peccatum non fecit, nec inuentus est dolus in ore eius . Et quod ait, Tentatum per omnia pro similitudine absque peccato . Et iterum ipse dicit de se, Ecce uenit princeps mundi huius, et in me non inuenit quidquam . Que omnia nullum in eo peccati sensum indicant extitisse. Quod ut propheta euidentius designaret, quia nunquam in eum iniquitatis sensus intrasset, ait: Priusquam sciret puer uocare patrem aut matrem, auertit se ab iniquitate . Quod si alicui difficile uidebitur, pro eo quod rationabilem animam esse in Christo supra ostendimus, cum utique naturam animarum boni malique capacem per omnes disputationes nostras frequenter ostendimus, hoc modo huius rei explanabitur difficultas. Arbitror sane etiam Ieremiam prophetam intelligentem que sit in eo natura Dei sapientie, que etiam hec quam pro salute mundi susceperat, dixisse: Spiritus uultus nostri Christus Dominus, cui diximus, quod in umbra eius uiuemus in gentibus . Pro eo enim quod sicut umbra corporis nostri inseparabilis est a corpore, et indeclinabiliter motus ac gestus corporis suscipit ac gerit; puto eum anime Christi opus ac motum qui ei inseparabiliter inherebat, et pro nutu [1 1Kb] eius ac uoluntate cuncta perpetrabat, ostendere uolentem, umbram Christi Domini hanc uocasse, in qua umbra nos uiueremus in gentibus. In huius namque assumptionis sacramento gentes uiuunt, que imitantes eam per fidem ueniunt ad salutem. Sed et Dauid dicens, Memor esto opprobrii mei, Domine, quo exprobrauerunt me in commutationem Christi tui : similia mihi uidetur ostendere. Et Paulus quid aliud sentit, cum dicit, uita nostra abscondita est cum Christo in Deo ? Et quid enim in alio loco dicit, An experimentum [2 1Kb] queritis eius qui in me loquitur Christus ? Et nunc Christum in Deo dicit absconditum: cuius rei intellectus est difficilis, nisi talis aliquis iudicetur, qualem per umbram Christi a Propheta significatum esse, supra diximus. Fortassis  etiam hoc sensum humane mentis excedit. Quin imo, quod uerius est, massam, sicut in fornacibus sepe fieri oculis deprehendimus, totam ignem effectam dicimus; quia nec aliud in ea nisi ignis cernitur: sed et si quis contingere atque contrectare attentauerit, non ferri, sed ignis uim sentiet. Hoc ergo modo etiam illa anima, que quasi ferrum in igne; sic semper in uerbo, semper in sapientia, semper in Deo posita est: omne quod agit, quod sentit, quod intelligit Deus est. Et ideo nec conuertibilis, nec mutabilis dici potest, que inconuertibilitatem ex uerbi Dei unitate indesinenter ignita possidebit. Ad omnes denique sanctos calor aliquis uerbi Dei putandus est peruenisse: in hac autem anima ignis ipse diuinus substantialiter requieuisse credendus est, ex quo ad ceteros calor aliquis uenerit. Denique quod dixit, quia Unxit te, Deus, Deus tuus oleo letitie pre participibus tuis : ostendit quod ista anima aliter oleo letitie, id est, uerbo Dei et sapientia ungitur; et aliter participes eius, id est, sancti Prophete et Apostoli. Illi enim in odore unguentorum eius cucurrisse dicuntur : ista uero anima uasculum unguenti ipsius fuit, ex cuius fragrantia participantes digni quique Prophete fiebant et Apostoli. Sicut ergo alius est unguenti odor et alia unguenti substantia; ita aliud est Christus, et aliud participes sui. Et sicut uas ipsum quod substantiam continet unguenti, nullo genere potest aliquid recipere fetoris; hi uero qui ex odore eius participant, si se paulo longius a fragrantia eius remouerint, possibile est ut incidentem recipiant fetorem: ita anima Christi uelut uas in quo inerat substantia unguenti, impossibile fuit ut contrarium reciperet odorem; participes uero eius quam proximi fuerint uasculo, tam odoris erunt participes et capaces. Hoc modo huius rei explanabitur difficultas. Naturam quidem anime illius hanc fuisse, que est omnium animarum, non potest dubitari: alioquin nec dici anima potuit, si uere non fuit anima. uerum quoniam boni malique eligendi facultas omnibus presto est, hec anima que Christi est, ita elegit diligere iustitiam, ut pro immensitate dilectionis ei inconuertibiliter atque inseparabiliter adhereret: ita ut propositi firmitas, et affectus immensitas, et dilectionis inexstinguibilis calor omnem sensum conuersionis abscinderet: ut quod in arbitrio erat positum, longi usus affectu iam uersum sit in naturam. Ita et fuisse quidem in Christo humana et rationabilis anima credenda est, et nullum sensum uel possibilitatem eam putandum est habuisse peccati. Ad pleniorem tamen rei explanationem non uidetur absurdum, si etiam similitudine aliqua utamur: licet in re tam ardua tamque difficili, ne exemplis quidem uti commodis copia est, tamen ut absque aliquo preiudicio dicamus: Ferri metallum capax est et frigoris et caloris. Si ergo massa aliqua ferri semper in igne sit posita, omnibus suis poris omnibusque uenis ignem recipiens, et tota ignis effecta, si neque ab ea ignis cesset aliquando, neque ipsa ab igne separetur; numquid dicemus hanc que natura quidem ferri massa est, in igne positam et indesinenter ardentem posse aliquando frigus recipere? Sed  et quamplurima alia in Scripturis diuinis de umbre significantia uidemus inserta: ut illud in Euangelio secundum Lucam, cum dicit Gabriel ad Mariam, Spiritus Domini ueniet super te, et uirtus Altissimi obumbrabit tibi . Et Apostolus de Lege dicit, quia similitudini et umbre deseruiunt celestium, hi qui carnalem habent circumcisionem . Et alibi dicitur, Nonne uita nostra umbra est super terram ? Si ergo et lex que super terram est, umbra est, et uita omnis nostra que est super terram, umbra est, et in umbra Christi uiuimus inter gentes; uidendum est ne omnium harum ueritas umbrarum in illa reuelatione noscatur, cum iam non per speculum, et in enigmate, sed facie ad faciem ,  sancti quique, et Gloriam Dei, et rerum causas ac ueritatem speculari merebuntur: cuius ueritatis accepto iam pignore per Spiritum sanctum, dicebat Apostolus: Et si cognouimus Christum secundum carnem aliquando, sed nunc iam non nouimus . Hec interim nobis ad presens de rebus tam difficilibus  disputantibus, id est, de incarnatione et deitate Christi, occurrere potuerunt. Si quis sane melius aliquid potuerit inuenire, et euidentioribus de Scripturis sanctis assertionibus confirmare que dicit, illa potius quam hec recipiantur.





DE TRINITATE ET UNITATE DEI Liber unus. 





ADMONITIO IN SUBSEQUENTEM LIBRUM.

Distributus olim fuit in tredecim capita, quorum posteriora nouem contractum interpolatumque omnem fere librum Augustini contra Sermonem Arianorum, dictis eorumdem hereticorum sine distinctione positis, continebant. Capita autem priora questiones aliquot dialogi Orosii qui in sexti tomi Appendice est, decurtatas et deprauatas referunt, ut uerisimilius sit hunc librum ex Dialogo, quam ex hoc libro Dialogum locupletatum fuisse. In ea porro Dialogi parte que huc translata est, uerba Augustini nonnulla reperies: illud exempli gratia quod hic legitur in capite 3 et in questione dialogi 9, »Si Spiritus filius diceretur, amborum filius diceretur; nullus autem filius est duorum, nisi,« etc., descriptum est ex Tractatu 99 in Ioan. et ex lib. 15 de Trinitate. Altera parte capitis eiusdem tertii exhibentur breuiora quedam excerpta ex libro secundo de Trinitate. Tandem caput quartum sumptum est ex libro Questionum de Nouo Testamento, quest. 93; qui Questionum liber in Appendice tomi tertii exstat.



CAPUT PRIMUM.


 Personam geniti Filii principium Geneseos euidenter ostendit: ait enim, In principio fecit Deus celum et terram . Quem alium principium intelligendum putamus, nisi Filium? Ipse enim de se interrogantibus Iudeis quis esset, respondit, Principium qui et loquor uobis . Ergo principium Filius. Per Filium fecit Deus celum et terram, sicut Ioannes euangelista narrat: Omnia per ipsum facta sunt, et sine ipso factum est nichil . Filius Dei natura est Filius, non adoptione, sicut scriptum est: Ante luciferum genui te . Deus Pater uterum non habet sicut nos, aut corporeus esse credendus est; sed per uterum substantiam intelligi uoluit, de qua natus est Filius. Quod est Pater, hoc genuit: Deus Deum, lux lucem; sicut homo hominem gignit, et canis canem. Nunquam uisum est ut homo gigneret canem. Ac per hoc Pater non de nichilo, neque de aliqua alia substantia, sed de se ipso genuit Filium.

 Spiritum sanctum, neque ingenitum, neque genitum fides recta declarat: quia si dixerimus ingenitum, duos patres affirmare uidebimur; si autem genitum, duos filios credere culpamur. Sed quod certa fides tenet, nec ingenitus est, nec genitus, sed ab utroque procedens, id est, a Patre et a Filio. Et ut hoc testimoniis approbemus, ipsum Dominum nostrum Iesum Christum ad discipulos audi dicentem: Cum uenerit, inquit, Paracletus, quem ego mittam uobis a Patre, Spiritum ueritatis, qui a Patre procedit, ille testimonium perhibebit de me . Et rursum ipse Dominus iehsu Christus post resurrectionem suam, ut ostenderet a se procedere Spiritum sanctum, sicut et a Patre; insufflans in discipulos suos, ait: Accipite Spiritum sanctum . Unus est ergo Spiritus Patris et Filii, unus amborum Spiritus. Igitur quod Patris sit Spiritus, ipse Dominus et Saluator noster discipulis suis ait: Non enim uos estis qui loquimini, sed Spiritus Patris uestri, qui loquitur in uobis . Et quod idem et Filii sit Spiritus, Paulus apostolus testis est: Si quis autem, inquit, Spiritum  Christi non habet, hic non est eius .



CAPUT II.

 Procul dubio in nomine Dei, Pater; in nomine principii, Filius intelligendus est. Profecto cum dixisset, In principio fecit Deus celum et terram; et subsecutus adiunxit, Et Spiritus Dei ferebatur super aquas : qui est tertia in Trinitate persona. Igitur si non esset trina persona, nunquam Dominus noster iehsu Christus diceret discipulis suis, Ite, baptizate omnes gentes in nomine Patris et Filii et Spiritus sancti . Nec baptizato Domino a Ioanne in Iordane fieret uox de celo, dicens: Hic est Filius meus dilectus, in quo mihi bene complacui . Nec Spiritus sanctus in specie columbe descendisse super eum, et mansisse diceretur. Ideo tres personas secundum Scripturas sanctas intelligimus, id est, alium esse Patrem, alium Filium, qui genitus est a Patre, alium Spiritum sanctum: non aliud, quia substantia unum sunt. Personas distinguimus, non deitatem separamus.  Quod autem Pater et Filius et Spiritus sanctus de una substantia sit, beatus Paulus apostolus de Filio ad Romanos scribens demonstrat: Quorum patres, inquit, et ex quibus Christus secundum carnem, qui est super omnia Deus benedictus in secula . Et iterum in Euangelio secundum Ioannem, Ut cognoscant te solum uerum unum Deum, et quem misisti Iesum Christum : id est, te, et quem misisti Iesum Christum, uerum unum Deum. Et rursus Scriptura dicit, Ut simus in uero Filio eius Iesu Christo, ipse est uerus Deus et uita eterna . Et ut equalitatem suam ostenderet, ait ipse Dominus, Ego et Pater unum sumus : scilicet natura, non persona. Et iterum inquit, Propterea querebant Iudei interficere Iesum, quia non solum soluebat sabbatum, sed et Patrem suum dicebat Deum, equalem se faciens Deo . Et rursus Paulus inquit, Qui cum in forma Dei esset, non rapinam arbitratus est esse se equalem Deo . Non poterat esse rapina, ubi equalis erat natura; non erat usurpata, sed nata; non rapuit, quia uere habuit.  Spiritum uero sanctum Deum, Acta Apostolorum apertissime docent: Anania, inquit Petrus, cur tentauit Satanas cor tuum, mentiri te Spiritui sancto? Et infra, Non hominibus mentitus es, sed Deo . Et in Euangelio inquit secundum Ioannem: Dominus spiritus est . Paulus ad Corinthios scribens, ait: Nescitis quia corpora uestra templum sunt Spiritus sancti, qui in uobis est, quem habetis a Deo, et non estis uestri? Idem Paulus, Empti enim estis pretio magno, glorificate et portate Deum in corpore uestro . Pater, inquam, Deus, Filius Deus, Spiritus sanctus Deus: non tres dii, sed unus est Deus, ut Moyses dicit: Audi, Isrel; Dominus Deus tuus, unus est Deus . Ac per hoc sicut dicimus, non tres deos, non tres essentias; ita nec tres sapientias, nec tres spiritus. Nam interrogati de singulis personis, si sit Pater sapientia, uel Filius, uel Spiritus sanctus: respondemus, Pater est sapientia, Filius est sapientia, Spiritus sanctus est sapientia: non tres sapientie, nec tres spiritus; sed una sapientia, et unus spiritus; sicut una substantia, et una essentia: quia hoc illi Patri est esse, quod Filio sapientie et Spiritui sancto est esse.  Et cum equales sint Pater et Filius et Spiritus sanctus, Filius tamen dicit, Pater maior me est ; et, Non ueni uoluntatem meam facere, sed uoluntatem eius qui me misit ; et, Pater, si possibile est, transeat a me calix iste ; et, Mea doctrina non est mea, sed eius qui me misit . Ista omnia, et alia que dicit Filius, secundum formam serui quam assumpsit, intelligenda et dicta sunt. Igitur cum primus homo conditus esset a Deo, et libero arbitrio muneraretur, preceptumque ei positum esset, ut si custodisset que ei Deus preceperat, non morte corporis, nec anime moreretur: sed ille inobediens mandato Dei, atque elatus superbia, suasioni serpentis obediens, mandata contempsit. Et hec causa exstitit ut mortis periculum incurreret; et ab illo uno homine omnis humana natura uitiata, atque peccato obnoxia, mortalis existeret. Unde apostolus Paulus inquit, Per unum hominem peccatum introiuit in mundum, et per peccatum mors: et ita in omnes homines mors pertransiuit, in quo omnes homines peccauerunt. Quia sicut per unum hominem omnes homines in condemnationem ceciderunt, ita et per unius iustitiam omnes homines in iustitiam uite surrexerunt ; et iterum, Primus homo de terra terrenus, secundus homo de celo celestis . Celestem itaque dico, quia non ex humano conceptus semine, sed de Maria uirgine, pro nostra salute, assumptus a Filio Dei, sicut Ioannes testatur: Et uerbum caro factum est, et habitauit in nobis . uerbum caro factum est, non in carnem mutatum, ut desisteret esse quod erat, sed cepit esse quod non erat: sumpsit enim carnem, non conuertit in carnem. Carnem istam a parte totum hominem intelligimus, id est, carnem et animam rationalem: ut primus homo et carne et anima mortuus fuerat; ita etiam oportuit ut per Mediatorem Dei et hominum hominem Christum Iesum, et carne et anima uiuificaretur. Ergo, ut supra diximus, secundum assumptionis formam carnis dictum est, Pater maior me est .  Non est credendum posse Filium Dei et Filium hominis duos filios esse; quia non sunt duo filii, sed unus. Nam ille qui erat Filius Dei, factus est filius hominis in unitate persone. Ut anima et caro unus est homo, ita uerbum et homo unus est Christus. Duas substantias accipimus in uno Filio Dei; unam deitatis, aliam humanitatis, non duas personas. Et si dixerimus duas personas, introducemus etiam duos filios Dei: et iam tunc non erit Trinitas, sed quaternitas; quod absit. Profecto enim per id quod est Deus, et equalis Patri, et ubique presens est, et in celo est totus, et in terra totus, et in nullo  continetur loco: per id quod homo, et passus et mortuus, et resurrexit et ascendit in celum, sedetque ad dexteram Patris, et sic ueniet ad iudicandum uiuos et mortuos, quemadmodum est ire uisus in celum, in eadem forma carnis atque substantia; cui profecto immortalitatem dedit, naturam non abstulit.  Licet una substantia sit, neque persona Patris, neque Spiritus sancti, sed sola Filii suscepit carnem. Et ut hoc intelligamus, comparationibus utar. Certe  sic in anima est ratio, et cum sint unum, aliud anima agit, aliud ratio; anima uiuimus, ratione sapimus: ita Pater et Filius et Spiritus sanctus cum sint una substantia, tota Trinitas operata est hominem, quem non tota Trinitas assumpsit, sed sola Filii persona.  Nec uoluntate, nec necessitate genuit Pater Filium. Non necessitate, quia necessitas in Deo non est: non uoluntate, quia uoluntas preire sapientiam non potest, que est Filius. Igitur prius est rationabiliter sapere, quam rationabiliter uelle. Unde nec uoluntate nec necessitate, sed naturaliter sola sapientia Pater genuit Filium.  Sicut Pater uitam habet in semetipso, sic dedit Filio habere uitam in semetipso . Scimus Filium Dei a semetipso non esse, sed a Patre genitum esse: Patrem uero a nullo genitum esse, a nullo uitam accepisse. Dedit Pater Filio uitam, gignendo uitam quam Pater habuit in se. Non quod prius fuerit Filius sine uita, et postea acceperit uitam; sicut nos qui per peccatum amisimus uitam, et per gratiam Saluatoris recepimus uitam. Ideo de eo dicitur, Filius a Patre accepit uitam, quia non a se ipso est genitus: non existenti dedit, sed gignendo.



CAPUT III.

 Quoniam et oratione et testimoniis persuasimus de subiectione Filii, quia non secundum substantiam minor, sed secundum formam serui quam assumpsit: sed ut missus esse dicatur, aliquid dicere uolumus. Scimus sicut Filius non secundum substantiam dicitur missus, seu minor: ita nec Spiritus sanctus propter columbam uel ignem missus dicitur: scilicet quia non in ea substantia, qua equalis est Patri, apparuit; sed, ut dictum est, per subiectam creaturam. Non enim sicut Filius hominem assumpsit, ut in eternum permaneat, sic Spiritus sanctus columbam uel ignem: sed ille facte uisiones de creatura inferiore ad manifestandum Spiritum, esse postea destiterunt. Nunquam enim illa incomprehensibilis immutabilisque diuinitas, que est Trinitas Deus, ab oculis carnalibus uideri potest, nisi, ut dictum est, per subiectam creaturam. Inter genitum Filium et processionem Spiritus sancti hoc distat, quod Filius Dei sic est de Patre, quomodo natus, non quomodo datus: Spiritus uero sanctus sic est de Patre et Filio, non quomodo natus, sed quomodo datus. Filius natus solius est Patris, non Spiritus sancti. Amborum est Spiritus, id est, Patris et Filii: quia  si Spiritus Filius diceretur, amborum Filius diceretur. Nullus autem filius est duorum nisi patris et matris: quod absit ut inter Deum Patrem et Filium quis suspicetur, quia nec filius hominis simul et ex patre et matre procedit: sed cum procedit ex patre, non tunc procedit ex matre; et cum procedit ex matre in hanc lucem, non tunc procedit et ex patre. Spiritus uero sanctus non de Patre procedit in Filium, et de Filio procedit ad sanctificandam creaturam, sed simul de utroque procedit.  De eo quod a Ioanne dicitur, quod Spiritus sanctus non loquitur a semetipso; sed quecumque audiet, loquetur ; non loquitur a semetipso, quia non est a se ipso: Pater enim a nullo est natus, Filius a Patre est genitus, Spiritus sanctus a Patre et Filio procedens:  ideo non loquitur a se ipso; sed quecumque audiet, loquetur. Audire illi esse est, a se non est, sed a Patre: ideo quecumque audiet, loquetur. Quid sit quod Spiritus sanctus pro nobis interpellare dicitur, quod dicit Paulus ad Romanos scribens: Nam quid oremus sicut oportet, nescimus; sed ipse Spiritus postulat pro nobis gemitibus inenarrabilibus. Qui autem scrutatur corda, scit quid desideret Spiritus, quia secundum Deum postulat pro sanctis . Modus iste locutionis, qui frequenter in Scripturis sanctis inuenitur, est sicut Deus dicit ad Abraham, Nunc cognoui, quoniam timeas Deum, , hoc est, cognoscere te feci: sicut dicit Apostolus, Nunc cognoscentes Deum, imo cogniti a Deo . Nempe omnia in presentia Dei sunt antequam fiant; presentia sunt futura, quasi iam facta sint: quomodo dicit, cogniti a Deo, nisi faciente Deo ut cognoscamus Deum; sic et hic scribitur Spiritus sanctus gemere pro nobis, id est, gementes nos facere, infundendo nobis caritatem in Deum et proximum: sicut legitur, Letus dies, quia letos homines faciat. Pater solus nusquam legitur missus, sed missionem Filii ita scribit Apostolus: Cum autem uenerit plenitudo temporis, misit Deus Filium suum natum ex muliere, factum sub lege, ut eos qui sub lege erant, redimeret . Quod Filius Dei natus de Maria uirgine, uenit in mundum, testatur euangelista, dicens, In mundo erat, et mundus per ipsum factus est . Et ipse ait, Ego a Patre exiui, et ueni in hunc mundum . Item Euangelista dicit, Et mundus eum non cognouit. Deinde subiungit, In sua propria uenit . Illuc utique missus est, quo uenit: sed in hunc mundum est missus, ubi erat; que missio tamen esse opus sancte Trinitatis, nulli sit catholico dubitandum. Nusquam scriptum est, quod Deus Pater maior sit Spiritu sancto, uel Spiritus sanctus minor Deo Patre, quia non ita est. Quia persona diuinitatis sue assumpta est a Filio Dei ex uirgine Maria, in personam sue humanitatis, unitatem habitumque coniunxit in eternum. Quamuis Spiritus sanctus apparuisset in specie columbe uel ignis, non possumus tamen dicere Spiritum sanctum Deum et columbam, aut Deum et ignem, sicut dicimus Filium Deum et hominem. Propter has igitur corporales formas, in quibus apparuit Spiritus sanctus, missus dicitur: non propter has minor Patre dici potest; sicut Filius propter formam serui, que inhesit illi ad unitatem persone perpetualiter. Ille uero species corporales, ut est columbe uel ignis, ad demonstrandum quod opus fuit, ad tempus apparuerunt, et esse postea destiterunt. Nonne apparere debuerunt creature sicut oportuit, seruientes Creatori ad nutum eius; qui incommutabiliter in se ipso permanet, ad eum significandum et demonstrandum, sicut significari et demonstrari mortalibus oportebat, mutate atque conuerse?



CAPUT Iu.

 A quibusdam dubitari solet, an Spiritum sanctum habuerunt Apostoli illo tempore, quo fuerunt cum Christo Domino, secundum quod Euangelista dicit, Spiritus nondum erat datus, quia iehsu nondum erat glorificatus . Et in alio loco ait, Si diligitis me, precepta mea seruate: et ego rogabo Patrem, et alium Paracletum dabit uobis, ut uobiscum sit in eternum, Spiritum ueritatis: quem mundus non potest accipere; quia non uidet eum, neque cognoscit eum. uos autem uidetis eum, et cognoscitis eum; quia apud uos manet, et uobiscum est . Et etiam post resurrectionem suam legitur insufflasse et dixisse discipulis, Accipite Spiritum sanctum . In Pentecoste uero legitur Spiritus sanctus in Apostolos descendisse . Ad hec dicendum, quia unus Spiritus est, sed dona habet multa. Non est dubium, quin Spiritus sanctus erat cum eis: quia ubi Christus est, Spiritus sanctus est. Et quia uenturum Spiritum sanctum a Patre promiserat Christus, non defuit in hoc indifferens  eius diuinitas. Trium officiorum forme doni Spiritus sancti in Apostolis sunt ostense: quarum prima est, que ad ius ecclesiasticum pertinet, in regenerandis. Ecclesiastica potestas intelligitur esse in officiis episcoporum et sacerdotum, qui omnia in traditione dominica per Spiritum sanctum agere debent. Unde illis dicit iehsu, Quorum tenueritis peccata, tenebuntur; et quorum remiseritis, remittentur eis . Secunda est, que in Pentecoste data est, que generalis est: non solum enim in Apostolos, uerum etiam in omnes credentes decidit Spiritus sanctus. Tertia forma est, que solum Apostolis uel ordinatis in initio concessa est, in signis ac uirtutibus faciendis, usquedum fidei semina iacerent ad crementum. Semina enim fidei sunt uirtutes per Apostolos facte: ipsi enim Apostoli antistites positi sunt huiusmodi ueritatis, qui per signa et prodigia rationabilem esse fidem nostram testantur. Igitur Spiritus sanctus datur omnibus generaliter credentibus, sed si manet in eis: in signis uero et prodigiis filii Dei esse probantur. Etiam Spiritus sanctus non manet quandoque in homine, sed uocatus aduenit, ut suggerat necessaria, et recedat. Similiter et in traditione uel ordinatione, deforis gratiam et tuitionem prestat deuotis fidei, ut commendatiores habeantur per inspirationem eius.



CAPUT u.

 Pater, Filius, et Spiritus sanctus unus est uerus Deus, secundum illud quod scriptum est, Audi, Isrel; Dominus Deus tuus unus est . Et in Euangelio scriptum est, Ut cognoscant te solum uerum Deum, et quem misisti Iesum Christum . Et de Christo dicitur a Ioanne apostolo, Ipse est uerus Deus, et uita eterna . Ante omnia tempora Filius erat, ut intelligendum in hoc est, In principio erat uerbum: et, Omnia per ipsum facta sunt. Quia et tempus sine aliquibus creature motibus non potest esse. Et ideo per Filium facta confitemur et tempora, per que facta sunt omnia: ideo procul dubio equalis genitus, et ceternus est Patri Filius. Dicitur Filius Dei ex uoluntate et precepto Patris, celestia, terrestria, uisibilia et inuisibilia, corpora et spiritus ex nullis exstantibus, id est, ex nichilo ut essent, sua uirtute fecisse  :] cum ipse ex nullis exstantibus, hoc est, ex nichilo non factus sit, sed ex Deo Patre Deus: que res indicat unam et eamdem Patris Filiique naturam. Filius per se ipsum non potuit, tanquam non esset ante quam fieret, ut esset ipse per quem fieret idem ipse. Porro si per aliquem alium a Patre factus est Filius; quis est ipse alius, cum omnia per ipsum facta sunt, hoc est, per uerbum eius? [Antequam faceret uniuersa, omnium futurorum Deus et Dominus, rex et creator erat constitutus, et omnium futurorum in natura habens prescientiam, et in faciendo in omnibus exspectans Patris iussionem. Ipse uoluntate Patris descendit de celo, et uenit in mundum, sicut ipse ait: Non enim a me ipso ueni, sed ille me misit  .] Una quippe ipsa Trinitas est, quoniam ex ipso, et per ipsum, et in ipso sunt omnia. Dicimus iubente Patre Filium creasse omnia, non esse nisi uerbum, per quod facta sunt omnia. Quod autem Pater miserit Filium, qui cum ipso uenit, ipse testatur qui ait, Non sum solus, quoniam Pater mecum est. Nunquam ideo diuersa natura est, quia Pater mittit, et mittitur Filius. Potest homo pater mittere hominem filium, non unius eiusdemque substantie, cum homo missus ab homine mittente separetur: quod non potest Deus. Sed ignis mittit splendorem suum, nec potest splendor separari ab igne mittente. Cum enim splendorem mittit ignis, longius peruenit inde splendor, quo ignis non peruenit. Unde splendor ab igne qui est in lucerna missus [1 1Kb] ,  utique uere possit dici in pariete, quo sine lucerne igne peruenit ignis. Super hoc Filius dicit, Qui me  misit, mecum est : quod uere potuit Filius dicere, Pater mecum est. Cum igitur hec a Patre missio Filii prorsus ineffabilis sit, nec capi ullius cogitatione possit, hoc etiam hic potest intelligi, ut a Patre missus esse dicatur, quod Filius hominibus apparuit in carne, non Pater. Quo enim mittitur Filius, ubi non est? Ubi autem non est sapientia Dei? etc.





DE ESSENTIA DIuINITATIS LIBER UNUS. *





ADMONITIO IN SUBSEQUENTEM LIBRUM.

Non uni Augustino, sed aliis multis auctoribus eque falso tributus fuit, Ambrosio, Hieronymo, Anselmo, Bonauenture. Quanquam apud Hieronymum non totus exstat, sed tantum usque ad uerba, Hec omnia que predicta sunt, etc., col. 1208, cap. 2; apudque ipsum inscribitur, De his que Deo in Scripturis attribuuntur. Apud Anselmum, De uestimentis et membris et actibus Deo tributis. Apud Bonauenturam, De essentia et inuisibilitate et immensitate Dei. In Mss. uaticano et uictorino sub Augustini nomine titulum habet, De essentia diuinitatis et de inuisibilitate atque incommutabilitate Dei. Prima et maxima pars libri ex Eucherii Lugdunensis opere de Formulis spiritualis intelligentie sumpta, continet totum caput eiusdem operis primum, quod est de Diuinis nominibus.

I. Omnipotens Deus Pater et Filius et Spiritus sanctus, unus atque trinus, unus uidelicet in natura, trinus uero exstat in personis: solus inuisibilis, solus immensus atque incomprehensibilis, solus incircumscriptus, solus immutabilis, incorporeus et immortalis, ubique presens, sed latens: ubique totus, sed immensus. Inuisibilis est, quia in essentia sua uideri non potest, Apostolo testante, qui ait, Quem nullus hominum uidit, sed nec uidere potest . Et in Euangelio, Deum nemo uidit unquam . Incorporeus est, quia nullis membrorum lineamentis compositus, siue compactus existit, sicut. ueritas in Euangelio ait, Spiritus est Deus; et eos qui adorant eum, in spiritu et ueritate oportet adorare . Immensus est, quia quantitas eius uel qualitas a nullo ex creaturis metiri potest: cui Salomon in oratione sua supplicans ait, Si celum et celi celorum te non capiunt, quanto magis domus ista quam edificaui ? Incircumscriptus est, quoniam circumscribi non potest. Illocalis est, quoniam de loco ad locum nequaquam transit, sed neque in loco quolibet retinetur [1 1Kb] , ipso de semetipso per Isaiam prophetam testimonium perhibente atque dicente, Celum sedes mea, terra autem scabellum pedum meorum . Et per Ieremiam, Nonne celum et terram ego impleo, dicit Dominus ? Cuius immensitatem propheta in Psalmo confitens ad ipsum Deum ait, Si ascendero in celum, tu illic es; et si descendero ad infernum, ades . De cuius immensitate adhuc in libro beati Iob scriptum est, Excelsior celo est, et quid facies? Profundior inferno, et unde cognosces ? Longior terra mensura eius, et latior mari. Qui enim celum et terram implet, procul dubio nullus est locus ab eius presentia absens. Super omnem quippe creaturam presidet regendo atque imperando: subtus omnia est sustinendo atque portando, non laboris pondere, sed infatigabili uirtute: quoniam nulla creatura ab eo condita per se subsistere ualet, nisi ab ipso sustentetur qui illam creauit. Extra omnia est, sed non exclusus: intra omnia est, sed non inclusus. Immutabilis est, quia ab eo quod est mutari omnino non potest, ipso dicente per Malachiam  prophetam, Ego Dominus et non mutor . Ideo autem Deus immutabilis dicitur, quia in natura eius, ira, furor, penitentia, obliuio, recordatio, et alia his similia, nullo modo accidunt. Simplex enim natura est, et immutabilis atque imperturbata; neque aliud est ipse, et aliud quod habet; sed ipsum est quod habet et quod est. Immortalis est, quia mori nullo modo potest, Apostolo hoc attestante atque dicente, Qui solus habet immortalitatem, lucem habitans inaccessibilem, quem nullus hominum uidit, sed nec uidere potest . Ubicumque autem sacra Scriptura sparsim per diuinos Libros, in Deo motus anime seu humana membra describit, id est, caput, capillos, oculos, palpebras, aures, nares, os, labia, linguam, cor, imaginem, uterum, manus, dexteram, sinistram, digitos seu digitum, brachium, alas, scapulas, posteriora, pedes; item motus anime, iram, furorem, obliuionem, recordationem, penitentiam, et alia his similia: non carnaliter iuxta historiam a recte intelligentibus sentienda [1 1Kb] sunt, sicut a Iudeis et a plerisque hereticis carnaliter sapientibus, qui Deum corporeum atque localem opinantur; sed spiritualiter omnia de eo intelligenda et confitenda sunt. Si quis autem in Deo humana membra, seu motus anime more humano inesse credit, procul dubio in corde suo idola fabricat. Igitur, ut dictum est, figuraliter in Deo caput cum legimus, ipsam essentiam diuinitatis eius, que omnia precedit, et cui uniuersa subiecta sunt, intelligere debemus. Capillos uero capitis eius, sanctos Angelos seu uniuersos electos typice accipi oportet. De quo sacramento in libro Danielis prophete scriptum est, Aspiciebam donec throni positi sunt, et Antiquus dierum sedit: uestimentum eius quasi nix candida et capili capitis eius quasi lana munda . Hoc enim significat per uestimentum eius candidum, quod et per capillos capitis eius, sanctos uidelicet Angelos et multitudinem sanctorum dealbatorum. uel certe ideo capilli eius lane munde comparantur, ut per hoc Antiquus dierum esse credatur. Oculos habere dicitur Deus, pro eo quod omnia uidet, et nichil eum latet, in cuius conspectu, ut ait Apostolus, nulla creatura inuisibilis est. Omnia enim nuda et aperta sunt  oculis eius . Aliter uero oculi Domini respectus gratie eius intelliguntur, ut est illud in Psalmo Oculi Domini super iustos . Item aliter oculi Domini, precepta eius per que nobis lumen scientie subministratur, mystice accipiuntur: ut est illud in Psalmo, Preceptum Domini lucidum, illuminans oculos . Palpebre Domini, occulta atque incomprehensibilia iudicia eius, siue spiritualis in diuinis Libris locutio eius innuitur: de quibus occultis atque incomprehensibilibus sacramentis atque iudiciis in Psalmo scriptum est, Palpebre eius interrogant filios hominum , id est, probant. Aures habere dicitur Deus propter quod omnia audit, et nichil illum sub silentio latet: de quo in libro Sapientie scriptum est, Auris zeli audit omnia, et tumultus murmurationum non abscondetur . Nares Dei, inspiratio eius in corda fidelium: ut est illud in libro Regum, Ascendit fumus de naribus eius , id est, lacrymosa compunctio penitentie per inspirationem [1 1Kb] illius. Facies Dei, cognitio diuinitatis eius ad homines: de qua cognitione in Psalmo scriptum est, Ostende nobis, Domine, faciem tuam, et salui erimus ; hoc est, da nobis cognitionem tuam: que cognitio per Filium hominibus innotuit ipso dicente in Euangelio, Nemo nouit Patrem nisi Filius, et cui uoluerit Filius reuelare . Aliter uero facies Dei significat inuisibilem essentiam diuinitatis Filii Dei: de qua ipse Dominus ad Moysen per Angelum respondens ait, Posteriora mea uidebis; faciem autem meam uidere non poteris ; ac si diceret, Incarnationem meam uidebis in nouissimis diebus, diuinitatem autem meam uidere non poteris. Os Dei, Filius Dei Patris, id est, Christus Dominus: de quo Isaias propheta ex persona Iudeorum effatus ait, Quia os eius ad iracundiam prouocauimus . Aliter uero os Domini, sermo eius siue iussio accipitur: de quo sermone Domini predictus propheta ait, Os Domini locutum est ; hoc est, uerbum Dei, Patris filius, per quod omnia facta sunt: de quo in Psalmo, uerbo Domini celi firmati sunt . Et alibi, Misit uerbum suum, et sanauit eos . Et in Euangelio, In principio erat uerbum, et uerbum erat apud Deum, et Deus erat uerbum . Lingua Dei mystice significat Spiritum sanctum, per quem Deus Pater secretum suum hominibus manifestauit: unde in Psalmo, Lingua mea calamus scribe uelociter scribentis . Labia Domini, utriusque Testamenti consonantia intelliguntur: de quibus duobus Testamentis in Prouerbiis scriptum est, Diuinatio in labiis eius, in iudicio non errauit os eius . Brachia Dei Patris, Filius eius et Spiritus sanctus intelliguntur: sicut est illud in Isaia propheta, Et brachia mea populos iudicabunt . Brachium Dei Patris singulariter, Filius eius accipitur: de quo Ieremias propheta ad ipsum ait, Et nunc, Domine Deus, qui eduxisti populum tuum de terra Aegypti in manu forti et brachio extento . Idcirco autem Filius Dei Patris, brachium eius dicitur, quia omnis creatura electa ab ipso continetur. Dextera Dei Patris, idem unigenitus Filius accipitur: de quo in Psalmo ex persona hominis assumpti, Dextera, inquit, Domini fecit uirtutem, dextera Domini exaltauit me . Aliter autem dextera Domini gloriam Patris significat, id est, eternam beatitutidinem: de qua in Psalmo ex persona Patris ad Filium, Sede a dextris meis . Dicitur autem et dextera Dei omnis electa creatura in celo et in terra, sicut et per sinistram eius intelligitur reproba creatura, id est, demones et omnes impii qui ad leuam positi eterna supplicia sustinebunt. Manus Dei Patris, Filius Dei accipitur, pro eo quod per ipsum omnia facta sunt: sicut est illud in Isaia propheta, Omnia  hec manus mea fecit , et facta sunt omnia. Aliter uero manus Dei potestas eius intelligitur: de qua potestate in libro Ieremie scriptum est, Sicut lutum in manu figuli, ita uos in manu mea, domus Isrel . Item manus Dei flagellum accipitur: de cuius percussione in Sophonia propheta scriptum est, Extendam manum meam super Iudam et super habitantes Ierusalem, et disperdam de loco hoc reliquias Baal, etc. . Pro qua Domini percussione beatus Iob de semetipso ait, Manus Domini tetigit me . Digitus Dei singulariter, Spiritus sanctus accipitur, a quo Spiritu sancto Lex in duabus tabulis lapideis in monte Sina scripta narratur. Ipse enim scripsit qui scribenda dictauit, id est, Spiritus sanctus, de quo Spiritu sancto Dominus in Euangelio, Si ego, inquit, in digito Dei eiicio demonia . Quod alius euangelista aperte declarans ait, Si ego in Spiritu Dei eiicio demonia . Sicut enim digitus cum manu uel brachio, manus uero uel brachium cum corpore unum sunt in natura; ita Pater et Filius et Spiritus sanctus tres quidem sunt persone, una autem substantia diuinitatis. Digiti Dei pluraliter, sancti intelliguntur Prophete, per quos Spiritus sanctus libros Legis ac Prophetarum sua inspiratione descripsit: de quibus in Psalmo scriptum est, uidebo celos tuos, opera digitorum tuorum . Per celos enim, libros Legis et Prophetarum; per digitos uero, sanctos, ut dictum est, Prophetas mystice insinuauit. Imago Dei Patris inuisibilis, unigenitus est Filius eius, de quo Apostolus ait, Qui est imago Dei inuisibilis . Aliter namque est imago Dei Patris in Filio suo, quem non aliunde, sed de semetipso, hoc est, de substantia sua per omnia sibi similem genuit et equalem: aliter uero in anima hominis, quam non ex se, id est, de substantia sua, sicut plerique heretici opinati sunt, genuit, sed ex nichilo creauit. Sicut aliter est imago cuiuslibet regis in filio eius quem ex semetipso sibi similem genuit, id est, homo hominem; aliter uero in annulo eius, siue in cera imago illius impressa, que non est hoc quod ipse, sicut filius qui naturaliter, hoc est quod et pater. Cor Dei Patris, arcanum sapientie eius mystice innuit, ex quo uerbum, id est, Filium suum impassibiliter sine initio genuit, ipso dicente per prophetam, Eructauit cor meum uerbum bonum . Alas habere legitur Deus, pro eo quod more auis electos suos tanquam pullos sub se colligit, fouet, et ab insidiis diaboli et malorum hominum protegit: de cuius protectione Propheta in Psalmo ad ipsum ait, Sub umbra alarum tuarum protege me . Scapulas habere dicitur Deus, quia infirma membra Ecclesie patienter quasi in scapulis portat, et portando protegit: de quo in Psalmo uiro iusto dicitur, Scapulis suis obumbrabit tibi, et sub pennis eius sperabis . uenter Dei Patris, secreta origo substantie eius accipitur, ex qua origine ineffabiliter ante omnem creaturam Filium suum genuit: ipso testimonium perhibente per prophetam ac dicente, id est, Patre ad Filium, Ex utero ante luciferum genui te . Aliter uterus Dei incomprehensibilia et occulta iudicia eius, que rimari nequeunt, mystice insinuat: de quibus occultis iudiciis eius in Iob scriptum est, De cuius utero egressa est glacies, et gelu de celo quis genuit ? Posteriora Filii Dei, incarnatio eius accipitur, que extremo tempore ad redemptionem humani generis facta est: de qua posteriori parte Filius Dei in monte Sina ad Moysen per angelum loquens ait, Posteriora mea uidebis, faciem autem meam uidere non poteris ; ac si ei diceret, Incarnationem meam uidebis, deitatem meam uidere non poteris. Pedes Dei, stabilimentum uirtutis ac potentie eius sunt, eo quod ubique presens sit, et uniuersa illi sint subiecta, ipso dicente per Isaiam prophetam, Celum mihi sedes est; terra autem scabellum pedum meorum . Aliter uero pedes Filii Dei, incarnatio eius intelligitur, que diuinitati subiecta est, tanquam capiti pedes, siue pro  eo quod circa finem mundi ipsa incarnatio facta est. Sicut enim per caput, ut dictum est, diuinitas; ita per pedes figuraliter humanitas eius exprimitur: de qua humanitate in Exodo scriptum est, uiderunt Deum Isrel, hoc est, Moyses et Aaron et Nadab et Abiu et septuaginta de senioribus populi, et sub pedibus eius quasi opus lapidis sapphirini, et quasi celum cum serenum est . Sicut autem per lapidem sapphirinum celestes creaturas, id est, sanctos Angelos; ita per celum serenum sanctam electorum Ecclesiam ex hominibus assumptam figuraliter demonstrare uoluit. Super quas duas creaturas homo assumptus a Filio Dei in perpetuum regnat. De quo in Psalmo, Omnia, inquit, sub pedibus eius . Aliter per pedes Domini, id est, Iesu Christi, significati sunt sancti predicatores, de quibus in Deuteronomio scriptum est, Qui appropinquant pedibus eius, accipient de doctrina eius . uestimentum Filii Dei aliquando caro eius, que a diuinitate assumpta est, in diuinis Libris figuraliter accipitur: de quo indumento carnis eius Isaias propheta uaticinans ait, Quis est iste qui uenit de Edom, tinctis uestibus de Bosra ? Rursum uestimenta eiusdem Domini, sancta accipitur Ecclesia, que per fidem et dilectionem ei coniuncta est: de qua in Psalmo scriptum est, Dominus regnauit, decorem indutus est ; et in alio psalmo ad ipsum Dominum, Confessionem et decorem induisti, amictus lumine sicut uestimento . Pallium Christi, iam dicta eius Ecclesia recte intelligitur: de qua in libro Genesis scriptum est, Lauabit in uino stolam suam, hoc est, in sanguine passionis carnem suam; et in sanguine uue pallium suum , id est, Ecclesiam suam. Calceamenta Domini nostri Iesu Christi mystice significant incarnationem eius, quam ex mortalitate generis humani assumere dignatus est: de qua incarnatione sua ipse per Prophetam in Psalmo ait, In Idumeam extendam calceamentum meum : id est, plebi Gentilium manifestabo incarnationem meam. Gressus Dei, aduentus Filii Dei in mundum, et regressio eius ad Patrem: de quibus gressibus Psalmista canit, uisi sunt gressus tui Deus, ingressus Dei mei regis qui est in sancto . De celo enim uenit in uterum uirginis, de utero uero nascendo, positus est in presepio. Postquam autem omnia impleuit, pro quibus a Patre missus uenerat, appensus est in ligno crucis: de cruce autem depositus, secundum carnem sepultus est, secundum animam uero ad inferna descendit: tertia autem die per potentiam diuinitatis sue carnem suam de sepulcro suscitauit: et post dies resurrectionis sue, quadragesimo scilicet die, uidentibus Apostolis ascendit in celum , et sedet ad dexteram Patris, id est, in gloria eius. Hi sunt enim gressus Filii Dei, iste descensus et ascensus eius qui frequenter in sacris Scripturis legitur. Ascendere Deus dicitur, cum Filius Dei carnem de nobis assumptam in celum uelut captiuam duxit: sicut est illud in Psalmo, Ascendit in altum, captiuam duxit captiuitatem ; quia naturam humani generis, que a diabolo captiua in mundo retinebatur, assumens, secum in celum ubi nunquam antea fuerat, tanquam captiuam deportauit. Abscondere faciem suam Deus legitur, cum quibusdam reprobis eorum exigentibus culpis cognitionem suam abscondit: sicut in populo Iudeorum nunc impletum uidemus; qui negantes Filium Dei, scientiam ueri Dei perdiderunt, ut similes fierent Gentibus que Deum non nouerunt. Ostendere faciem suam dicitur Deus, cum respectu gratie sue quibus uult, electis scilicet suis, se ipsum in corda eorum occulta inspiratione insinuat, et ad diligendum se amorem suum infundit. Sedere dicitur Deus, non corporaliter humano more, sed potentialiter super omnem creaturam rationalem presidere [1 1Kb] , ut est illud in Psalmo, Regnauit Dominus  super gentes, Deus sedet super sedem sanctam suam . Sedere etiam dicitur Deus super Cherubim, quod interpretatur, Scientie plenitudo, siue multitudo, per quod significantur sancti Angeli, siue mentes spiritualium uirorum in quibus Deus inuisibiliter presidet et regnat. In illis enim sedet, qui scientia eius et dilectione pleni sunt. In Prouerbiis quippe Salomonis scriptum est, Anima iusti sedes est sapientie. Sapientia uero Dei Patris Christus est, qui in animas iustorum sedere dicitur. Descendere in mundum Deus legitur, quando aliquid nouum quod antea non fuerat in creatura humana operatur: sicut Filius Dei Patris descendisse narratur, quando ueram carnem ex Maria uirgine propter redemptionem nostram suscepit, et uerus homo fieri dignatus est, non amittendo quod erat, sed assumendo quod non erat: de cuius descensione, hoc est, incarnatione in Psalmo scriptum est, Inclinauit celos, et descendit, et caligo sub pedibus eius . Celos inclinauit, quia ante aduentum suum prenuntios Angelos siue Prophetas misit, qui eius aduentum hominibus nuntiarent. Caligo sub pedibus eius fuit, quia impii homines a sua malitia cecati, eius incarnationem agnoscere non potuerunt: sed neque nunc possunt. Stare Deus dicitur, cum nos infirmos, id est, creaturam suam ad penitentiam et conuersionem uite patienter sustinet: ut est illud in Habacuc propheta, Stetit, et mensus est terram, et dissoluit gentes ; id est, stetit ad subueniendum, et dissoluit credentes in se a uinculis peccatorum. Transire dicitur Deus, cum a cordibus quorumdam hominum, in quibus ante per fidem inhabitare credebatur, postea subrepente perfidia uel quolibet delicto ab his recedit, et ad alios transit. Quemadmodum de Iudeis ad Gentes, et de hereticis ad catholicos, seu de quibuslibet irreligiosis et negligentibus pro uitio suo recedere dicitur Deus, et ad alios transire, quod non localiter aut uisibiliter, sed inuisibiliter occulto iustoque iudicio facere consueuit. Ambulare dicitur Deus, non de loco ad locum transeundo, quod impium est ita credere: sed deambulatio eius est in cordibus sanctorum delectari; sicut scriptum est, Et inhabitabo in eis, et inambulabo, et ero illorum Deus . uel certe ambulare Dei, est in sanctis predicatoribus suis de loco ad locum transire. Loqui Dei est, inuisibiliter sine sono uocis uel quolibet strepitu occulte [1 1Kb] in mentibus sanctorum uoluntatem suam atque rectum intellectum inspirare, seu futura sicut sanctis Prophetis reuelare. Que locutio Dei, ut quidam uolunt, tribus modis accipitur. Primo namque modo per subiectam creaturam, sicut ad Moysen, in rubo et igne apparuit; uel sicut ad Abraham, et Iacob, siue iam dictum Moysen et ceteros sanctos, quibus uoluit, in Angelis apparere dignatus est. Secundo modo in somnis, sicut ad Iacob et ad Zacariam prophetam, et ad Ioseph sponsum Marie, et ad alios sanctos quibus uoluit secreta reuelare. Tertio autem modo, neque per creaturam uisibilem, neque per somnium, sed occulta tantum inspiratione inuisibiliter corda sanctorum tangendo loquentes efficit [2 1Kb] , quemadmodum in libris Prophetarum legitur, cum ipsi Prophete diuino subito afflati Spiritu exclamabant dicentes, Hec dicit Dominus. uidere Dei, est acta bona approbare: sicut illud est in Genesi, uidit Deus cuncta que fecerat, et erant ualde bona ; id est, intelligentibus bona esse demonstrauit. Aliter uidere Dei, est mala hominum sciendo reprobare, sicut est illud in Isaia propheta, Et uidit Dominus, et apparuit malum in oculis eius . Item aliter uidere Dei, est nos uidentes, id est, scientes facere: ut est illud in Psalmo, Proba me, Domine, et scito cor meum, interroga me, et cognosce semitas meas, et uide si uia iniquitatis in me est, etc. . Modus iste locutionis et  in libro beati Iob similiter reperitur, ubi de sapientia Dei Patris, postquam plurima et insignia locutus est de Deo Patre, adiecit: Tunc uidit illam, et narrauit et inuestigauit et preparauit ; id est, uidentes fecit atque predicantes et inuestigantes atque aliis nuntiantes. Cognoscere Dei, est cognoscentes facere, sicut ait ipse ad Abraham, Nunc cognoui quod timeas Deum . Neque enim ille ex tempore nouit, qui scit omnia antequam fiant: sed cognoscere dicitur Deus cognoscentes facere, ut qui prius de se quales essent incogniti erant, per eius interrogationem, id est, probationem sibimetipsis manifesti fierent. Tale est et illud in lege Moysi de populo Isrelitico, Ut tentem, inquit, eos, utrum custodiant mandata mea, an non . Nescire Dei, est quosdam reprobos reprobare: sicut est illud in Euangelio, Nescio uos unde sitis, recedite a me, omnes qui operamini iniquitatem . Zelare dicitur Deus, cum creaturam suam quam non uult perire, sepe castigat, corripit atque flagellat, et flagellando ad se reducit. uel certe zelare Deus dicitur, cum nullum peccatum impunitum uult relinquere. Iustus enim est, et ideo omnis iniustitia exsecrabilis est illi, quam, ut dictum est, impunitam nullo modo patitur. Irasci dicitur Deus, non animi motu uel qualibet perturbatione, que illi omnino accidere non potest; sed creature delinquenti, id est, hominibus impiis et peccatoribus iustam inferre dicitur ultionem, hoc est, illis reddere quod merentur: et hec ultio diuina et ira uel furor eius dicitur. Penitere Deus dicitur, non quod more hominum pro transactis operibus suis peniteat; qui enim omnia nouit antequam fiant, pro preteritis factis suis penitere non potest: sed penitentia Dei est statuta mutare, et quod prius aliter inchoatum fuerat, in aliud mutare; id est, aut de bono exigentibus culpis in malum, sicut de Saüle legitur penituisse Deum, quod constituisset eum regem ; uel sicut nunc uidemus in populo Iudeorum factum, qui cum esset populus Dei, ob impietatem suam facti sunt synagoga satane: de malo uero in bonum, sicut accidit in populo Gentium, qui ante non populus Dei, nunc autem per gratiam Christi populus Dei effectus est. Hoc quippe modo occulto Dei iudicio Iudas proditor de apostolatus gradu lapsus in inferni barathrum demersus est, latro uero post crimen rapacitatis de cruce ad paradisum translatus est. Hanc quoque immutationem de bono ad malum, ut dictum est, siue de malo ad bonum, que occulto iustoque iudicio Dei, seu per seueritatem iustitie, seu per misericordiam eius fiat, penitentiam Dei dicimus. Quod expressius in libro Ieremie prophete scriptum est. Non penitere Dei, est statuta nullo modo mutare: ut est illud in Psalmo, Iurauit Dominus, et non penitebit eum; id est Pater ad Filium, Tu es sacerdos in eternum secundum ordinem Melchisedec . Sacerdos Patris dictus est Filius Dei, non secundum diuinitatem, sed secundum humanitatem, in qua se se pro nobis per passionem et mortem suam acceptabile sacrificium Deo Patri obtulit, ut ipse esset sacerdos, qui et sacrificium. Obliuisci dicitur Deus, cum quibusdam impiis et peccatoribus non miseretur, quod utique non facit per crudelitatem que in Deo non est, sed per occultum iustumque iudicium suum. Indurare dicitur Deus quorumdam malorum corda, sicut de Pharaone rege Aegypti scriptum est: non quod omnipotens Deus per potentiam suam corda eorum induret, quod est impium ita credere; sed exigentibus eorum culpis, cum duritiam cordis quam ipsi sibi mala perpetrando nutriunt, non aufert, quasi ipse illos indurat, quia iusto iudicio indurari sinit. Dormire Dei, est cum unigenitus Filius Patris in assumpta carne pro nobis mori dignatus est: cuius mors recte dulcis somnus predicatus est, ipso dicente per Ieremiam prophetam, Ideo quasi de somno suscitatus sum; et uidi, et somnus meus dulcis est mihi . Aliter dormire dicitur Deus, cum fides eius inter prospera huius mundi in quorumdam fidelium corde non uigilat, sed  dormit. Hanc dormitionem Saluator noster in se significauit, cum in naui inter fluctus maris dormiuit . uel certe dormire Dei est, electis suis in tribulationibus huius mundi positis tardius subuenire, sicut est illud in Psalmo, Exsurge, quare obdormis, Domine ? uigilare Dei est, in defensionem electorum suorum, et ultionem inimicorum suorum se manifestum demonstrare [1 1Kb] .

II. Hec omnia que predicta sunt, et alia his similia, que de Deo sacra Scriptura iuxta historiam narrat, non secundum litteram, ut dictum est, sed significatiua locutione accipienda sunt: quia omnipotens Deus in essentia diuinitatis sue spiritus est, non caro; inuisibilis atque incorporeus, nullisque humanis membris compositus: et idcirco non de oculis carnis, sed de oculis cordis contemplandus est. Deus sapientia est, ueritas est, caritas est, iustitia est; et ideo eisdem oculis uidendus est quibus hec omnia contemplantur: et idcirco non corporeis, ut dictum est, obtutibus, sed ex corde mundo a fidelibus intuendus est. Scriptum quippe est in Euangelio, Beati mundo corde, quoniam ipsi Deum uidebunt . Hoc est enim premium sanctorum, non in hac tantum uita, sed potius in futura repromissum; dicente beato Ioanne apostolo, Charissimi, filii Dei sumus, et nondum apparuit quid erimus. Scimus enim quia cum apparuerit, similes ei erimus, quoniam uidebimus eum sicuti est . Hec promissio, ut dictum est, post resurrectionem carnis et iudicium Dei, est in seculo futuro sanctis reposita. In presenti uero uita nullus tam sanctus, nemo ita perfectus ex electis Dei, qui ipsum Dominum in essentia diuinitatis sue, sicuti est, uidit unquam, aut uidere poterit: ipso testante ad Moysen, Non enim uidebit me homo, et uiuet ; ac si diceret, Nemo quamdiu mortaliter uiuit, Deum ut est uidere poterit. uident enim sancti in presenti uita Deum, non ita ut est in substantia sua, sed per speculum et in enigmate, postea autem facie ad faciem . uident in hac uita credendo, non corporeis oculis cernendo. uidere enim Deum, est recte illum credere et ex corde diligere. Hoc quippe significat nomen Isrel, quod interpretatur, uir uidens Deum. Sed quia Filius Dei qui in substantia diuinitatis cum Patre unum est, ob reparationem humani generis quod in Adam lapsum fuerat, prope finem mundi in uterum Marie uirginis illapsus, ueram carnem ex eius substantia creauit, atque in singularitate persone sue ita uniuit, ut Deus pariter esset et homo; simplici uero persona, ut dictum est, gemina uero substantia ex eadem uirgine incorrupto pudore nasceretur; ut qui erat et est in diuinitate uerus Deus ex uero Patre genitus inuisibilis, incorporeus atque incomprehensibilis sicut et Pater, ipse esset et uerus homo uisibilis, corporeus, et circumscriptus; atque idem ipse, non alius Deus et alius homo, sed Deus et homo, unus Christus Dei Filius, passus pro salute nostra, in sola carne mortuus et sepultus, in eadem carne in qua etiam die tertio per uirtutem diuinitatis sue de sepulcro resurgens, ascendit in celum, et sedet ad dexteram Patris: quem inde uenturum ad iudicandum uiuos et mortuos in eadem carne in qua ascendit, sed glorificata, uniuersalis exspectat Ecclesia, quemadmodum in Symbolo uniuersi decantant fideles; idcirco eumdem Dei Filium secundum substantiam diuinitatis sue inuisibilem et incorporeum et immortalem atque incircumscriptum, sicut et Patrem et Spiritum sanctum credere et confiteri oportet: iuxta humanitatem uero uisibilem, corporeum, localem atque omnia membra humana ueraciter habentem credere conuenit et confiteri. Quoniam sicut eumdem Dei Filium et redemptorem nostrum secundum diuinitatem inuisibilem et incorporeum, sicut et Patrem et Spiritum sanctum non credere impium est: ita eumdem Dei Filium in  homine assumpto, uisibilem et corporeum atque localem post resurrectionem non credere et profiteri, profanum est. Illud autem quod in Genesi scriptum est, dicente Deo Patre ad Filium, Faciamus hominem ad imaginem et similitudinem nostram : non ita accipiendum est quasi Deus corporeus sit, et membrorum lineamentis compositus, ad quam compositionem corpoream exteriorem hominem nostrum, humanum uidelicet corpus, ueluti ad similitudinem suam fecerit; sicut Iudei et ceteri infideles plerique opinati sunt, quod ita credere impium est. Deus autem, ut sepe dictum, spiritus est, non caro: sapientia [1 1Kb] est, non corpus. Ad imaginem quippe suam Deus hominem fecit, non in corpore, sed in anima; non in corpore, sed in sensu; non in exteriore homine, sed in ratione. Animaque hominis, ut dictum est, ideo ad imaginem Dei facta esse perhibetur, quia spiritualis creatura est inuisibilis et incorporea atque immortalis: non de substantia Dei originem trahens, sicut Manichei et Priscillianiste heretici false opinati sunt; sed ex nichilo a Deo creata. Que initium habet, finem uero habere nescit. Que humana anima, ob hoc quod a Deo rationalis, quod intellectualis facta est, imago Dei esse dicitur. Inest enim illi per naturam rationalis sensus, per quem intelligit, sapit, atque inter bonum malumque discernit. Inest illi memoria, per quam transacta recordatur: inest uoluntas per quam que uult eligit: inest sensus, per quem et sentit: inest ratio, per quam et occulta et inuisibilia  contemplatur, per quam Deum creatorem suum in telligit, per quam uera a falsis discernit, per quam inuisibilia et Deum oculis cordis contemplatur seu speculatur [1 1Kb] . In his omnibus anima hominis ad imaginem Dei facta esse narratur: hec omnia communia habet cum angelis, corpus uero cum animalibus brutis que intellectu carent. Huius anime origo occulta est, et soli Deo cognita. Ipsa quoque anima hominis pro eo quod spiritualis creatura est, in sacra Scriptura aliquando spiritus dicitur, aliquando uero natura [2 1Kb] , aliquando etiam uita, nonnunquam uero cor esse dicitur: et cum sit una in natura sua, propter uarios effectus [3 1Kb] , diuersa uocabula sortita est. Similitudo uero Dei in nomine refertur ad opus iustitie, dicente Domino in Lege, Sancti estote, quia ego sanctus sum Deus uester . De qua sanctitate beatus Paulus apostolus informans nos ait, Renouamini spiritu mentis uestre, et induite nouum hominem qui secundum Deum creatus est in iustitia et sanctitate ueritatis . Et iterum ipse, Imitatores mei estote, sicut et ego Christi . Et beatus Ioannes exhortans ait, Qui dicit se in Christo manere, debet sicut ille ambulauit et ille ambulare . Et ueritas in Euangelio, Estote misericordes, sicut et Pater uester celestis misericors est . Sicut enim imago Dei ad naturam pertinet anime, ita et similitudo refertur ad opus iustitie.






DE UNITATE SANCTAE TRINITATIS DIALOGUS  . 

 Cum me peruigil fidei cura fecisset exsomnem, his me interrogationibus percontaui, et tali studio schole nostre lumen accendi. Iudicet uero lector, an utile sibi hoc sit; mihi tamen, si neglexerit, nichil subtrahit. INTERROGATIO. Pater, inquiunt, Deus est? RESPONSIO. Nec profanus ignorat. INT. Filius Deus est? RESP. Apostolus testis est. INT. Quid enim ait? RESP. Quorum patres, et ex quibus Christus secundum carnem qui est super omnes Deus benedictus in secula . INT. Quid de Spiritu sancto autumaris? RESP. Magna mihi breuitas docendi quod Deus sit, suffragatur. INT. Que illa sit, aueo scire. RESP. Quod ex Patre procedat: probem solum, quod et peccata dimittat. INT. Ubi istud legis? RESP. In Ioanne, cum insufflauit Dominus in faciem discipulorum, et ait: Accipite Spiritum sanctum: quorum remiseritis peccata, remissa erunt; et quorum detinueritis, detenta sunt . INT. Nihil fortius. RESP. Alia multa nescis? INT. Que? RESP. Quod Christum creat in uiscere, quod super Christum uenit in flumine, quod uiuificat omnia, quod Baptismum consecrat, quod Christum dirigit, quod replet orbem, quod Trinitati contaxatur, quod nouit, capit et regit omnia, nec solum terrestria, sed et celestia, quod Apostolos eligit ac destinat, quod dona sua et prophetias quibus uelit impertiat: et plura que in Scripturis sanctis  posita, ad momentum non occurrunt. Et si istis non tangeris, mihi tamen solum quod de Patre est, ad documentum deitatis ipsius suffecisset. Sunt et sententie singulares, huius scilicet ueritatis astipulatrices, ut ille Pauli: Diuisiones ministeriorum sunt, idem ipse Dominus; et diuisiones operationum sunt, ipse autem Deus, qui operatur omnia in omnibus . Et inter cetera Petri: In ueritate, inquit, scio, quia non est Deus personarum acceptor. Cum cogitanti et hesitanti de uisu, Spiritus sanctus dixerit, Surge, et uade cum illis nichil dubitans; ego misi illos ad te . Nam Dauid sepenumero eum nuncupat Spiritum rectum in quinquagesimo psalmo. Dominum Deum appellat in nonagesimo primo: Quoniam rectus est, inquit, Dominus Deus noster, et non est iniquitas in eo; et, Dominus super aquas multas, in psalmo uigesimo octauo prodit, quibus in exordio suo Genesis Spiritum Dei superferri depromit . Licet illud manifeste nouerim, nunquam annumerari Spiritum sanctum Patri, uel etiam Filio potuisse, cum dictum sit, Ite, baptizate gentes in nomine Patris, et Filii, et Spiritus sancti : nisi socia deitate regnaret. INT. Quid ergo? tres Dei sunt? RESP. Absit: Sacrificans diis eradicabitur, nisi Domino soli. INT. An duo sunt? RESP. Nequaquam, quia nemo potest duobus dominis seruire . INT. Unusne  probari licet? RESP. Nullus Deus nisi unus. INT. Istud lego: sed qualiter id de tota Trinitate uerum sit, nosse uolo. RESP. Scies, si mentem dictis infigas: Pater enim est nomen appellatiuum, Filius est nomen appellatiuum, ita quoque Spiritus sanctus appellatiuum et naturale nomen est. Licet Pater ad Filium et Filius ad Patrem dicatur, relatiua hec nomina nuncupentur. Deus autem nomen est proprium Patri et Filio et Spiritui sancto: sicut scribitur in Psalmo, Secundum nomen tuum, Deus, ita et laus tua in fines terre . Ergo appellatiua nomina Pater et Filius, et Spiritus sanctus; proprium uero, Deus, Deus, Deus. INT. Ergo tres dii sunt? RESP. Rogo, recole denuo aliud: Audi, Isrel; Dominus Deus tuus, Dominus unus est . uidesne, queso, in hoc dicto regalem [1 1Kb] quamdam altitudinem sensus? INT. Expone breuiter, audiam. RESP. Dominus, inquit, Deus tuus, Dominus unus est. Ni fallor, hic trinam taxationem Dei uniuit: Dominus, inquit, et Deus tuus, et Dominus. Habes quid pater, quid Filius, quid Spiritus sanctus sit. Et mox intulit, Unus est. O lumen unitatis clarum! INT. Ubi est ergo Trinitas? RESP. In gignente, genito, et procedente; id est, in Patre, et Filio, et Spiritu sancto, in appellatiuis uidelicet uel relatiuis nominibus. INT. Quid, in propriis nominibus, id est Deus, et Deus, et Deus, triplicatio non admittitur? RESP. Non. INT. Quare? RESP. Quia unus est, propria uocabula non triplicantur. INT. Ergo in relatiuis nominibus Trinitas accipitur. RESP. Ita est. INT. In quibus? RESP. In personarum uidelicet et nominum discretione, patris, et Filii, et Spiritus sancti. Denique ipse Christus non ait, Ite, baptizate gentes in nomine deorum; sed, in nomine Patris, et Filii, et Spiritus sancti, ut Trinitatem doceret in relatiuis personarum nominibus, Dei autem nomen, quod non triplicatur, in singularitate monstraret. INT. Non ergo discurrunt propria cum appellatiuis? RESP. Discurrunt. INT. Ergo et connumerantur? RESP. Absit: quia si triplicauerimus, deorum inducimus pluralitatem. INT. Ergo non est Pater Deus? RESP. Deus est plane. INT. Ergo Filius non est Deus? RESP. Deus est omnino. INT. Ergo Spiritus sanctus non est Deus? RESP. Deus est absque ambiguo. INT. uides ergo tres, audes dicere Deos? Sed, ut uideo, in relatiuis creditur uocabulis Trinitas. RESP. Et in naturalibus plane et personis, et nominibus relatiuis. INT. Quare Deus, et Deus, et Deus? RESP. Naturalia nomina sunt. Naturale est singulis Deus, sed proprium nomen. Non enim possumus dicere tres deos, sed dicimus Trinitatem in relatiuis naturei uocabulis, et personis, id est, in Patre et Filio et Spiritu sancto. Dicimus autem unitatem in Deo, et Deo, et Deo. INT. Non ergo dicitis tres personas? RESP. Dicimus. INT. Et in singulis personis Deum, et Deum, et Deum esse creditis? RESP. Hoc sine palpatione credere manifestum est. INT. Ergo sicut dicitis tres personas, dicitis et tres Deos? RESP. Absit. INT. Quare? RESP. Quia in personis est distinctio, in deitate autem non est. INT. Que est ista distinctio? RESP. Quia Pater Pater est, Filius Filius est, Spiritus sanctus Spiritus sanctus est. INT. Per diuersitatem te asseris colere Trinitatem? RESP. Personarum et nominum, non nature, quia una est. INT. Certe iamdudum et hec nomina naturalia esse dixisti, et appellatiua, et que sunt propria repete [2 1Kb] ? RESP. Deus, et Deus, et Deus, hec ergo triplicata distantiam non faciunt [3 1Kb] . INT. Cum appellatiuis ergo naturalibus, propria non triplicantur. RESP. Nullo modo. INT. Non ergo sibi coniunguntur, Pater et Deus, aut Filius et Deus, aut Spiritus sanctus et Deus. RESP. Coniunguntur plane; et idem Pater Deus est, et idem Filius Deus est, et idem Spiritus sanctus deitati sue absque dubio copulatur. INT. Triplicabitur deitas. RESP. Sacrilegii noxa  est [1 1Kb] : quia sub Deo est numerus, non inter Deum. INT. Ergo nec Pater appellatur Deus, nec Filius, nec Spiritus sanctus. RESP. Et sic docemur, et ita credimus, ut nec Patrem, nec Filium, nec Spiritum sanctum sua deitate priuemus. INT. Quasi uero non id facis, cum dicis, Pater Deus, et Filius Deus, et Spiritus sanctus Deus, quos simul alter Deos esse concludit. RESP. Itane hoc humane aures audiant, ac non sputis omnes inlinient? uerumtamen in uocabulis appellatiuis, id est in personis Trinitatem accipio, deitatem autem nullo modo triplicari posse confido [2 1Kb] ; quia uarietatem et discretionem in natura non inuenio. INT. Quot ergo nomina credis? RESP. Relatiua in personis tria. INT. Propria quot? RESP. Iam te sepius sustinui, pluraliter de proprio nomine conquirentem, sed proprium deitatis unum est nomen. INT. Abstulisti grandem macheriam [3 1Kb] , sed aueo dicas, hoc nomen naturale est? RESP. Utique. INT. Et relatiua que appellatiua taxas, naturalia sunt? RESP. Etiam, sed per efficientiam generationis et processionis, non per proprietatem indiuise deitatis. INT. Ergo Filius nisi Filius Dei esset Deus, esse non posset? RESP. Quid dubitas? INT. Quia ergo Dei Filius, ideo Deus. RESP. Assentio. INT. Et nisi esset efficientia generationis que conferret nomen appellatiuum in Filium, nec haberet nomen proprium deitatis, et non esset Deus. RESP. Utique ex generatione Filius et uere Filii Dei proprium nomen Deus: quod non postea ubi non erat antea, sed cum generaretur ab intemporali intemporaliter sumpsit. INT. Quid Spiritus sanctus? RESP. Ipse quoque nisi de Patre procederet et substantiam eius haberet, Deus non esset. INT. Ergo processio ei contulit deitatem? RESP. In Spiritu sancto et nomen est et natura, sed quia de Patre processit, ideo nomen proprium deitatis obtinuit. Neque enim aliud de Patre procedere potuit, quam quod ipse est, nec tamen aut effetatus est, aut diuisus. uocabulum ergo appellatiuum naturale et personale Spiritus sanctus; proprium uero, Deus. INT. Nomen istud quod dicis proprium, quam continet rationem, ut in tribus personis currat unum idemque, nec tamen triplicetur? Sicut uerbo tenus plures taxare possumus, Statius, aut Salustius, aut Horatius. RESP. Enubilem ratione quam ualeo, si intentus adsis. INT. Adsum. RESP. Paulum legimus de Christo dicentem, quod ipse sit pax nostra, qui fecit utraque unum . Sed hoc inuictissime cause nostre suffragium ad id ualeat, quo facilius credatur, ideo Christum sub nomine pacis esse taxatum, quia nec discindi, nec distrahi potest, nec ullo modo duplicari. Iam uero qui fecit utraque unum, multo magis ipse cum Patre et Spiritu sancto unum est; non est autem unum, si sit diuisus. Ergo et unum cum Patre et Spiritu sancto est, et unus; quia alios coniungit, diuisionem penitus non admittit. INT. Accipio istud firmissimum contra rebelles telum; sed quo ista propositio excurrat, nosse desidero. RESP. Pax sit Deus, ut uolumus, et nos prospero cursu ducat. INT. Ita est, nunc perge. RESP. Hec igitur ipsa Pax quia litteris scribitur tribus, recipitne pluralem numerum? INT. Non. RESP. Aestima ergo P Patrem dici, A Filium nuncupari, et hoc sine ratione subtilissima ne dictum putes. A enim principium litterarum est, nec ante se ullum habere cognoscitur elementum, ut probatum habeas ante Filium nichil esse. Neque uere id absque diuini testimonii documento relinquam: ipse enim se principium esse Iudeis interrogantibus indicauit . Hanc ergo litteram nulla alia precedit: et quia omnis littera habet tempus; ergo et tempus defuit. uerumtamen ipsa hec syllaba et longa est, et prima est: sed quod longa est, eternitatem Filii Dei, non temporalitatem, insinuat. Quod syllaba, quia Pater in Filio et Filius in Patre est, et hoc unum est. Quod uero  prima est, quia Filius secundus non est. Namque et in Apocalypsi Ioannes proprie ipsam litteram ponens ait, Ego sum et , primus et nouissimus, initium et finis . Sed ideo nouissimum accipe, quia dignatus est in fine temporum humiliter nasci et mori, et iudicium nouissimum ipse suscipere. X autem tertia est in fine littera, ubi intelligas Spiritum sanctum non ad finem tendere, sed in superna semper maiestate procedere. Ideoque et Paulus apostolus, Que sursum sunt sapite, ait : ut sursum corda habeamus ad Deum; et utique Dominus Spiritus est. Ubi autem Spiritus Domini, ibi libertas . Non itaque dubito, quod in huius excellentissimam gloriam Apostolus inuitans ita loqueretur: Unum autem que retro sunt oblitus, in ea que ante sunt extentus, sequor secundum intentionem ad palmam superne uocationis Dei . Ut fiat igitur Pax ad P coniungitur A, uocalis scilicet littera, ne P muta remaneat: quia Deus Pater uoci et uerbo suo semper annectitur. Sed ut Pax sit, additur X que duplex ponitur pro consonantibus littera, ut et hic consonantiam atque participium Spiritus sancti cum Patre et Filio uideas, collegiumque [1 1Kb] eius in superna et perfecta Trinitate cognoscas. Discrepant a se he littere appellationibus et personis, quia illud P, hoc A, istud X nuncupatur et scribitur: sed tamen ut sit Pax, sibi ee littere inuicem connectuntur. P autem littera est substantialiter, et A littera est substantialiter, et X littera est substantialiter; sicut et Pater Deus est naturaliter, et Filius Deus est naturaliter, et Spiritus sanctus Deus est naturaliter. Illa autem discrepatio characterum, discrepationem facit appellationum et personarum non nature, quia totum littera est. Sicut in his tribus litteris diuersis appellationibus uocitatis Pax scribitur, que plurali numero non tenetur: ita quoque appellatio Patris et Filii et Spiritus sancti documentum est Trinitatis; sed quemadmodum Pax, ita Deus singularem obtinet numerum deitatis. In hac igitur copulatione litterarum  trium diuisio non admittitur, ut Pax impleatur. Si enim uel unam subtraxeris, nec Trinitas, nec Pax erit. INT. Repete, queso, ista lucidius. RESP. Aduerte animum. Et P, inquam, littera est, et A littera est, et X littera est; sicut et Pater Deus, et Filius Deus, et Spiritus sanctus Deus: sed diuerse sunt appellationes et persone, licet incorporalis Patris et Filii et Spiritus sancti. uerumtamen quid est, P et A et X? Pax scilicet, que pluralem in se numerum non admittit. O stultitia incredulorum, que ante oculos suos posita non attendit! Nam ideo, ut existimo, hec impius minime intelligit, quia in simplicitate cordis Deum non querit. INT. uerum est, uerum est omnino quod dicis. Nam quid isto exemplo propinquius? Quid ista ratione clarius inuenitur? RESP. Sed repeto ista tibi, et uero libentius demonstrabo. Igitur ut tribus personis, et uocabulis diuersis harum litterarum fit Pax; sed hoc ad concordiam et societatem personarum accipe: ostendit quoque ut et illa littera, et hec littera, et ista littera sit, sed Pax singularis sit. Hic ergo in Deo et Deo et Deo unum Deum demonstratum aspice. Quamuis enim aliud nomen, et aliam personam habeat P, aliud nomen et aliam personam habeat A, aliud nomen et aliam personam habeat X; sicut aliud nomen et aliam personam habet Pater, et aliud nomen et aliam personam habet Filius, et aliud nomen et aliam personam habet Spiritus sanctus: tamen et ista littera, et hec littera, et illa littera dicitur; sicut et iste Deus, et hic Deus, et ille Deus absque ambiguo creditur, sed unus Deus agnoscitur, quia Pax plurali numero non tenetur. Nisi si quid habes ad hec. INT. Ego ne quidem alios hinc hesitare uellem, ita mihi huius manifestationis lumen effulsit. Sed magis est, ut intelligo, ista deliciosius [1 1Kb] credere, neque hinc ullo modo palpitare; ut quod homines carnalibus cecati curis uidere non possunt, saltem fidei compendio nanciscantur.





DE ECCLESIASTICIS DOGMATIBUS LIBER GENNADIO TRIBUTUS. *





ADMONITIO IN SUBSEQUENTEM LIBRUM.

Liquet non esse Augustini, tametsi in codicibus bene multis ipsi ascribatur, et ipsius nomine citetur a Magistro Sententiarum, lib. 2, dist. 35, cap. Quocirca; lib. 3, dist. 1, cap. Diligenter; et lib. 4, dist. 12, cap. Institutum. Trithemius Alcuino assignat in lib. de Scriptoribus Eccles. et in lib. 2 de uiris illustr. ord. S. B., cap. 26. Eidem Ioannes Baleus, Centuria 2 Scriptorum Britannie. Patero episcopo Gratianus, de Consecrat. dist. 2, cap. 13. Gennadio Algerus, lib. 1 de Corpore et Sanguine Domini, cap. 22; et S. Thomas, quodlib. 12, art. 11, et in Catena ad primum caput Matthei: ipse quoque Magister Sent. in lib. 2, dist. 8, editionis Louaniensis; et alii plures, quibus manuscripti quidam suffragantur: inter eos unus e Colbertinis optime note in fronte libri habet: Incipit liber Ecclesiasticorum Dogmatum Gennadii; et in fine, Explicit definitio Ecclesiasticorum Dogmatum Gennadii. Ratramnus Corbeiensis monachus, in lib. 3 contra opposita Grecorum, cap. 5: Gennadius, ait, Constantinopolitanus episcopus uir multa lectione antiquorum peritus, in libro Ecclesiasticorum Dogmatum de Spiritus sancti processione sic loquitur. Grecum sane scriptorem redolent uerba nonnulla; exempli gratia, que cap. 14 leguntur, et aliqui Latinorum presumptores affirmant. Attamen Gennadii Massiliensis nomine ab aliis laudatur, scilicet a Platina in Symmacho, ubi episcopum eum perperam appellat, a ualafrido Strabone in lib. de Rebus Ecclesiasticis, cap. 20, in hec uerba: Gennadius Massiliensis presbyter in Dogmate Ecclesiastico, etc. Fausto tribuit codex Padolironensis hacce inscriptione: Incipiunt definitiones Dogmatum Ecclesiasticorum Fausti episcopi Ecclesie Maxiliensis; ex Itinere Italico litterario ad 24 maii 1686, pag. 208. In antiquissimo omnium codice Colbertino ante annos fere nongentos scripto, exstat sine auctoris nomine sub hocce titulo: Incipit dogma sanctorum Patrum trecentorum et octo episcoporum congregatis  apud Niceam. Tum capiti primo hec prefiguntur: In Patre unitas, in Filio equalitas, in Spiritu sancto unitas equalitasque substantie; et hec tria unum propter Patrem, equalia propter Filium, connexa propter Spiritum sanctum. Credimus unum esse Deum Patrem, et cetera deinceps, ut in aliis Mss., nisi quod in eo et melior est capitulorum ordo, collocatis continenter omnibus que spectant ad Baptisma,  ad Eucaristiam et Penitentiam; et auctior est liber, addito ibidem capitulo de Baptismate et capitulo de Penitentia, preter alia quedam de aliis rebus in libri fine. Porro post caput 21, ea que in editis sequebantur usque ad cap. de Baptismate nunc 22, absunt ab omnibus manuscriptis, fuerantque contra superiorum capitulorum errores quosdam huc translata ex Celestini epistola ad Gallie episcopos, ex Concilio Carthaginensi contra Pelagianos, et ex Arausicano secundo, que omnia sinceriora in fine tomi decimi habes. Hec itaque capitula numero triginta, necnon alia tria ante caput nunc 30 contra manuscriptorum fidem interiecta sustulimus. Sed ueteres codices non omnes ad cap. nostrum 55 desinunt, addunturque alia et alia in diuersis codicibus capitula.

Iuuat hic demum annectere Louaniensium Theologorum censuram. Liber hic, inquiunt, non est catholici scriptoris, sed Gennadii Massiliensis in Gallia presbyteri . . . . . . . . . de factione Gallorum, contra quam scribunt Prosper et Hilarius Augustino, et contra quam congregatum fuit concilium Arausicanum secundum. Porro, ut sepius in catalogo uirorum illustrium graues habet errores; sic et in his Dogmatibus Ecclesiasticis quedam habet a lectore cauenda. Sane hic auctor nusquam in hoc libro meminit peccati originalis, aut baptismatis infantium in remissionem peccatorum: cumque multos nominet hereticos, nusquam meminit Pelagii aut catholici dogmatis contra eum prolati; sed contra, diligenter inculcat animas non esse ex traduce, eo quod sciret Pelagium inde suum dogma statuere.



CAPUT PRIMUM.


Credimus unum esse Deum Patrem et Filium et Spiritum sanctum. Patrem, eo quod Filium habeat: Filium, eo quod Patrem habeat: Spiritum sanctum, eo quod sit ex Patre et Filio [1 1Kb] . Pater ergo principium deitatis: qui sicut nunquam fuit non Deus, ita nunquam fuit non Pater: a quo Filius natus: a quo Spiritus sanctus non natus, quia non est Filius; neque ingenitus, quia non est Pater; neque factus, quia non est ex nichilo, sed ex Deo Patre et Deo Filio Deus procedens. Pater eternus, eo quod eternum habeat Filium, cuius eternus sit Pater: Filius eternus, eo quod sit Patri ceternus: Spiritus sanctus eternus, eo quod sit Patri et Filio ceternus. Non confusa in una persona Trinitas, ut Sabellius dicit: neque separata aut diuisa [2 1Kb] in natura diuinitas, ut Arius blasphemat: sed alter in persona Pater, alter in persona Filius, alter in persona Spiritus sanctus; unus natura [3 1Kb] in sancta Trinitate Deus Pater et Filius et Spiritus sanctus.



CAPUT II.

Non Pater carnem assumpsit, neque Spiritus sanctus, sed Filius tantum: ut qui erat in diuinitate Dei [4 1Kb] Filius, ipse fieret in homine hominis filius: ne filii nomen ad alterum transiret, qui non esset natiuitate Filius Dei [5 1Kb] . Ergo Dei Filius hominis factus est filius, natus secundum ueritatem nature ex Deo Dei Filius, et secundum ueritatem nature ex homine hominis filius: ut ueritas geniti non adoptione, non appellatione, sed in utraque natiuitate filii nomen nascendo haberet, et esset uerus Deus et uerus homo unus Filius. Non ergo duos christos, neque duos filios [6 1Kb] , sed Deum et hominem unum Filium; quem propterea et unigenitum dicimus, manentem in duabus substantiis, sicut ei nature ueritas contulit, non confusis naturis, neque immixtis, sicut Timotheani uolunt, sed societate unitis. Deus ergo hominem assumpsit, homo in Deum transiuit; non nature uersibilitate, sicut Apollinariste dicunt, sed Dei dignatione: ut nec Deus mutaretur in humanam substantiam assumendo hominem, nec homo in diuinam glorificatus in Deum: quia mutatio uel uersibilitas  nature et diminutionem et abolitionem substantie facit [1 1Kb] . Natus est ergo Dei Filius ex homine, non per hominem, id est, non ex uiri coitu, sicut Ebion dicit: sed carnem ex uirginis corpore trahens, et non de celo secum afferens, sicut Marcion, Origenes et Eutyches affirmant [2 1Kb] . Neque in phantasia, id est, absque carne, sicut ualentinus: neque  , id est, neque putatiue imaginatum; sed corpus uerum; non tantum carnem ex carne, sicut Marcianus; sed uerus Deus ex diuinitate, et uerus homo ex carne, unus Filius: in diuinitate uerbum Patris et Deus, in homine anima et caro. Anima non absque sensu et ratione, ut Apollinaris; neque caro absque anima, ut Eunomius: sed anima cum ratione sua, et caro cum sensibus suis, per quos sensus ueros in passione et ante passionem sue carnis dolores sustinuit.



CAPUT III.

Neque sic est natus ex uirgine, ut et deitatis initium homo nascendo acceperit, quasi antequam nasceretur ex uirgine Deus non fuerit, sicut Artemon et Berillus et Marcellus docuerunt: sed eternus Deus, et homo ex uirgine natus est.



CAPUT Iu.

 Nihil creatum aut seruiens in Trinitate credendum, ut uult Dionysius fons Arii: nichil inequale, ut Eunomius: nichil equale [3 1Kb] gratia, ut uult Aetius: nichil anterius posteriusue aut minus, ut Arius: nichil extraneum aut officiale alteri, ut Macedonius: nichil peruasione [4 1Kb] aut surreptione insertum, ut Manicheus: nichil corporeum, ut Melito et Tertullianus: nichil corporaliter effigiatum, ut Anthropomorphus [5 1Kb] et uadianus: nichil sibi inuisibile [6 1Kb] ut Origenes: nichil creaturis uisibile, ut Fortunatus: nichil moribus uel uoluntate diuersum, ut Marcion: nichil ex Trinitatis essentia ad creaturarum naturam deductum, ut Piato et Tertullianus: nichil officio singulare nec alteri communicabile, ut Origenes: nichil confusum, ut Sabellius: sed totum perfectum; quia  totum ex uno et unum [1 1Kb] : non tamen solitarium, ut presumunt Praxeas et Syluanus, Pentapolitana damnabilis illa doctrina.



CAPUT u.

Homousios ergo, id est, cessentialis in diuinitate Patri Filius, homousios Patri et Filio Spiritus sanctus, homousios Deo et homini unus Filius, manens Deus in homine suo in gloria Patris, desiderabilis uideri ab Angelis: sicut Pater et Spiritus sanctus adoratur ab Angelis et ab omni creatura: non homo preter Deum [2 1Kb] , uel Christus cum Deo, sicut blasphemat Nestorius; sed homo in Deo, et Deus in homine.



CAPUT uI.

Erit resurrectio mortuorum omnium, sed una et insimul et semel: non prima iustorum, et secunda peccatorum, ut fabula est somniatorum [3 1Kb] ; sed una omnium. Et si id resurgere dicitur quod cadit, caro ergo nostra in ueritate resurget, sicut in ueritate cadit. Et non secundum Origenem immutatio corporum erit, id est, aliud nouum corpus pro carne: sed eadem caro corruptibilis que cadit, tam iustorum quam iniustorum, incorruptibilis resurget, que uel penam sufferre possit pro peccatis, uel in gloria eterna manere pro meritis.



CAPUT uII.

Omnium hominum erit resurrectio: si omnium erit, ergo omnes moriuntur, ut mors ab Adam ducta omnibus filiis eius dominetur, et maneat illud priuilegium in Domino, quod de eo specialiter dicitur: Non dabis Sanctum tuum uidere corruptionem . Eius enim caro non uidit corruptionem. Hanc rationem maxima Patrum turba tradente suscepimus. uerum quia sunt et alii eque catholici et eruditi uiri, qui credunt, anima in corpore manente mutandos ad incorruptionem et immortalitatem eos, qui in aduentu Domini uiui inueniendi sunt, et hoc eis reputari pro resurrectione ex mortuis, quod mortalitatem [4 1Kb] immutatione deponant, non morte: quolibet quis acquiescat modo, non est hereticus, nisi ex contentione hereticus fiat. Sufficit enim in Ecclesie lege carnis resurrectionem credere futuram de morte.



CAPUT uIII.

Quod autem dicimus in Symbolo, in aduentu Domini uiuos ac mortuos iudicandos, non solum iustos et peccatores significari, sicut Diodorus putat, sed et uiuos eos qui in carne inueniendi sunt credimus, qui adhuc morituri creduntur; uel immutandi sunt, ut alii uolunt, ut suscitati continuo uel reformati cum ante mortuis iudicentur.



CAPUT IX.

Post resurrectionem et iudicium non credamus restitutionem futuram, quam Origenes delirat; ut demones uel impii homines post tormenta quasi suppliciis expurgati, uel illi in angelicam qua creati sunt, redeant dignitatem, uel isti [5 1Kb] iustorum societate donentur; eo quod hoc diuine conueniat pietati, ne quid ex rationalibus pereat creaturis, sed quolibet modo saluetur. Sed nos credamus ipsi iudici omnium et retributori iusto, qui dixit, Ibunt impii in supplicium eternum, iusti autem in uitam eternam , ut percipiant fructum operum suorum.



CAPUT X.

In principio creauit Deus celum et terram et aquam ex nichilo. Et cum adhuc tenebre ipsam aquam occultarent, et aquam terra absconderet facti sunt Angeli et omnes celestes uirtutes, ut non esset otiosa Dei bonitas, sed haberet in quibus per multa ante spatia bonitatem suam ostenderet: et ita hic uisibilis mundus ex his que creata fuerant factus est et ornatus.



CAPUT XI.

Nihil incorporeum et inuisibile natura credendum, nisi solum Deum, id est, Patrem et Filium et Spiritum sanctum. Qui ex eo incorporeus  creditur, quia ubique est, et omnia implet atque constringit; et ideo inuisibilis omnibus creaturis, quia incorporeus est.



CAPUT XII.

Creatura omnis corporea est: Angeli et omnes celestes uirtutes corporee [1 1Kb] , licet non carne subsistant. Ex eo autem corporeas esse credimus intellectuales naturas, quod localitate circumscribuntur; sicut et anima humana que carne clauditur, et demones qui per substantiam angelice nature sunt.



CAPUT XIII.

Immortales esse credimus intellectuales naturas, quia carne carent, nec habent quo cadant ut resurrectione egeant post ruinam.



CAPUT XIu.

Animas hominum non esse ab initio inter ceteras intellectuales naturas, nec simul creatas, sicut Origenes fingit: neque cum corporibus per coitum seminatas, sicut Luciferiani, et Cyrillus, et aliqui Latinorum presumptores affirmant, quasi nature consequentiam seruantes [2 1Kb] . Sed dicimus creationem anime solum Creatorem omnium nosse, et corpus tantum per coniugii copulam seminari, Dei uero iudicio coagulari in uulua et compingi atque formari, ac formato iam corpore animam creari et infundi, ut uiuat in utero homo ex anima constans et corpore, et egrediatur uiuus ex utero plenus humana substantia.



CAPUT Xu.

Neque duas animas esse dicimus in uno homine, sicut Iacobus et alii Syrorum scribunt, unam animalem qua animetur corpus et immixta sit sanguini, et alteram spiritualem que rationem ministret: sed dicimus unam esse eamdemque animam in homine, que et corpus sua societate uiuificet, et semetipsam sua ratione disponat, habens in se libertatem arbitrii, ut in sue substantie [3 1Kb] eligat cogitatione quod uult.



CAPUT XuI.

Solum hominem credimus habere animam substantiuam, que exuta corpore uiuit, et sensus suos atque ingenia uiuaciter tenet. Neque cum corpore moritur, sicut Aratus [4 1Kb] asserit: neque post modicum interuallum, sicut Zenon dicit; quia substantialiter uiuit.



CAPUT XuII.

Animalium uero anime non sunt substantiue [5 1Kb] , sed cum carne ipsa carnis uiuacitate nascuntur, et cum carnis morte finiuntur: et ideo nec ratione reguntur, sicut Plato et Alexander putant, sed ad omnia nature incitamento ducuntur.



CAPUT XuIII.

Anima humana non cum carne moritur, quia non cum carne, ut superius diximus, seminatur; sed formato in uentre matris corpore, Dei iudicio creatur et infunditur, ut uiuat homo intus in utero, et sic procedat natiuitate in mundum.



CAPUT XIX.

Duabus substantiis tantum constat homo, anima et carne; anima cum ratione sua, et carne cum sensibus suis. Quos tamen sensus absque anime societate non mouet caro. Anima uero et sine carne rationale suum tenet.



CAPUT XX.

Non est tertius in substantia hominis spiritus, sicut Didymus contendit: sed spiritus ipsa est anima, pro spirituali natura, uel pro eo quod spiret in corpore spiritus appellatus. Anima uero ex eo uocatur, quod ad uiuendum uel ad uiuificandum animet corpus. Tertium uero qui ab Apostolo cum anima et corpore inducitur, spiritum gratiam sancti Spiritus esse intelligamus, quam orat Apostolus ut integra perseueret in nobis, ne nostro uitio aut minuatur aut fugetur a nobis ; quia Spiritus sanctus effugiet: fictum .



CAPUT XXI.

Libertati arbitrii sui commissus est homo statim in prima conditione, ut sola uigilantia mentis annitente, etiam in precepti custodia perseueraret, si uellet in eo quod creatus fuerat permanere.  Postquam uero seductione serpentis per Euam cecidit, nature bonum perdidit, pariter et uigorem arbitrii: non tamen electionem, ne non esset suum quod emendaret [1 1Kb] peccatum, nec merito indulgeretur quod non arbitrio diluisset. Manet itaque ad querendam salutem arbitrii libertas [2 1Kb] , id est rationalis uoluntas, sed admonente prius Deo et inuitante ad salutem, ut uel eligat, uel sequatur, uel agat occasione salutis, hoc est inspiratione Dei. Ut autem consequatur quod eligit, uel quod sequitur, uel quod occasione agit, Dei esse libere confitemur. Initium ergo salutis nostre Deo miserante habemus; ut acquiescamus salutifere inspirationi, nostre potestatis est; ut adipiscamur quod acquiescendo admonitioni cupimus, diuini est muneris: ut non labamur ab indepto salutis munere, sollicitudinis nostre est et celestis pariter adiutorii; ut labamur, potestatis nostre est et ignauie.



CAPUT XXII .

Baptisma unum est, sed in Ecclesia, ubi una fides est, ubi in nomine Patris et Filii et Spiritus sancti datur. Et ideo si qui apud illos hereticos baptizati sunt qui in sancte Trinitatis confessione baptizant, et ueniunt ad nos; recipiantur quidem quasi baptizati, ne sancte Trinitatis inuocatio uel confessio annuletur: sed doceantur ante et instruantur, quo sensu sancte Trinitatis mysterium in Ecclesia teneatur: et si consentiunt credere, uel acquiescunt confiteri, purgati iam fidei integritate confirmentur manus impositione. Si uero paruuli sunt uel hebetes qui doctrinam non capiant; respondeant pro illis qui eos offerunt iuxta morem baptizandi: et sic manus impositione et chrismate communiti, Eucaristie mysteriis admittantur. Illos autem qui non in sancte Trinitatis inuocatione apud hereticos baptizati sunt, et ueniunt ad nos, baptizari debere pronuntiamus, non rebaptizari. Neque enim credendum est eos fuisse baptizatos, qui non in nomine Patris et Filii et Spiritus sancti iuxta regulam a Domino positam tincti sunt: ut sunt Paulianiste [3 1Kb] , Procliani, Borborite, Siphori, qui nunc uocantur Bonosiani, Photiniani, Montanite et Manichei, uaria impietatis germina: uel cetere istorum originis siue ordinis pestes, que duo principia sibi ignota introducunt, ut Cerdon et Marcion; uel contraria, ut Manicheus; uel tria et barbara, ut Setianus et Theodosius [4 1Kb] ; uel multa, ut ualentinus; uel Christum hominem fuisse absque Deo, ut Cerinthus, Ebion, Artemon et Photinus. Ex istis, inquam, si qui ad nos uenerint, non requirendum ab eis utrum baptizati sint, an non; sed hoc tantum, si credant in Ecclesie fidem, et baptizentur ecclesiastico Baptismate.



CAPUT XXIII .

Quotidie Eucaristie communionem percipere nec laudo nec uitupero. Omnibus tamen dominicis diebus communicandum suadeo et hortor, si tamen mens in affectu peccandi non sit [5 1Kb] . Nam habentem adhuc uoluntatem peccandi, grauari magis dico Eucaristie perceptione quam purificari. Et ideo quamuis quis peccato mordeatur, peccandi non habeat de cetero uoluntatem, et communicaturus satisfaciat lacrymis et orationibus, et confidens de Domini miseratione, qui peccata pie confessioni donare consueuit, accedat ad Eucaristiam intrepidus et securus. Sed hoc de illo dico quem capitalia et mortalia peccata non grauant: nam quem mortalia crimina post Baptismum commissa premunt,  hortor prius publica penitentia satisfacere, et ita Sacerdotis iudicio reconciliatum communioni sociari, si uult non ad iudicium et condemnationem sui Eucaristiam percipere. Sed et secreta satisfactione solui mortalia crimina non negamus; sed mutato prius seculari habitu, et confesso religionis studio per uite correctionem, et iugi, imo perpetuo luctu miserante Deo, ita duntaxat, ut contraria pro iis que penitet agat, et Eucaristiam omnibus dominicis diebus supplex et submissus usque ad mortem percipiat.



CAPUT XXIu .

Penitentia uera est, penitenda non admittere, et admissa deflere. Satisfactio penitentie est causas peccatorum excidere, nec earum suggestionibus aditum indulgere.



CAPUT XXu .

In diuinis repromissionibus nichil terrenum uel transitorium exspectemus, sicut Meletiani sperant. Non nuptiarum copulam, sicut Cerinthus et Marcion delirant [1 1Kb] . Non quod ad cibum uel ad potum pertinet, sicut Papia auctore  , Ireneus, Tertullianus et Lactantius acquiescunt. Neque per mille annos post resurrectionem regnum Christi in terra futurum, et sanctos cum illo in deliciis regnaturos speremus, sicut Nepos docuit, primam iustorum resurrectionem, et secundam impiorum: et inter has duas mortuorum resurrectiones, gentes ignorantes Deum in angulis terrarum in carne reseruandas: que post mille annos regni in terra iustorum, instigante diabolo mouende sint ad pugnam contra iustos regnantes; et Domino pro iustis pugnante imbre igneo compescendas: atque ita mortuas, cum ceteris in impietate ante mortuis ad eterna supplicia in incorruptibili carne resuscitandas.



CAPUT XXuI .

Nullum credimus ad salutem nisi Deo inuitante uenire. Nullum inuitatum salutem suam nisi Deo auxiliante operari. Nullum nisi orantem auxilium promereri. Nullum Dei uoluntate perire, sed permissu, pro electione arbitrii, ne ingenuitas potestatis semel hominibus attributa ad seruilem cogatur necessitatem.



CAPUT XXuII .

Malum uel malitiam non esse a Deo creatam, sed a diabolo inuentam: qui et ipse bonus a Deo creatus est. Sed quia libero arbitrio, utpote rationalis creatura, commissus est, et cogitandi acceperat facultatem, scientiam boni uertit ad malum: et multa cogitando factus est inuentor mali: et quod in se perdiderat, inuidit in aliis, nec contentus solus perire, suasit aliis, ut qui esset sue malitie inuentor, fieret et aliorum auctor: et ex eo malum uel malitia percurrit in ceteras rationales creaturas.



CAPUT XXuIII .

Unde cognoscimus nichil esse natura immutabile, nisi solum Deum, Patrem et Filium et Spiritum sanctum, qui mutari non potest a bono, quia natura possidet bonum, nec potest aliud quid esse quam bonum.



CAPUT XXIX .

Angeli uero qui in illa qua creati sunt beatitudine perseuerant, non natura possident bonum, ut non mutarentur cum ceteris, sed arbitrii seruantes bonam uoluntatem, et bonum conditionis, et fidem suo Domino seruauerunt. Unde et merito ab ipso Domino sancti Angeli uocantur, quod tenuerint arbitrii sanctitatem, nec sociorum exemplo deuiauerint a bono [2 2Kb] .



CAPUT XXX .


Bone sunt nuptie, sed causa filiorum et compescende fornicationis obtentu [1 1Kb] .



CAPUT XXXI .

Melior est continentia; sed non sibi sufficit ad beatitudinem, si pro solo amore pudicitie retinetur, sed si et hoc cum affectu causa uacandi Domino eligitur: alioquin diuortium magis coniugii uidebitur esse, quam castitas.



CAPUT XXXII .

uirginitas utroque bono precelsior est, quia et naturam uincit et pugnam: naturam, corporis integritate; pugnam, pace castimonie.



CAPUT XXXIII .

Bonum est in cibum cum gratiarum actione sumere quidquid Deus edendum precepit. Abstinere autem ab aliquibus, non quasi malis, sed quasi non necessariis, non est malum. Moderari uero eorum usum [2 1Kb] pro necessitate et tempore, proprie Christianorum est.



CAPUT XXXIu .

Malas dicere nuptias, uel fornicationi comparandas aut stupro; cibos uero credere malos, uel mali causam percipientibus [3 1Kb] , non est Christianorum, sed proprie Encratitarum [4 1Kb] et Manicheorum.



CAPUT XXXu .

Sacrate Deo uirginitati nuptias cequare, aut pro amore castigandi corporis abstinentibus a uino uel carnibus nichil credere meriti accrescere, nec hoc Christiani, sed Iouiniani est.



CAPUT XXXuI .

Integra fide credendum est, beatam Mariam Dei Christi matrem et uirginem concepisse, et uirginem genuisse, et post partum uirginem permansisse. Nec est blasphemie Heluidii acquiescendum, qui dixit: uirgo ante partum, non uirgo post partum.



CAPUT XXXuII .

Elementa, id est, celum et terram non credimus abolenda per ignem, sed in melius commutanda: figuram quoque mundi, id est, imaginem, non substantiam transituram.



CAPUT XXXuIII .

Bonum est facultates cum dispensatione pauperibus erogare. Melius est pro intentione sequendi Dominum semel donare [5 1Kb] , et absolutum sollicitudine cum Christo egere.



CAPUT XXXIX .

Maritum duarum post Baptismum matronarum Clericum non ordinandum. Neque eum qui unam quidem, sed concubinam, non matronam habuit. Nec illum qui uiduam, aut repudiatam, uel meretricem in matrimonio sumpsit. Neque eum qui semetipsum quolibet corporis sui membro indignatione aliqua uel iusto iniustoue timore [6 1Kb] superatus truncauerit. Neque illum qui usuras accepisse conuincitur, aut in scena lusisse dignoscitur. Neque eum qui publica penitentia mortalia crimina deflet. Neque illum qui aliquando in furiam uersus insaniuit, uel afflatione diaboli uexatus est. Neque eum qui per ambitionem ad imitationem Simonis Magi pecuniam offert.



CAPUT XL .

Sanctorum corpora, et precipue beatorum martyrum reliquias, ac si Christi membra sincerissime honoranda, et basilicas eorum nominibus appellatas, uelut loca diuino cultui mancipata, affectu piissimo et deuotione fidelissima adeundas credimus [7 1Kb] . Si quis contra hanc sententiam uenit, non Christianus, sed Eunomianus et uigilantianus creditur.



CAPUT XLI .


Baptizatis tantum iter esse salutis credimus. Nullum catechumenum, quamuis in bonis operibus defunctum, uitam eternam habere credamus, excepto martyrio, ubi tota Baptismi sacramenta complentur. Baptizandus confitetur fidem suam coram sacerdote, et interrogatus respondet: hoc et martyr coram persecutore facit, qui et confitetur fidem suam, et interrogatus respondet. Ille post confessionem, uel aspergitur aqua, uel intingitur: et hic uel aspergitur sanguine, uel contingitur igne [1 1Kb] . Ille manus impositione pontificis accipit Spiritum sanctum: hic locutorium [2 1Kb] efficitur Spiritus sancti, dum non est ipse qui loquitur, sed Spiritus Patris qui loquitur in illo. Ille communicat Eucaristie in commemoratione mortis Domini: hic ipsi Christo commoritur. Ille confitetur se mundi actibus renuntiaturum: hic ipsi renuntiat uite. Illi peccata omnia dimittuntur: in isto exstinguuntur.



CAPUT XLII .

In Eucaristia non debet pura aqua offerri, ut quidam sobrietatis falluntur imagine; sed uinum cum aqua mixtum: quia et uinum fuit in redemptionis nostre mysterio, cum dixit, Non bibam amodo de hoc genimine uitis ; et aqua mixtum, quod post cenam dabatur. Sed et de latere eius, quod lancea perfossum est, aqua cum sanguine egressa, uinum de uera eius carnis uite cum aqua expressum ostendit.



CAPUT XLIII .

Bona est caro nostra et ualde bona, utpote a bono et a solo Deo condita; et non est mala, ut uolunt Sethianus et Ophianus [3 1Kb] et Patricianus: nec mali causa, ut docuit Florinus [4 1Kb] : nec ex malo et bono compacta, ut Manicheus blasphemat. Sed cum sit creatione bona, arbitrio anime efficitur nobis uel bona uel mala, non mutatione substantie, sed exsecutionis mercede [5 1Kb] . Ipsa enim est que stabit ante tribunal Christi, in qua referat anima propria corporis prout gessit, siue bonum siue malum.



CAPUT XLIu .

In resurrectione ex mortuis sexus forma non mutabitur: sed uir mortuus resurget in forma uiri, et femina in forma femine, carens sexus tamen huius uite tantum conditione, non specie naturali; ne non sit uera resurrectio, si non id resurget quod cadit.



CAPUT XLu .

Ante passionem Domini omnes anime sanctorum in inferno sub debito preuaricationis Ade tenebantur, donec auctoritate Domini per indebitam eius mortem de seruili conditione liberarentur.



CAPUT XLuI .

Post ascensionem Domini ad celos, omnium sanctorum anime cum Christo sunt, et exeuntes de corpore ad Christum uadunt, exspectantes resurrectionem corporis sui, ut ad integram et perpetuam [6 1Kb] beatitudinem cum ipso pariter immutentur: sicut et peccatorum anime in inferno sub timore posite exspectant resurrectionem sui corporis, ut cum ipso ad penam detrudantur [7 1Kb] eternam.



CAPUT XLuII .

Penitentia aboleri peccata indubitanter credimus, etiamsi in ultimo uite spiritu admissorum peniteat, et publica lamentatione peccata prodantur: quia propositum Dei, quo decreuit saluare quod perierat, stat immobile: et ideo quia uoluntas eius non mutatur, siue emendatione uite, si tempus conceditur, siue supplici [8 1Kb] confessione, si continuo uita exceditur, uenia peccatorum fideliter presumatur ab illo, qui non uult mortem peccatoris, sed ut conuertatur a perditione penitendo , et saluatus miseratione Domini uiuat. Si quis aliter de iustissima Dei  pietate sentit, non Christianus, sed Nouatianus est.



CAPUT XLuIII .

Internas anime cogitationes diabolum non uidere, certi sumus: sed motibus eas corporis ab illo et affectionum indiciis colligi, experimento didicimus. Secreta autem cordis solus ille nouit ad quem dieitur, Tu solus nosti corda filiorum hominum .



CAPUT XLIX .

Non omnes male cogitationes nostre semper diaboli instinctu excitantur, sed aliquoties ex nostri arbitrii motu emergunt. Bone autem cogitationes semper a Deo sunt.



CAPUT L .

Demones per energicam operationem [1 1Kb] non credimus substantialiter illabi anime; sed applicatione et oppressione uniri. Illabi autem menti illi soli possibile est qui creauit, qui natura subsistens incorporeus, capabilis est sue facture.



CAPUT LI .

Signa et prodigia et sanitates etiam peccatores in nomine Domini facere ab ipso Deo didicimus: et cum alios hac presumptione iuuent, sibi per ambitionem humane glorie nocent; quia gloriantur in dato falso, id est non meritis debito.



CAPUT LII .

Signis et prodigiis clarum posse fieri Christianum, non tamen sanctum, si intemperatis  et asperis motibus agat: temperatis autem et placidis motibus, etiam absque signorum efficacia, et sanctum et perfectum et Dei hominem fieri recte credimus.



CAPUT LIII .

Nullus sanctus et iustus caret peccato: nec tamen ex hoc desinit esse iustus et sanctus, cum affectu teneat sanctitatem. Non enim nature uiribus, sed propositi adiumento per Dei gratiam acquirimus sanctitatem. Et ideo ueraciter se omnes sancti pronuntiant peccatores, quia in ueritate habent quod plangant, et si non reprehensione conscientie, certe mobilitate preuaricatricis nature.



CAPUT LIu .

Pascha, id est, dominice resurrectionis solemnitas, ante transgressum uernalis equinoctii et quarte decime lune perfectionem non potest celebrari [1 1Kb] , eodem tamen mense nate.



CAPUT Lu .

Propter nouellos legislatores, qui ideo animam tantum ad imaginem Dei creatam dicunt, ut quia Deus incorporeus recte creditur, etiam incorporea anima esse credatur, libere confitemur, imaginem in eternitate, similitudinem in moribus inueniri.




uolume back matter






INDEX RERUM QUAE IN HOC TOMO OCTAuO CONTINENTUR.

     IN OCTAuUM TOMUM PRAEFATIO. 9-10
    ADMONITIO IN LIBRUM DE HAERESIBUS. 15-16
    De eodem libro Epistole quatuor. Ibid.
    S. AURELII AUGUSTINI, HIPPONENSIS EPISCOPI, DE HAERESIBUS AD QUODuULTDEUM LIBER UNUS. 21-22
    S. AURELII AUGUSTINI, HIPPONENSIS EPISCOPI, TRACTATUS ADuERSUS IUDAEOS. 51-52
    CAPUT PRIMUM. Seueritatis Dei exemplum in excisione Iudeorum; bonitatis uero, in insitione Gentium. Iudeorum cecitas ex Scripturis ueteris Testamenti conuincenda. Ibid.
    II. Instrumenti ueteris libros ad nos pertinere, eorumque precepta per nos melius impleri. Ibid.
    III. Christus legem non euacuauit arguendo, sed implendo mutauit. Mutatio ueterum sacramentorum predicta in Psalmis. 53
    Iu. Christus in Psalmo quadragesimo quarto prenuntiatus. Ibid.
    u. Titulo Psalmi sexagesimi octaui, qui de Christi passione scriptus est, etiam mutatio predicitur. 54
    uI. Titulus quoque Psalmi septuagesimi noni prenuntiat mutationem. Mutationis faciende testimonia contra Iudeos apertiora. 55
    uII. Iudei prophetias quasdam pro se non recte interpretantes. Que magis in Iudeos quadrant Prophetarum uoces 57
    uIII. Iudeorum a Deo dimissio per Isaiam prenuntiata. 59
    IX. Dimissio Iudeorum clarius predicta per Malachiam. Sacrificium Christianorum ubique in terra et in celo offertur. 60
    X. Qua caritate inuitandi Iudei ad fidem. 63
    ADMONITIO IN LIBRUM DE UTILITATE CREDENDI. 63-64
    S. AURELII AUGUSTINI, HIPPONENSIS EPISCOPI, DE UTILITATE CREDENDI AD HONORATUM LIBER UNUS.--- Contra Manicheos disputat, probatque ipsos sacrilege ac temere in eos inuehi, qui catholice fidei auctoritatem sequentes, ad mysteriorum intelligentiam sese illius subsidio comparant, dum ea credunt que nondum ualent animo percipere. Sed imprimis ostendit uetus Testamentum perperam ab iisdem hereticis reprehendi. 65-66
    CAPUT PRIMUM. Quo consilio hec Honorato scribat. Hereticus et hereticis credens, non idem, Operis argumentum. Quomodo per Manicheos Augustinus deceptus euaserit. Manicheorum dictum in sue secte desertores. Ibid.
    II. Manichei uetus Testamentum reprehendunt apud imperitos. 67
     III. Quadruplex Scripturas ueteris Testamenti tractandi ratio. Historia et etiologia in Scripturis. Analogia. Allegoria. Lex non necessaria nisi iis quibus utilis est seruitus ac timor. Mysteria in ueteri Lege uelata. 68
    Iu. Triplex error legentium. 72
    u. Tres Scripturarum quarumque differentie. Ecclesia catholica erroris secundum ullum modum ex predictis redargui non potest in ueteris Testamenti lectione. 73
    uI. De Scripturis non credendum expositoribus earum inimicis. 74
    uII. Querenda uera religio. In eis querenda qui excellunt fame celebritate et omnium occupatione populorum. Obiectari frustra, apud paucos esse ueritatem, nec querendam in multitudine Catholicocorum. Temere uisum Honorato, absurda quedam tradi in catholica religione. A religione querenda apud Catholicos nichil prohibebat. Cum inquiritur uera religio, sumendum exordium a catholica Ecclesia. 75
    uIII. Qua Augustinus uia uenerit ad catholicam religionem. 78
    IX. Catholica Ecclesia uenientibus precipit fidem; heretici promittunt rationem. Nihil uitii esse in fide, atque inter credentem et credulum  plurimum interesse. 79
    X. Turpe non esse credere in religione. Rationi percipiende idonei perpauci: uia ad religionem tutior et tenenda ab omnibus fides. 81
    XI. Credentes ab opinantium temeritate quomodo alieni. Intelligere, credere, opinari. 82
    XII. Credere in multis quam necessarium ad humanam societatem. Rectissimum obtemperare sapientibus. 84
    XIII. Qui sapientia caret, non querit sapientem, nisi esse credat. Ita et religio non queritur, nisi esse credatur. 85
    XIu. Si nichil credendum est, nec ipsa esse religio credetur. Christo credendum esse docent omnes etiam heretici. Christus ipse maxime exegit fidem. 86
    Xu. Sapientia Dei incarnata, uia ad religionem commodissima. 88
    XuI. Auctoritas diuinitus constituta, que partim miraculis, partim sequentium multitudine mouet ad fidem. 89
    XuII. Mores boni populis quam utiliter auctoritate persuasi. Ecclesie catholice auctoritas. 90
     XuIII. Conclusio per exhortationem. Persica fabella. 91
    S. AURELII AUGUSTINI, HIPPONENSIS EPISCOPI, DE DUABUS ANIMABUS CONTRA MANICHAEOS LIBER UNUS.---Manicheis hereticis duas animas in unoquoque homine esse, unam de Dei substantia bonam, alteram malam de tenebrarum gente nec a Deo conditam dicentibus dolet se Augustinus sic adhesisse, ut ad rationes quibus deliramentum istud euertitur, tam obuias tamque manifestas non attenderit. Primum enim consideranti facile apparere, omnem animam, cum uita quedam sit, resque intelligibilis, ac proinde luce uisibili, quam a Deo esse Manichei fatentur, prestantior, auctori Deo tribuendam. Loca uero Scripture quibus illi malos ex Deo non esse disputant, aliorum locorum comparatione melius explicari. Postea etiam ex peccati et uoluntatis definitione, ex uenia peccatorum que peccantibus datur in Ecclesia, tandemque ex penitendi affectu pio atque utili, euidenter omnino dedemonstrari, peccantes animas non natura malas esse. 93-94
    CAPUT PRIMUM. Manicheorum error de duabus animabus, quarum altera non sit a Deo, qua ratione expugnatur. Anima omnis cum uita quedam sit, nonnisi a Deo uite fonte esse potest. Ibid.
    II. Si lux que sensu percipitur Deum habet auctorem, ut fatentur Manichei, multo magis anima que solo intellectu percipitur. Ibid.
    III. Corpus etiam omne a Deo esse unde probatur. Animam illam que mala dicitur a Manicheis, luce esse meliorem. 95
    Iu. Anima etiam musce prestantior ista luce. 96
    u. uitiose anime quanquam damnande, quomodo huic luci, que in genere suo laudanda est, antecellant. Ibid.
    uI. An ipsa etiam uitia tanquam intelligibilia, luci sensibili preferenda sint, et Deo ut auctori tribuenda. uitium animi est defectus quidam, recte non inter intelligibilia numerandus. Ipsi defectus, etiamsi inter intelligibilia numerarentur, nunquam anteponendi rebus sensibilibus. Si lumen uisibile a Deo est, multo magis ab ipso anima, que in quantum uiuit intelligibilis res est, etiamsi uitiosa. Obiectantur contra a Manicheis loca Scripture. 97
    uII. Mali quomodo ex Deo, et non ex Deo. 100
    uIII. Querunt unde malum, et hac questione uincere se putant Manichei. Cognoscant prius quod facillimum est, nichil uiuere posse sine Deo. Summum malum non cognoscitur nisi cognito summo bono, quod est Deus. 101
    IX. Augustinus familiaritate cum Manicheis et successu uictorie de Christianis imperitis a se reportate deceptus. Manichei ex cognitione item peccati et uoluntatis facile refellendi. 102
    X. Peccatum nonnisi a uoluntate. uita et uoluntas sua cuique notissima. uoluntas quid sit. 103
    XI. Peccatum quid. 105
    XII. Ex datis definitionibus peccati et uoluntatis heresim Manicheorum totam euertit. Ex malarum item animarum iusta damnatione sequitur non natura, sed uoluntate malas esse. Animas esse natura bonas, quibus datur uenia peccatorum. Ibid.
    XIII. Ex deliberatione in malum et in bonam partem non haberi duo animarum genera. Concesso genere animarum illicentium ad turpia, non sequi has esse natura malas, alias esse summum bonum. 108
    XIu. Rursum ex penitendi utilitate monstratur animas non natura malas esse. Demonstrationi tam certe nonnisi ex consuetudine errandi contradicitur. 109
    Xu. Orat pro amicis quos habuit erroris socios. 110
    S. AURELII AUGUSTINI, HIPPONENSIS EPISCOPI, ACTA SEU DISPUTATIO CONTRA FORTUNATUM MANICHAEUM LIBER UNUS. 111-112
    DISPUTATIO PRIMAE DIEI. Ibid.
    DISPUT. SECUNDAE DIEI. 121
    S. AURELII AUGUSTINI, HIPPONENSIS EPISCOPI, CONTRA ADIMANTUM MANICHAEI DISCIPULUM LIBER UNUS.---Conciliantur inter se Scripturarum sententie, quas de Testamento uetere ac Nouo, uelut inuicem contrarias Adimantus, utrumque Testamentum ab uno et eodem Deo esse non posse contendens, corraserat. 129-130
    S. AURELII AUGUSTINI, HIPPONENSIS EPISCOPI, CONTRA EPISTOLAM MANICHAEI, quam uocant FUNDAMENTI, LIBER UNUS.---Refellit priores partes Epistole Manichei, ostendens ipsum pro manifesta quam pollicebatur, et pro certa cognitione, nonniis  incerta et absurda deliramenta suis sectatoribus proponere. 173-174
    GAPUT PRIMUM. Heretici sanandi magis quam perdendi. Ibid.
    II. Cause cur mitius agendum cum Manicheis. Ibid.
    III. Augustinus quondam Manicheus. Ibid.
    Iu. Argumenta fidei catholice. 175
    u. Contra titulum Epistole Manichei. 176
    uI. Cur apostolum Christi se scripserit. 177
    uII. Manicheus Spiritus sanctus quomodo creditus a suis. 178
    uIII. Festum natalis Manichei. Ibid.
    IX. Spiritus sanctus quando missus. 179
    X. Spiritus sanctus bis datus. 180
    XI. ueritatem pollicetur Manicheus, non exhibet. 181
    XII. Deliramenta Manichei. Prelium ante mundi constitutionem commissum. 182
    XIII. Due substantie contrarie. Regnum luminis. Incerta pro certis tradi a Manicheo. Ibid.
    XIu. Pollicebatur rerum certarum cognitionem, et imperat incertarum fidem. 183
    Xu. Non solum incerta, sed etiam falsa esse que tradit. Deliramentum de terra et gente tenebrarum iuxta latus terre sancte ac substantie Dei. Confutatur primo, quia nature Dei partes et latera tribuit tanquam sua mole per locorum spatia distendatur. 184
    XuI. Animam ipsam, etsi mutabilis fit, per spatia locorum non distendi. Nam tota sentit in singulis partibus corporis. Ibid.
    XuII. Memoria capit maximorum locorum imagines. 185
    XuIII. Intelligendi potentia de rerum ueritate deque ipsa cogitatione iudicat. 186
    XIX. Si anima per locos non extenditur, multo minus Deus. Ibid.
    XX. Deliramentum de duplici terra refellitur. 187
    XXI. Eamdem terram lucis, si terre tenebrarum iungitur, esse corpoream. Figura terre tenebrarum iuncte cum terra lucis. Ibid.
    XXII. Figura terre lucis fedior. 188
    XXIII. Leuius peccant Manicheis Anthropomorphite. 189
    XXIu. De numero naturarum in phantasmate Manichei. 190
    XXu. Ex nichilo creari per Omnipotentem bona alia aliis inferiora. In figura coniunctionis duarum terrarum, qualiscumque fingatur, semper inesse deformitatem aut absurditatem. 191
    XXuI. Coarctantur Manichei, siue tortuoso latere coniunctionem illam fieri dicant, siue curuo, siue recto. In hoc tertio genere iuncture esset concordia et pulchritudo utrique terre conueniens. 192
    XXuII. Pulchritudo recti lateris posset terre tenebrarum detrahi sine ulla detractione substantie. Sic malum anime accedit nulla addita detractaue substantia. Latus terre tenebrarum in quantum rectum esset, boni aliquid haberet a Deo conditore. 193
    XXuIII. In terra tenebrarum naturas quinque ponit Manicheus. 194
    XXIX. Reffellitur hoc deliramentum. Ibid.
    XXX. Quam multa bona in iis naturis, quas ponit Manicheus in terra tenebrarum. 195
    XXXI De eodem argumento. 196
    XXXII. Manicheus ex iis que hic uidit, ordinauit sua phantasmata. 197
    XXXIII. Natura omnis, ut natura est, bona est. 198
    XXXIu. Natura nunquam sine aliquo bono. Sola mala considerant Manichei. 199
    XXXu. Malum nichil aliud quam corruptio: ipsa autem corruptio non natura est, sed contra naturam. Ubicumque corruptio, ibi bonum fuit. 200
    XXXuI. Unde malum, siue corruptio boni. 201
    XXXuII. Solus Deus summe bonus. 202
    XXXuIII. Natura a Deo, corruptio ex nichilo. 203
    XXXIX. Mala quomodo sint a Deo. 204
    XL. Corruptio tendit ad non esse. Ibid.
    XLI. Corruptio permissu Dei a nobis est. 205
    XLII. Hortatur ad summun bonum. 206
    XLIII. Conclusio. Ibid.
    S. AURELII AUGUSTINI, HIPPONENSIS EPISCOPI, CONTRA FAUSTUM MANICHAEUM LIBRI TRIGINTA TRES. 207-208
    ADMONITIO. 517-518
    S. AURELII AUGUSTINI, HIPPONENSIS EPISCOPI, DE ACTIS CUM FELICE MANICHAEO LIBRI DUO. 519-520
    LIBER PRIMUS.---Acta prime diei. Ibid.
    LIBER SECUNDUS.---Acta secunde diei. 535-536
    S. AURELII AUGUSTINI, HIPPONENSIS EPISCOPI, DE NATURA BONI CONTRA MANICHAEOS LIBER UNUS. 551-552
    CAPUT PRIMUM. Deus summum bonum et incommutabile; a quo cetera omnia bona spiritualia et corporalia. 551-552
     II. Quomodo id possit ab corrigendos Manicheos sufficere. Ibid.
    III. Modus, species et ordo generalia bona in rebus a Deo factis. 553
    Iu. Malum est corruptio modi, speciei aut ordinis. Ibid.
    u. Natura excellentioris ordinis etiam corrupta melior interdum inferiore etiam incorrupta. Ibid.
    uI. Naturam que corrumpi non potest, summum bonum; que potest, aliquod bonum esse. Ibid.
    uII. Rationalium spirituum corruptio alia uoluntaria, alia penalis. 554
    uIII. Ex rerum inferiorum corruptione ac interitu pulchritudo uniuersi. Ibid.
    IX. Pena peccanti nature, ut recte ordinetur, constituta. Ibid.
    X. Nature coruptibiles, quia ex nichilo facte. Ibid.
    XI. Noceri nec Deo potest, nec alii nature nisi ipso permittente, 555
    XII. Omnia bona nonnisi a Deo. Ibid.
    XIII. Bona singula seu parua, seu magna, esse a Deo. Ibid.
    XIu. Parua bona in maiorum comparatione contrariis nominibus appellantur. Ibid.
    Xu. In simie corpore pulchritudinis bonum inesse, licet minus. Ibid.
    XuI. Priuationes in rebus decenter a Deo ordinate. 556
    XuII. Natura in quantum natura est, nulla mala. Ibid.
    XuIII. Hylen, que rerum infermis materies antiquis dicebatur, non esse malum. Ibid.
    XIX. Esse uere, proprium Dei. 557
    XX. Dolor nonnisi in naturis bonis. Ibid.
    XXI. Modica a modo dicta. Ibid.
    XXII. Modus an aliqua ratione Deo ipsi conueniat. 558
    XXIII. Unde interdum dicatur malus modus, mala species, malus ordo. Ibid.
    XXIu. Testimoniis Scripture probatur Deum esse incommutabilem. Filium Dei esse genitum, non factum. Ibid
    XXu. Illud Euangelii, Sine ipso factum est nichil, male intellectum a nonnullis. 559
    XXuI. Creaturas ex nichilo factas esse. Ibid.
    XXuII. Ex ipso et De ipso non idem significare. 560
    XXuIII. Peccata non esse ex Deo, sed ex uoluntate esse peccantium. Ibid.
    XXIX. Peccatis nostris Deum non inquinari. Ibid.
    XXX. Bona etiam minima et terrena esse a Deo. Ibid.
    XXXI. Punire ac donare peccata pereque ad Deum pertinere. 561
    XXXII. A Deo esse et ipsam nocendi potestatem. Ibid.
    XXXIII. Angelos malos non a Deo, sed peccando factos esse malos. Ibid.
    XXXIu. Peccatum non est male nature appetitio, sed melioris desertio. 562
    XXXu. Arbor Adamo uerita, non quia mala, sed quia homini bonum ut subditus sit Deo. Ibid.
    XXXuI. Nulla creatura Dei mala, sed ea male uti est malum. Ibid.
    XXXuII. Malis peccantium Deus bene utitur. 563
    XXXuIII. Ignis eternus malos crucians non malus. Ibid.
    XXXIX. Aeternus ignis dicitur, non sicut Deus, sed quia sine fine. Ibid.
    XL. Nec Deo noceri potest nec alii, nisi Dei iusta ordinatione. 563
    XLI. Quanta bona Manichei ponant in natura mali, et quanta mala in natura boni. Ibid.
    XLII. Manicheorum de Dei natura blasphemie. 565
    XLIII. Mala ante mali commixtionem multa tribui nature Dei a Manicheis. 566
    XLIu. Turpitudines incredibiles a Manicheo excogitate in Deo. 567
    XLu. Turpitudines quedam nefarie de ipsis Manicheis non immerito credite. 569
    XLuI. Epistole Fundamenti nefaria doctrina. Ibid.
    XLuII. Turpitudines horribiles cogit perpetrare. 570
    XLuIII. Orat Augustinus pro Manicheorum resipiscentia. 571
    SECUNDINI MANICHAEI EPISTOLA AD AUGUSTINUM.--- Manichei doctrinam commendat tueturque cum catholice fidei reprehensione, indigne ferens quod eam scriptis oppugnet Augustinus, quem a Manicheo timore quodam et honoris cupiditate defecisse insimulat, atque ut ad illius sectam tandem redeat, exhortatur. 571-572
    S. AURELII AUGUSTINI, HIPPONENSIS EPISCOPI, CONTRA SECUNDINUM MANICHAEUM, LIBER UNUS.--- Docet Augustinus quare Manichei sectam reliquerit, eamque ex Secundini ipsius epistola prolatis argumentis  refellit. 577-578
    S. AURELII AUGUSTINI, HIPPONENSIS EPISCOPI, CONTRA ADuERSARIUM LEGIS ET PROPHETARUM LIBRI DUO. 603-604
    LIBER PRIMUS. ueteris Testamenti loca calumniose reprehensa uindicantur. Ibid.
    LIBER SECUNDUS.---Noui Testamenti loca, que Legis et Prophetarum Aduersarius uelut eis contraria collegit, discutiuntur. 637-638
    CONSULTATIO siue COMMONITORIUM OROSII AD AUGUSTINUM DE ERRORE PRISCILLIANISTARUM ET ORIGENISTARUM. 665-667
    S. AURELII AUGUSTINI, HIPPONENSIS EPISCOPI, AD OROSIUM CONTRA PRISCILLIANISTAS ET ORIGENISTAS LIBER UNUS. 669-670
    SERMO ARIANORUM. 677-678
    S. AURELII AUGUSTINI, HIPPONENSIS EPISCOPI, CONTRA SERMONEM ARIANORUM LIBER UNUS. 683-684
    ADMONITIO IN COLLATIONEM ET LIBROS DUOS CONTRA MAXIMINUM. 707-708
    S. AURELII AUGUSTINI, HIPPONENSIS EPISCOPI, COLLATIO CUM MAXIMINO ARIANORUM EPISCOPO. 709-710
    S. AURELII AUGUSTINI, HIPPONENSIS EPISCOPI, CONTRA MAXIMINUM HAERETICUM ARIANORUM EPISCOPUM LIBRI DUO. 743-744
    LIBER PRIMUS.---Ostendit Augustinus, ea que in collatione ipse dixit, Maximinum non potuisse refellere. Ibid.
    CAPUT PRIMUM. De duobus diis. Ibid.
    II. De humanis contagiis. Ibid.
    III. De inuisibili Deo. 745
    Iu. De immortali Deo. 746
    u. Unde maior sit Pater. Ibid.
    uI. De ueris filiis animalium. 748
    uII. De magnitudine Filii. 749
    uIII. De subiectione Filii. 750
    IX. Utrum adoret Patrem Spiritus sanctus. Ibid.
    X. Quomodo sit unus Deus Pater et Filius et Spiritus sanctus. 751
    XI. De templo Spiritus sancti. 752
    XII. De eo quod Pater et Filius unum sint. 753
    XIII. De testimonio quod Pater perhibuit Filio. 754
    XIu. De dilectione Patris et Filii. Ibid.
    Xu. De inuisibilitate Trinitatis. Ibid.
    XuI. De solo sapiente Deo. 755
    XuII. De infecto Deo. Ibid.
    XuIII. De ingenito Patre. 756
    XIX. De equalitate Spiritus sancti cum Patre. Ibid.
    XX. Licet ingenitus Pater, equalis tamen Filius. 758
    LIBER SECUNDUS.---Refelluntur sigillatim que in collatione Maximinus dixit ultima sua disputatione, cuius disputationis sue prolixitate respondendi tempus tunc eripuit Augustino. 757-758
    ADMONITIO IN LIBROS DE TRINITATE. 815-816
    S. AURELII AUGUSTINI, HIPPONENSIS EPISCOPI, DE TRINITATE LIBRI QUINDECIM. 819-820
    LIBER PRIMUS.---Secundum Scripturas sacras ostenditur unitas et equalitas summe Trinitatis, et quedam loca contra Filii equalitatem allata diluuntur. Ibid.
    CAPUT PRIMUM. Scribit contra eos qui ratione abutentes calumniantur fidem Trinitatis. Error disputantium de Deo, ex triplici causa. Scriptura sacra remotis falsitatibus euehit gradatim ad diuina. Immortalitas uera. Fide nutrimur, ut habiles ad diuina capienda efficiamur. Ibid.
    II. De Trinitate quomodo hoc in opere disserendum. 822
    III. Quid a suis lectoribus exposcat Augustinus. Lectorum tardiorum errores auctori non tribuendi Ibid.
    Iu. Que sit doctrina fidei catholice de Trinitate. 824
    u. Difficultates de Trinitate: quomodo tres unus Deus. Ibid
    uI. Filium esse uerum Deum eiusdem cum Patre substantie. Non solus Pater, sed Trinitas dicta immortalis. Non ex solo Patre omnia, sed etiam ex Filio. Spiritum sanctum esse uerum Deum Patri et Filio equalem. 825
    uII. Filius quomodo minor Patre ac seipso. 828
    uIII. Scripturas de subiectione Filii sub Patre perperam intellectas explicat. Regnum Patri non sic tradet Christus, ut adimat sibi. Contemplatio promissa finis omnium actionum. Spiritus sanctus ad beatitudinem nostram sufficit perinde ac Pater. 829
    IX. In una persona interdum intelliguntur omnes. 833
    X. Quomodo Christus tradet regnum Deo et Patri. Tradito regno Deo et Patri, Christus iam non interpellabit pro nobis. 834
    XI. Regula qua intelligitur Filius in Scripturis, nunc equalis, nunc minor. 836
     XII. Qua ratione Filius dicatur nescire diem et horam quam scit Pater. Dicta de Christo alia secundum formam Dei, alia secundum formam serui. Dare regnum quomodo et Christi est, et Christi non est. Quomodo Christus et non iudicabit et iudicabit. 836
    XIII. De eodem Christo diuersa predicantur, ob diuersas naturas hypostaseos. Cur Pater dicitur non iudicaturus sed iudicium dedisse Filio. 840
    LIBER SECUNDUS.---Rursum defendit Augustinus equalitatem Trinitatis, et de Filii missione ac Spiritus sancti agens, uariisque Dei apparitionibus, demonstrat non ideo minorem esse mittente qui missus est, quia ille misit, hic missus est: sed Trinitatem per omnia equalem, pariter in sua natura immutabilem et inuisibilem et ubique presentem, in missione seu apparitione qualibet inseparabiliter operari. 845-846
    PROeMIUM. Ibid.
    CAPUT PRIMUM. Regula duplex ad intelligendum Scripturarum locutiones de filio Dei. Locutiones triplicis generis. Ibid.
    II. Ex utralibet regula intelligi quasdam locutiones de Filio. 847
    III. De Spiritu sancto quedam ex altera tantum regula intelliguntur. Ibid.
    Iu. Glorificatio Filii a Patre, non arguit inequalitatem. 848
    u. Filius et Spiritus sanctus non ideo minor quia missus. Filius etiam a seipso missus. De missione Spiritus sancti. Ibid.
    uI. Non sic assumpta creatura a Spiritu sancto, ut caro in uerbo. 851
    uII. Dubitatio de apparitionibus diuinis. 853
    uIII. Tota Trinitas inuisibilis. 854
    IX. Contra eos qui credebant solum Patrem immortalem et inuisibilem. Pacifico studio querenda ueritas. Ibid.
    X. An indiscrete Deus Trinitas Patribus apparuerit, an aliqua ex Trinitate persona. Apparitio Dei Adamo. De eadem apparitione. uisio Abrahe. 855
    XI. De eadem uisione. 858
    XII. uisio Loth excutitur. 859
    XIII. uisio in rubo. Ibid.
    XIu. De uisione in columna nubis et ignis. 861
    Xu. De uisione in Sina. An Trinitas, an aliqua proprie persona in ea uisione loquebatur. Ibid.
    XuI. Moyses quomodo uiderit Deum. 862
    XuII. Posteriora Dei quomodo uisa. Resurrectionis Christi fides. Catholica Ecclesia sola est locus unde uidentur posteriora Dei. Posteriora Dei ab Isrelitis uisa. Deum esse Patrem solum nunquam Patribus uisum existimare temeraria opinio est. 863
    XuIII. uisio Danielis. 866
    LIBER TETIUS.---Queritur, an in illis de quibus superiore libro dictum est, Dei apparitionibus, per corporeas species factis, tantummodo creatura formata sit, in qua Deus sicut tunc potuisse iudicauit, humanis ostenderetur aspectibus; an angeli qui iam antea erant ita mittebantur, ut ex persona Dei loquerentur, assumentes corporalem speciem de creatura corporea, aut ipsum corpus suum in species quas uellent accommodatas actionibus suis uertentes secundum attributam sibi a Creatore potentiam: ipsa autem Dei essentia nunquam per se ipsam uisa fuerit. 867-868
    PROeMIUM. Cur de Trinitate scribat. Quid a lectoribus desideret. Quid dictum sit in superiore libro. Ibid.
    CAPUT PRIMUM. Quid deinceps dicendum. 870
    II. uoluntas Dei causa superior omnis corporee mutationis. Exemplo id demonstratur. 871
    III. De eodem argumento. 872
    Iu. Deus omnibus creaturis utitur ut uult, et uisibilia facit ad se ipsum demonstrandum. 873
    u. Miracula cur non consueta opera. 874
    uI. Sola uarietas facit miraculum. Ibid.
    uII. Miracula magna per magicas artes. 875
    uIII. Solus Deus creat etiam illa que magicis artibus transformantur. Ibid.
    IX. Causa originalis omnium a Deo. 877
    X. Quot modis creatura assumitur ad significandum Eucaristia. 879
    XI. Essentia Dei nunquam per se apparuit. Angelorum ministerio facte diuine patribus apparitiones. Obiectio ex loquimodo ducta diluitur. Apparitionem Dei ipsi Abrahe perinde ac Moysi, per Angelos factam esse. Idem probatur ex lege data Moysi per Angelos. Quid dictum in hoc libro, quid dicendum in sequente. 881
    LIBER QUARTUS.---Explicat ad quid missus sit Filius  Dei: Christo uidelicet pro peccatoribus moriente persuadendum nobis fuisse imprimis et quantum nos dilexerit Deus, et quales dilexerit. Opportune etiam ut ad contemplandum Deum et coherendum Deo mundaremur, uerbum in carne uenisse. Ipsius morte una et simplici duplicem nostram solutam esse; ubi edisserit quemadmodum simplum Saluatoris nostri duplo nostro concinat ad salutem, et de perfectione numeri senarii, in quem numerum ipsa simpli ad duplum ratio deducitur, fusius agit. Docet colligi omnes ex multis in unum per unum Mediatorem uite Christum, per quem solum uera fit anime purgatio. Ceterum Filium Dei, quanquam missione factus sit minor propter formam serui quam suscepit, non tamen ideo minorem Patre secundum formam Dei, quia ab ipso missus est; eamdemque de Spiritus sancti missione rationem esse demonstrat. 885-886
    PROeMIUM. Scientia Dei a Deo petenda. Ibid.
    CAPUT PRIMUM. Per agnitionem infirmitatis nostre perficimur. uerbum incarnatum tenebras nostras pellit. 887
    II. Quomodo per uerbum incarnatum reddimur habiles percipiende ueritati. 889
    III. Una mors et resurrectio corporis Christi, duplici nostre morti ac resurrectioni corporis et anime concinit ad salutem. Duple morti nostre quomodo simpla mors Christi impensa. Ibid.
    Iu. Ratio simpli ad duplum ex perfectione senarii numeri. Senarii perfectio in Scripturis commendata. Annus senario numero pollet. 892
    u. Senarius item in edificatione corporis Christi ac templi Ierosolymitani commendatus. 893
    uI. Triduum resurrectionis, in quo etiam apparet ratio simpli ad duplum. 894
    uII. Quomodo per unum Mediatorem ex multis colligamur in unum. 895
    uIII. Quomodo Christus uult omnes in se unum esse. 896
    IX. Sequitur de eodem argumento. Ibid.
    X. Ut Christus mediator uite, ita diabolus mediator mortis. Ibid.
    XI. Miracula que a demonibus fiunt, spernenda. 897
    XII. Diabolus mortis, Christus uite mediator. Ibid.
    XIII. Mors Christi spontanea. Quomodo uite Mediator mediatorem mortis expugnauit. Quomodo diabolus suos inducat in contemptum mortis Christi. 898
    XIu. Christus perfectissima uictima pro mundandis uitiis nostris. In omni sacrificio quatuor consideranda. 901
    Xu. Superbi putantes se propria uirtute posse purgari ad uidendum Deum. Ibid.
    XuI. Philosophi ueteres de resurrectione ac rebus futuris non consulendi. 902
    XuII. Futura quot modis presciantur. Philosophi nec illi qui inter antiquos excelluerunt consulendi sunt de resurrectione mortuorum. Ibid.
    XuIII. Filius Dei incarnatus est ut per fidem mundati euehamur ad incommutabilem ueritatem. 903
    XIX. Filius quomodo missus et prenuntiatus. Quomodo missione natiuitatis in carne factus minor sine detrimento equalitatis cum Patre. 905
    XX. Mittens et missus equalis. Filius cur dicitur missus a Patre. De missione Spiritus sancti, quomodo et a quo missus sit. Pater totius deitatis principium. 906
    XXI. De sensibili demonstratione sancti Spiritus, et de ceternitate Trinitatis. Quid dictum sit, et quid dicendum restet. 909
    LIBER QUINTUS.---uenit ad hereticorum argumenta illa que non ex diuinis libris, sed ex rationibus suis proferunt; et eos refellit, quibus ideo uidetur non eamdem Patris ac Filii esse substantiam, quia omne quod de Deo dicitur, secundum substantiam dici putant; et propterea et gignere et gigni, uel genitum esse et ingenitum, quoniam diuersa sunt, contendunt substantias esse diuersas; demonstrans, non omne quod de Deo dicitur secundum substantiam dici, sicut secundum substantiam dicitur bonus et magnus, et si quid aliud ad se dicitur; sed dici etiam relatiue, id est non ad se, sed ad aliquid quod ipse non est, sicut Pater ad Filium dicitur, uel Dominus ad creaturam sibi seruientem: ubi si quid relatiue, id est ad aliquid quod ipse non est, etiam ex tempore dicitur, sicuti est, Domine, refugium factus es nobis; nichil ei accidere quo mutetur, sed omnino ipsum in natura uel essentia sua immutabilem permanere. 911-912
    CAPUT PRIMUM. Quid a Deo, quid a lectore auctor exposeat. In Deo nichil mutabilis et corporei cogitandum.
     II. Deus sola incommutabilis essentia. 911-912
    III. Arianorum argumentum ex uoce geniti et ingeniti desumptum diluitur. Ibid.
    Iu. Accidens arguit semper aliquam rei mutationem. 913
    u. In Deo nichil secundum accidens dicitur, sed secundum substantiam aut secundum relationem. Ibid.
    uI. Occurrit hereticorum cauillationibus in eadem uoce geniti et ingeniti. 914
    uII. Negatio addita non mutat predicamentum. 915
    uIII. Quidquid substantialiter de Deo dicitur, de singulis personis singulariter et simul de ipse Trinitate dicitur. In Deo una essentia, tres Grecis hypostases, Latinis tres persone. 916
    IX. Persone tres non proprie dicte. 917
    X. Que Deo absolute conueniunt ut essentia, de Trinitate singulariter dicuntur, non pluraliter. 918
    XI. Quid in Trinitate relatiue dicatur. Ibid.
    XII. In relatiuis mutuis interdum desunt uocabula. 919
    XIII. Principium quomodo in Trinitate relatiue dicatur. 920
    XIu. Pater et Filius unicum principium Spiritus sancti. Ibid.
    Xu. An Spiritus sanctus esset donum et antequam daretur. 921
    XuI. Quod de Deo ex tempore dicitur, relatiue dicitur, non accidentaliter. 922
    LIBER SEXTUS.---In quo proposita questione, quomodo dictus sit Christus ore apostolico, Dei uirtus et Dei sapientia, disputatur utrum Pater non sit ipse sapientia, sed tantum sapientie Pater, an sapientia sapientiam genuerit: et dilata paulisper solutione, probatur unitas et equalitas Patris et Filii ac Spiritus sancti: et non Deum triplicem, sed Trinitatem credi oportere. Illud postremo loco explicatur Hilarii dictum: Aeternitas in Patre, species in Imagine, usus in Munere. 923-924
    CAPUT PRIMUM. Filius secundum Apostolum uirtus et sapientia Dei patris. Hinc ratiocinatio Catholicorum contra priores Arianos. Difficultas an Pater non sit ipse sapientia, sed tantum sapientie Pater. Ibid.
    II. Que de Patre et Filio simul dicuntur, que non. Ibid.
    III. Unitatem essentie Patris et Filii haberi ex uerbis Unum sumus. Filius et in sapientia et in ceteris equalis Patri. 926
    Iu. Sequitur de eodem argumento. 927
    u. Spiritus sanctus etiam Patri et Flio equalis in omnibus. Ibid.
    uI. Quomodo Deus substantia simplex et multiplex. 928
    uII. Deus Trinitas, sed non triplex. 929
    uIII. Dei nature nulla fit accessio. Ibid.
    IX. An una uel tres simul persone dicantur solus Deus. 930
    X. Attributa per Hilarium singulis personis. Trinitas in rebus factis representatur. 931
    LIBER SEPTIMUS.---Superioris libri questio, que dilata fuerat, explicatur; quod uidelicet Deus Pater qui genuit Filium uirtutem et sapientiam, non solum sit uirtutis et sapientie Pater, sed etiam ipse uirtus et sapientia: similiter et Spiritus sanctus. Nec tamen tres esse uirtutes aut tres sapientias, sed unam uirtutem et unam sapientiam, sicut unum Deum et unam essentiam ostenditur. Deinde queritur quomodo dicatur in Deo, a Latinis, una essentia, tres persone; a Grecis, una essentia, tres substantie uel hypostases: et utrumque elocutionis necessitate dici monstratur, ut ne omnino taceremus interrogati quid tres sint, quot tres esse ueraciter confitemur, Patrem scilicet, et Filium, et Spiritum sanctum. 931-932
    CAPUT PRIMUM. Redit ad questionem, an quelibet Trinitatis persona per se sit sapientia. Quam difficile, quaue ratione soluatur questio proposita. Ibid.
    II. Pater et Filius simul una sapientia, sicut una essentia, tametsi non simul unum uerbum. 936
    III. Sapientie nomine cur Filius potissimum insinuetur in Scripturis, cum et Pater et Spiritus sanctus sit sapientia. Spiritum sanctum simul cum Patre et filio unam sapientiam esse. 936-937
    Iu. Qua necessitate Greci tres hypostases dixerint; Latini, tres personas. Scriptura nullibi dicit tres personas in Deo. 939
    u. In Deo substantia abusiue dicitur, essentia proprie. 942
    uI. Cur in Trinitate non dicitur una persona, et tres essentie. De Trinitate quid credere debet qui supra dicta non capit. Homo et ad imaginem et imago  Dei. 943
    LIBER OCTAuUS.---Ratione reddita monstrat, non solus. Patrem Filio non esse maiorem, sed nec ambos simul aliquid maius esse quam Spiritum sanctum, nec quoslibet duos simul in eadem Trinitate maius esse aliquid quam unum, nec omnes simul tres maius aliquid esse quam singulos. Deinde agit ut et ex ueritatis intellectione, et ex notitia summi boni, et ex insito amore iustitie, propter quam diligitur animus iustus ab animo etiam nondum iusto, intelligatur ipsa natura Dei: maxime uero admonet ut Dei cognitio queratur per caritatem, que in Scripturis Deus dicitur; qua in caritate etiam Trinitatis uestigium quoddam inesse obseruat. 945-946
    PROAEMIUM. Epilogus superius dictorum. Regula in difficilioribus fidei questionibus seruanda. Ibid.
    CAPUT PRIMUM. In Deo non esse maius quid tres quam unam personam, ratione monstratur. 947
    II. Respuenda omnis corporalis cogitatio, ut Deus capiatur quomodo Deus est ueritas. 948
    III. Quomodo cognoscatur Deum esse summum bonum. Animus nonnisi conuersione ad Deum fit bonus. 949
    Iu. Deus prius fide non errante cognoscendus, amari possit. 951
    u. Quomodo Trinitas diligatur incognita. 952
    uI. Quomodo nondum iustus iustum cognoscat quem diligit. 953
    uII. De uera dilectione, per quam ad Trinitatis cognitionem peruenitur. Querendus Deus, non exterius, appetendo mira facere cum Angelis; sed interius, imitando bonorum angelorum pietatem. 956
    uIII. Quod qui fratrem diligit, Deum diligat, quia amat ipsam dilectionem que ex Deo est, et Deus est. 957
    IX. In dilectionem iustorum accendimur ex ipsa dilectione incommutabilis forme iustitie. 959
    X. Tria quedam in caritate, uelut uestigium Trinitatis. 960
    LIBER NONUS.---Trinitatem in homine, qui imago Dei est, quamdam inesse: mentem scilicet, et notitiam qua se nouit, et amorem quo se notitiamque suam diligit; atque hec tria equalia inter se, et unius ostenduntur esse essentie. 959-960
    CAPUT PRIMUM. De Trinitate quomodo inquirendum. Ibid.
    II. Consideranda tria illa que reperiuntur in caritate. 961
    III. Trinitatis imago in mente hominis noscentis se et amantis. Mens se ipsam per se ipsam nouit. 962
    Iu. Tria unum et equalia, mens ipsa, et amor, et notitia eius. Tria eadem substantialiter esse, ac relatiue dici. Tria eadem esse inseparabilia. Tria eadem non partium instar iuncta et commixta esse; sed esse unius essentie, ac relatiua. 963
    u. Ea tria esse singula in se ipsis, et inuicem tota in totis. 965
    uI. Alia notitia rei in ipsa re, alia in ipsa eterna ueritate. Quod ex eterne ueritatis regulis iudicium de rebus etiam corporeis fiat. Ibid.
    uII. uerbum intus ex rebus in eterna ueritate conspectis concipimus ea gignimus. uerbum amore concipitur siue creature, siue Creatoris. 967
    uIII. Cupiditas et caritas quo differunt. Ibid.
    IX. In amore spiritualium uerbum natum idem quod conceptum: secus in amore carnalium. 968
    X. Au sola notitia amata sit uerbum mentis. Ibid.
    XI. Mentis se ipsam noscentis imaginem seu uerbum genitum ipsi equale esse. 969
    XII. Cur sicut notitia mentis est proles, non etiam amor partus eiusdem sit. Solutio questionis. Trinitatis imago, mens cum sua ipsius notitia et amore. 970
    LIBER DECIMUS.---Trinitatem aliam in hominis mente inesse ostenditur, eamque longe euidentiorem apparere in memoria, intelligentia et uoluntate. 971-972
    CAPUT PRIMUM. Amorem studentis animi, id est, scire cupientis, non esse amorem eius rei quam nescit. Ibid.
    II. Nemo prorsus amat incognita. 974
    III. Quod mens amet se ipsam non incognitam sibi. 975
    Iu. Quomodo mens non ex parte, sed totam se cognoscat. 976
    u. Anime cur preceptum ut se cognoscat. Unde errores mentis de sua ipsius substantia. 977
    uI. Fallax mentis de se ipsa existimatio. 978
    uII. Philosophorum opiniones de anime substantia. Error opinantium animam esse corpoream, non uenit ex eo quod anima eorum notitie desit, sed quod alienum quidquam adiungant. Inuenire quid. Ibid.
    uIII. Quomodo se ipsam anima inquirat. Error anime  de se ipsa unde. 979
    IX. Mens eo ipso se cognoscit, quo intelligit preceptum se cognoscendi. 980
    X. Mens omnis tria de se ipsa certo scit, intelligere, esse, et uiuere. Ibid.
    XI. In memoria, intelligentia, et uoluntate, obseruatur ingenium doctrina et usus. 982
    XII. Mens imago Trinitatis in sui ipsius memoria, intelligentia et uoluntate. 984
    LIBER UNDECIMUS.---Trinitatis imago quedam monstratur etiam in exteriore homine: primo quidem in his que cernuntur extrinsecus; ex corpore scilicet quod uidetur, et forma que inde in acie cernentis imprimitur, et utrumque copulantis intentione uoluntatis: tametsi hec tria neque inter se equalia sint, neque unius substantie. Deinde in ipso animo ab his que extrinsecus sensa sunt, uelut introducta obseruatur altera trinitas, seu tria quedam unius substantie; imaginatio corporis que in memoria est, et inde informatio, cum ad eam conuertitur acies cogitantis, et utrumque coniungens intentio uoluntatis: que nimirum altera trinitas ad exteriorem quoque hominem pertinere dicitur quod de corporibus illata sit, que sentiuntur extrinsecus. 983-984
    CAPUT PRIMUM. uestigium Trinitatis etiam in exteriore homine. Ibid.
    II. Trinitas quedam in uisione. Tria que in uisione sunt, natura sua differre. Quomodo ex re uisibili gignatur uisio, seu imago eius rei que uidetur. Exemplo clarius res demonstratur. Quomodo tria illa in unum ceunt. 985
    III. Trium unitas in cogitatione fit memorie, interne uisionis, et uoluntatis utramque copulantis. 988
    Iu. Quomodo fit hec unitas. 989
    u. Trinitas hominis exterioris, seu uisionis externe, non est imago Dei. Dei similitudo etiam in peccatis appetitur. In externa uisione est quasi parens forma corporis, proles uisio, ea uero coniungens uoluntas insinuat Spiritum sanctum. 990
    uI. Requies et finis uoluntatis in uisione qualis censeri debeat. 992
    uII. Trinitas alia in memoria recogitantis de uisione. 992-993
    uIII. uaria cogitandi ratio. 994
    IX. Species a specie uicissim gignitur. 996
    X. Etiam non uisis addit imaginatio que in aliis uidimus. 997
    XI. Numerus, pondus, mensura. 998
    LIBER DUODECIMUS.---Premissa distinctione sapientie a scientia, in ea que proprie scientia nuncupatur, queue inferior est, prius quedam sui generis trinitas ostenditur; que licet ad interiorem hominem iam pertineat, nondum tamen imago Dei uel appellanda uel putanda. 997-998
    CAPUT PRIMUM. Homo exterior et interior qualis. Ibid.
    II. Aeternas rationes in corporalibus homo solus animantium percipit. 999
    III. Ratio superior que ad contemplationem, et interior que ad actionem pertinet, in mente una. Ibid.
    Iu, Trinitas et imago Dei in ea sola parte mentis que pertinet ad contemplationem eternorum. 1000
    u. Opinio fingens imaginem Trinitatis in coniugio masculi et femine ac eorum prole. Ibid.
    uI. Cur illa opinio respuenda. 1001
    uII. Homo imago Dei, quomodo. Annon et mulier Dei. Dictum Apostoli, quod uir imago Dei sit, mulier autem gloria uiri, quomodo figurate ac mystice intelligendum. 1003
    uIII. Deflexus ab imagine Dei. 1005
    IX. Sequitur de eodem argumento. Ibid.
    X. Gradus ad turpissima. 1006
    XI. Imago pecudis in homine. Ibid.
    XII. In interiore homine quoddam secretum coniugium. Cogitationum delectationes illicite. 1007
    XIII. Opinio eorum qui uiro mentem, muliere sensum corporis significari senserunt. 1008
    XIu. Inter sapientiam et scientiam quid distet. Cultus Dei, amor eius. Quomodo per sapientiam fiat cognitio intellectualis rerum eternarum. 1009
    Xu. Contra reminiscentiam Platonis et Pythagore. Samius Pythagoras. De differentia sapientie a scientia, et de querenda trinitate in scientia temporalium. 1011
    LIBER TERTIUS DECIMUS.---Prosequitur de scientia, in qua uidelicet, etiam ut a sapientia distinguitur, trinitatem quamdam inquirere libro superiore cepit, qua occasione hic fidem christianam commendans, explicat quomodo credentium sit fides una et communis. Tum beatitudinem omnes uelle, nec tamen  omnium esse fidem qua ad beatitudinem peruenitur. Hanc autem fidem in Christo esse definitam qui in carne resurrexit a mortuis, nec nisi per illum liberari quemquam a diaboli dominatu per remissionem peccatorum; et fuse ostendit diabolum non potentia, sed iustitia uinci a Christo debuisse. Tandem huius uerba fidei dum memorie mandantur, inesse quamdam in animo trinitatem, quia et in memoria sunt uerborum soni, etiam quando homo inde non cogitat: et inde formatur acies recordationis eius, quando de his cogitat; et demum uoluntas recordantis atque cogitantis utrumque coniungit. 1013-1014
    CAPUT PRIMUM. Sapientie et scientie officia ex Scripturis discernere aggreditur. Ex Ioannis exordio alia dicta ad sapientiam, alia ad scientiam pertinere. Quedam ibi fidei tantum auxilio cognita. Quomodo fidem que in nobis est uidemus. In eadem Ioannis narratione, alia sunt corporis sensu, alia tantum animi ratione cognita. Ibid.
    II. Fides res cordis, non corporis, quomodo communis et una omnium credentium. Fides credentium una, non secus ac uolentium uoluntas una. 1016
    III. uoluntates quedam eedem omnium singulis note. Ennius peta. 1017
    Iu. Beatitudinis habende uoluntas una omnium sed de ipsa beatitudine uarietas magna uoluntatum. 1018
    u. De eadem re. 1019
    uI. Cur cum omnes uelint beatitudinem, id eligatur potius, quo ab ea receditur. 1020
    uII. Fides necessaria, ut aliquando sit homo beatus, quod nonnisi in futura uita consequetur. Philosorum superborum ridenda et miseranda beatitudo. Ibid.
    uIII. Beatitudo sine immortalitate non potest esse 1022
    IX. Non humanis argumentationibus, sed fidei auxilio dicimus beatitudinem futuram esse uere sempiternam. Ex filii Dei incarnatione credibilis fit immortalitas beatitudinis. 1023
    X. Incarnatione uerbi conuenientior non fuit modus alius liberandi hominis a mortalitatis miseria. Merita que dicuntur nostra, dona sunt Dei. 1024
    XI. Difficultas, quomodo iustificati sumus in sanguine Filii Dei. 1025
    XII. Omnes propter Ade peccatum traditi in potestatem diaboli. 1026
    XIII. Non potentia sed iustitia eruendus homo fuit a diaboli potestate. Ibid.
    XIu. Christi mors indebita liberauit obnoxios morti. 1027
    Xu. De eodem argumento. 1028
    XuI. Reliquie mortis et seculi mala cedunt in bonum electis. Quam conuenienter electa mors Christi, ut iustificaremur in sanguine ipsius. Ira Dei que sit. 1029
    XuII. Alia incarnationis commoda. 1031
    XuIII. Cur Filius Dei hominem suscepit de genere Ade, et ex uirgine. 1032
    XIX. Quid ad scientiam, quid ad sapientiam pertineat in uerbo incarnato. 1033
    XX. Quid actum in hoc libro. Quomodo gradatim peruentum est ad trinitatem quamdam que in scientia actiua et uera fide reperitur. 1034
    LIBER QUARTUS DECIMUS.---De sapientia hominis uera dicit, ostendens imaginem Dei, quod est homo secundum mentem, non proprie in transeuntibus, ueluti in memoria, intellectu et amore, siue ipsius temporalis fidei, siue etiam mentis circa se ipsam uersantis, sed in permanentibus rebus collocatam; ac eam tunc perfici, cum mens renouatur in agnitione Dei secundum imaginem eius qui creauit hominem ad imaginem suam, et sic percipit sapientiam, ubi contemplatio est eternorum. 1035-1036
    CAPUT PRIMUM. Que sit sapientia de qua hic agendum. Philosophi nomen unde exortum. De scientie ac sapientie distinctione quid iam dictum. Ibid.
    II. In fidei temporalis retentione, contemplatione ac dilectione trinitas quedam, sed nondum proprie imago Dei. 1038
    III. Difficultas contra id quod mox dictum est, diluitur. Ibid.
    Iu. In immortalitate anime rationalis querenda imago Dei. Trinitas in mente quomodo monstrata sit. 1040
    u. Infantium mens an se nouerit. Ibid.
    uI. In mente se ipsam cogitante trinitas quedam quomodo existat. Quid in hac trinitate prestet cogitatio. 1041
    uII. Exemplo res declaratur. Quomodo res ad iuuandos lectores tractata sit. 1042
    uIII. Trinitas que imago Dei, iam querenda in principali mentis parte. 1044
    IX. An iustitia et cetere uirtutes desinant in futura uita. 1045
     X. Quomodo mente sui recordante seque intelligente ac diligente trinitas fiat. 1046
    XI. An et presentium sit memoria. 1047
    XII. Trinitas in mente eo est imago Dei, quo meminit, intelligit et diligit Deum, quod est sapientia. 1048
    XIII. Quomodo Dei obliuisci et meminisse quis possit. 1049
    XIu. Mens se recte diligendo diligit Deum, quem si non diligat, se ipsam odisse dicenda est. Mens etiam infirma et errans pollet semper memoria et intellectu et amore sui. Ad Deum conuertatur, ut ipsius recordando, eumque intelligendo et diligendo beata sit. Ibid.
    Xu. Anima tametsi beatitudinem speret, non tamen reminiscitur beatitudinis amisse, sed Dei reminiscitur et regularum iustitie. Regule immutabiles bene uiuendi, etiam impiis note. 1051
    XuI. Imago Dei quomodo reformatur in homine. 1052-1053
    XuII. Imago Dei in mente quomodo renouetur, donec perfecta sit in ea similitudo Dei in beatitudine. 1054
    XuIII. Sententia Ioannis an intelligenda de futura nostra similitudine cum Filio Dei ipsa etiam immortalitate corporis. 1055
    XIX. Ioannes potius intelligendus de perfecta nostra similitudine cum Trinitate in uita eterna. Sapientia perfecta in beatitudine. Ibid.
    LIBER QUINTUS DECIMUS.---Principio, quid in singulis quatuordecim superioribus libris dictum sit, exponit breuiter ac summatim, eoque demum peruenisse disputationem docet, ut Trinitas que Deus est, iam in ipsis rebus eternis, incorporalibus et immutabilibus, in quarum perfecta contemplatione nobis beata uita promittitur, inquiratur. Hanc uero Trinitatem ostendit hic uideri a nobis tanquam per speculum et in enigmate, dum uidetur per imaginem Dei, quod nos sumus, ut in similitudine obscura et ad perspiciendum difficili. Sic et ex uerbo mentis nostre uerbi diuini generationem, nonnisi difficulter, propter eam que inter utrumque uerbum interesse obseruatur disparitas quam maxima; et ex dilectione que a uoluntate adiungitur, Spiritus sancti processionem coniici utcumque et explicari posse demonstrat. 1057-1058
    CAPUT PRIMUM. Supra mentem Deus. Ibid.
    II. Deus incomprehensibilis semper querendus. Trinitatis uestigia non frustra quesita in creatura. Ibid.
    III. Omnium superiorum librorum breuiarium. 1059
    Iu. Quid uniuersa natura nos de Deo doceat. 1061
    u. Quam difficile demonstrare ratione naturali Trinitatem. Ibid.
    uI. Quomodo in ipsa simplicitate Dei sit Trinitas. An et quomodo ex monstratis trinitatibus in homine ostendatur Trinitas Deus. 1063
    uII. Haud facile posse ex dictis trinitatibus deprehendi Trinitatem Deum. 1065
    uIII. Deum nunc uideri a nobis per speculum quomodo dicat Apostolus. 1067
    IX. De enigmate et tropicis locutionibus. 1068
    X. De uerbo mentis, in quo tanquam speculo et enigmate uidemus uerbum Dei. 1069
    XI. uerbi diuini similitudo qualiscumque in uerbo nostro non exteriore ac sensibili, sed in interiore ac mentali querenda. Dissimilitudo quam maxima inter uerbum ac scientiam nostram et uerbum scientiamque diuinam. 1071
    XII. Academica philosophia. 1073
    XIII. Item de differentia scientie ac uerbi mentis nostre, a scientia et uerbo Dei. 1075
    XIu. uerbum Dei per omnia equale Patri de quo est. 1076
    Xu. Quanta sit dissimilitudo uerbi nostri et uerbi diuini. uerbum nostrum sempiternum esse aut dici non potest. 1077
    XuI. uerbum nostrum, etiam cum similes Deo erimus, nunquam uerbo diuino cequandum. 1079
    XuII. Quomodo Spiritus sanctus dicatur caritas, et an solus. Spiritum sanctum in Scripturis proprie nuncupatum esse uocabulo Charitatis. Ibid.
    XuIII. Nullum Dei donum caritate excellentius. 1082
    XIX. Spiritus sanctus dictus Dei Donum in Scripturis. Donum Spiritus sancti dictum pro Donum quod est Spiritus sanctus. Spiritus sanctus proprie Charitas dicitur, quamuis non solus in Trinitate caritas sit. 1083
    XX. Contra Eunomium dicentem Filium Dei non nature, sed uoluntatis esse Filium. Epilogus supradictorum. 1087
    XXI. De proposita similitudine Patris et Filii in memoria et intelligentia nostra. De similitudine Spiritus sancti in uoluntate seu amore nostro. 1088
    XXII. Quanta dissimilitudo inter repertam in nobis  imaginem Trinitatis et ipsam Trinitatem. 1089
    XXIII. Prosequitur disparitatem Trinitatis que in homine est, a Trinitate que Deus est. Trinitas per Speculum nunc uidetur auxilio fidei, ut postea clarius uideri possit in promissa uisione facie ad faciem. 1990
    XXIu. Infirmitas mentis humane. 1091
    XXu. In beatitudine tantum intelligetur questio cur Spiritus sanctus non sit genitus, et quomodo de Patre ac Filio procedat. Ibid.
    XXuI. Spiritus sanctus a Christo bis datus. Processio Spiritus sancti a Patre et a Filio est sine tempore, nec amborum filius dici potest. 1092
    XXuII. Quid hic sufficiat ad solutionem questionis, cur Spiritus non dicatur genitus, et cur solus Pater ingenitus. Quid agendum iis qui hec non intelligunt. 1095
    XXuIII. Conclusio libri, cum precatione et excusatione de multiloquio. 1097
    APPENDIX TOMI OCTAuI OPERUM S. AUGUSTINI, IN QUA SUBDITITIA QUAEDAM OPUSCULA EXHIBENTUR. 1099-1100
    ADMONITIO IN TRACTATUM ADuERSUS QUINQUE HAERESES. Ibid.
    ADuERSUS QUINQUE HAERESES, seu CONTRA HOSTIUM QUINQUE GENERA TRACTATUS. 1101-1102
    CAPUT PRIMUM. Quinque genera hostium. Ibid.
    II. Fiducia aduersus hereticos. Ibid.
    III. Ex Hermete et Sybilla aduersus Paganos. Ibid.
    Iu. Ex uetere Testamento aduersus Iudeos. 1104
    u. Contra Manicheos. 1106
    uI. Contra Arianos. 1107
    uII. Contra Sabellium. 1112
    uIII. Conclusio. 1116
    ADMONITIO IN SERMONEM DE SYMBOLO CONTRA IUDAEOS, PAGANOS ET ARIANOS. 1117-1118
    CAPUT PRIMUM. Christiane uigilie. Ibid.
    II. Diabolus qui sit. Ibid.
    III. Renuntiare satane, quid. Ibid.
    Iu. Relapsus a Baptismo. 1119
    u. Triadis unitas. Ibid
    uI. Trinitas incomprehensibilis. 1120
    uII. Contra Arianos. 1121
    uIII. Aequalitas personarum. Ibid.
    IX. Christi natiuitas. 1122
    X. Crudelitas Herodis. Ibid.
    XI. Contra Iudeos, ex Isaia et Ieremia. 1123
    XII. Ex Daniele. Ibid.
    XIII. Testimonia cetera ex lege et prophetis. 1124
    XIu. Simeonis et Zacarie testimonium. 1125
    Xu. Ex libris Ethnicorum. Ibid.
    XuI. Ex Sibyllinis uaticiniis. uaticinium Sybille. 1126
    XuII. Testimonia et celo, ex mari, ex terra, ex infernis. 1127
    XuIII. Ex euentis. 1128
    XIX. Contra Arianos. Ibid.
    XX. Resurrectio. 1129
    XXI. Differentia temporalis uite et eterne. Ibid.
    XXII. De uia ad patriam. 1130
    DE ALTERCATIONE ECCLESIAE ET SYNAGOGAE DIALOGUS. 1131-1132
    ADMONITIO IN LIBRUM DE FIDE CONTRA MANICHAEOS. 1139-1140
    DE FIDE CONTRA MANICHAEOS LIBER UNUS, Euodio tributus. Ibid.
    ADMONITIO IN COMMONITORIUM SUBSEQUENS. 1153-1154
    COMMONITORIUM uulgo S. AUGUSTINI EPISCOPI ECCLESIAE CATHOLICAE, quomodo sit agendum cum Manicheis qui conuertuntur. Ibid.
    ADMONITIO IN LIBRUM DE UNITATE TRINITATIS. 1155-1156
    CONTRA FELICIANUM ARIANUM DE UNITATE TRINITATIS LIBER UNUS, uigilio restitutus. 1157-1158
    QUAESTIONES DE TRINITATE ET DE GENESI, ex Alcuino descripte. 1171-1172
    DE INCARNATIONE uERBI AD IANUARIUM LIBRI DUO, collecti ex Origenis opere , iuxta uersionem Ruffini. 1175-1176
    LIBER PRIMUS. Ibid.
    CAPUT PRIMUM. Recolligit ea que de Deo ab apostolis sunt predicata. Ibid.
    II. Anime liberum arbitrium et origo. Ibid.
    III. De diaboli statu. 1177
    Iu. Mundi principium et finis. Ibid.
    u. Scripture sensus arcanus. Ibid.
    uI. Boni angeli. Ibid.
    uII. Quomodo indaganda ueritas. Ibid.
    uIII. Filius absque initio natus. Ibid.
    IX. Rationes exemplares in uerbo. 1178
    X. Incogitabilis uerbi natiuitas. Ibid.
    XI. uerbum imago Patris. 1179
    XII. Christus figura substantie paterne. 1180
    XIII. Filius uapor uirtutis diuine. 1181
     XIu. Gloria et splendor et . Sempiternum quod dicatur. Inoperatio Dei quid sit. 1182
    Xu. Filius imago bonitatis diuine. 1183
    XuI. Spiritus sancti dignitas. Ibid.
    XuII. Spiritus uocabulum in Scripturis. 1184
    XuIII. De Spiritus sancti influxibus et uariis operationibus. 1185
    LIBER SECUNDUS, ex Origenis itidem libris decerptus. 1187-1188
    CAP. XIX. Quomodo Filius Patri subiiciendus. Ibid.
     ADMONITIO IN LIBRUM DE TRINITATE ET, UNITATE DEI. 1193-1194
    DE TRINITATE ET UNITATE DEI LIBER UNUS. Ibid.
    ADMONITIO IN LIBRUM DE ESSENTIA DIuINITATIS. 1199-1200
    DE ESSENTIA DIuINITATIS LIBER UNUS. Ibid.
    DE UNITATE SANCTAE TRINITATIS DIALOGUS. 1207-1208
    ADMONITIO IN LIBRUM DE ECCLESIASTICIS DOGMATIBUS. 1211-1212
    DE ECCLESIASTICIS DOGMATIBUS LIBER Gennadio tributus. 1213-1214




 FINIS TOMI OCTAuI.
